{"id": "3013240", "revid": "709565", "url": "https://it.wikipedia.org/wiki?curid=3013240", "title": "Episodi di The Gates - Dietro il cancello", "text": "La prima ed unica stagione della serie televisiva The Gates - Dietro il cancello, composta da tredici episodi, \u00e8 stata trasmessa negli Stati Uniti dal 20 giugno al 19 settembre 2010, sulla rete televisiva ABC.\nIn Italia \u00e8 andata in onda sul canale satellitare Fox a partire dal 15 novembre fino al 20 dicembre 2010.\n\"L'arrivo al Gates\".\nTrama.\n\"The Gates\": un posto sicuro dove vivere in perfetta tranquillit\u00e0 con la propria famiglia.\n\u00c8 mattina quando Claire Radcliff e sua figlia Emily sono fuori in giardino. La bambina per seguire il suo skateboard rischia di essere investita causando un incidente. Preoccupata, Claire fa entrare in casa l'uomo e, dopo averlo sedotto, lo morde dissanguandolo: la donna \u00e8 in realt\u00e0 un vampiro.\nLa scena si sposta sull'arrivo nel quartiere della famiglia del nuovo capo della polizia Nick Monaham, con lui sua moglie Sarah e i loro due figli Charlie e Dana. Tutti cercano di ambientarsi al meglio e Sarah riceve la visita per il benvenuto di Claire mentre a scuola Charlie si prende una cotta per Andie Bates, gi\u00e0 per\u00f2 fidanzanzata con Brett Crezski. Nick al lavoro intanto, prova ad adattarsi alle regole del posto, ma \u00e8 forte in lui lo spirito di detective, stesso spirito che l'ha costretto a lasciare Chicago dopo aver ucciso un ragazzo per legittima difesa. Le sue attenzioni si spostano cos\u00ec sull'uomo sparito la mattina, uomo ucciso da Claire. Le ricerche lo portano cos\u00ec a casa Radcliff dove per\u00f2 non scopre nulla e dove, gi\u00e0 in precedenza Claire e suo marito Dylan (vampiro anche lui) hanno nascosto sia la macchina sia il corpo. Sarah, a sua volta, esce per vedere la cittadina e viene attirata da un negozio di erbe e infusi dove, entrando, conosce Devon che, poco dopo, si scoprir\u00e0 essere una strega cos\u00ec come la sua ex maestra Peg.\n\u00c8 sera e Claire, aiutata dal marito, riescono ad occultare il cadavere ma le telecamere hanno ripreso la donna uscire, insospettendo ancora di pi\u00f9 Nick che si reca a casa dei Redcliff non riuscendo per\u00f2 a scoprire ancora nulla.\nL'indomani, a scuola, Brett si accorge ancora una volta dell'intesa tra Charlie e Andie e, infuriato, scappa in bagno mostrando una forza disumana: Brett \u00e8 in realt\u00e0 un lupo mannaro.\n\u00c8 la sera della fiera e tutta la cittadina vi si reca. Claire viene presa in disparte da Devon che la informa che \u00e8 stata vista mentre trascinava il corpo fuori e, sotto ricatto, la minaccia venendo poi fermata da Peg. Charlie si allontana con Andie, venendo per\u00f2 sentiti e quindi seguiti da Brett. I due stanno per baciarsi quando sentono un rumore tra gli alberi: \u00e8 Brett che si \u00e8 trasformato in un lupo e li sta per attaccare ma, fortunatamente, viene fermato da un suo amico, lupo anche lui.\nDurante la festa, Nick viene chiamato dal commissariato e, insieme ai suoi colleghi Leigh Turner e Marcus Jordan si reca sul posto dove \u00e8 stato ritrovato un corpo. Nick lo scopre e i suoi colleghi lo riconoscono: \u00e8 l'ex capo della polizia che \u00e8 stato ucciso.\n\"Patto di sangue\".\nTrama.\nNick e i suoi colleghi dopo la morte dell'ex capo Phelps cominciano le indagini che li portano a collaborare con un suo vecchio collega, licenziato ed estraniato dal Gates. L'uomo, interrogato, promette di collaborare e afferma di aver visto pi\u00f9 volte sparire dei rapporti da lui stesso stilati. Nick si reca cos\u00ec nuovamente a casa Radcliff pensando che questi ultimi siano in qualche modo coinvolti. Dylan si trova cos\u00ec costretto a chiedere alla moglie se sa qualcosa e Claire gli confessa che una volta pag\u00f2 Phelps per far sparire un rapporto su di lei. Ancora, Nick si reca a casa Ford in quanto l'anno precedente Lucas aveva avuto dei problemi con la legge dei quali per\u00f2, venne perso il rapporto.\nIntanto, Andie si reca da Peg per uno strano segno che trova la mattina sulla sua schiena ma la dottoressa le dice che dipende dallo stress e cos\u00ec, Andie prova ad allontanarsi da Charlie e, mentre sta tornando a casa, viene raggiunta da Brett che le confessa di amarla, lasciandola di stucco. A casa Radcliff invece, Dylan ammonisce nuovamente Claire chiedendole di andarsene ma la donna riesce a dissuaderlo.\nL'indomani, a scuola Charlie viene attaccato da Lucas per quanto accaduto il giorno precedente con il padre e i due vengono separati da Brett. Il pomeriggio, Charlie esce con Andie e i due finiscono per baciarsi, sotto gli occhi di Brett, ma Andie scappa.\nSarah esce con Claire in quanto le loro figlie si trovano a fare un compito insieme e, mentre passeggiano, incontrano Devon che si avvicina a loro e alle bambine.\nPeg intanto, si reca dal padre di Andie mettendolo al corrente di quanto sta succedendo alla ragazza e gli consiglia di raccontare tutto alla figlia. Il padre, in preda al panico, non sa come confessare alla figlia che la madre era una succuba e come lei, la stessa sorte tocca a lei.\nNick continua sul suo caso assieme a Leigh e Marcus, che intanto ha conosciuto una ragazza. Le indagini portano ad un vicolo cieco fino a quando il loro testimone chiave, suggerisce di controllare tra i residenti del Gates, dai quali risulta che nella macchina vi sono le tracce di Dylan Redcliff. Nick continua le ricerche che poi, grazie ad una intuizione dei suoi colleghi, lo portano al reale colpevole, cio\u00e8 l'uomo che proprio li stava aiutando.\nOra il caso \u00e8 risolto e Claire si decide ad andare da Devon per fare il patto da quest'ultima proposto per mettere tutte le cose a posto.\n\"Follie per amore\".\nTrama.\nNick si trova alle prese con una situazione anomala per il Gates: improvvisamente, tutti gli allarmi delle case scattano, facendo accorrere le pattuglie sul luogo e permettendo cos\u00ec a dei ladri di derubare le case dove l'allarme non \u00e8 scattato, tra cui la casa di Leigh. L'indomani, vista la situazione, Nick decide di creare una sorta di isolamento per il Gates per poter risalire al colpevole. Durante gli interrogatori, Leigh si trova faccia a faccia con Teresa, la ragazza di Marcus, facendo cadere su di lei i suoi sospetti. Intanto, arriva Peg che da dei farmaci alla stessa Leigh confessandole che, se dovesse stare troppo lontana da quell'oggetto, morir\u00e0.\nA casa Radcliff, Claire per venire incontro al marito, decide di invitare a casa loro dei colleghi di lavoro di Dylan e cos\u00ec, va a fare la spesa. Fuori dal supermercato, incontra una sua vecchia conoscenza, Christian che le fa sorgere dei dubbi sulla sua nuova vita. A casa, prova a cucinare ma i vari piatti non le vengono bene e cos\u00ec, tentata dalla fame, chiama Christian per poi uscirci la sera. Durante la serata, Claire mantiene alti i suoi nuovi principi ma, una volta usciti dal locale, si lascia tentare e insieme all'amico, si nutre di una ragazza in un vicolo. L'indomani, tutti i piatti le riescono alla perfezione e, la cena, va alla grande e Dylan \u00e8 fiero di lei. A scuola intanto, Andie incontra Brett e, subito dopo, Charlie. La ragazza \u00e8 dubbiosa ma pi\u00f9 tardi capisce che vuole stare con Charlie. Alla notizia, Brett si convince ad andare a correre con Lucas e gli altri amici. L'indomani, la madre di Brett scoprir\u00e0 tutto per rimanerne molto delusa e si trover\u00e0 a confidarsi con Sarah.\nAl lavoro intanto, Nick sembra essere giunto ad un punto morto quando per\u00f2 capisce che tutto si nasconde dietro le consegne postali. Cos\u00ec, risale al colpevole: il professore di Brett. La sera, quando tutti gli oggetti stanno tornando ai legittimi proprietari, Leigh recupera la sua scatola. Infine Leigh si reca alla del professore per assicurarsi che lui non riveli quello che ha visto nel cofanetto, uccidendolo.\n\"Fuori dal branco\".\nTrama.\nNonostante il divieto della madre di correre, Brett torna nei boschi con Lucas e gli altri. Ma qualcosa va storto: un cacciatore vede i lupi correre e spara, prendendo Lucas. Brett, visto l'amico in difficolt\u00e0, corre in suo aiuto, uccidendo per\u00f2 il cacciatore. Ora i ragazzi corrono dal coach per chiedergli aiuto e gli raccontano dell'accaduto, omettendo il fatto che il cacciatore \u00e8 morto. Al lavoro, Nick riceve una chiamata per la scomparsa proprio di quel cacciatore, cosa che lo porta ad indagare. Giunti sul luogo, non trovano il corpo ma solo tracce di sangue. Intanto a scuola, Andie e Charlie stanno per fare l'amore quando per\u00f2 suona la campanella. Charlie torna in aula e sviene. Viene portato in infermeria da Peg e le racconta di aver visto Andie. Peg, sapendo cosa nasconde Andie dice al ragazzo di avere la mononucleosi e di non vederla. A casa, Sarah ricorda a Nick che la sera dovr\u00e0 andare con Dana al ballo e che con loro andranno anche Dylan ed Emily. Le ricerche riguardanti il cacciatore continuano e Marcus informa Nick che il cadavere dell'uomo \u00e8 stato ritrovato vicino Franklin. Brett ora si sente sollevato ma, poco dopo, arriva a casa sua l'allenatore che lo informa di sapere tutto e che non lo caccia dal Gates solo per rispetto di sua madre e di suo padre e suo fratello, morti tempo prima e che lo caccia dalla squadra, per sempre. Brett, infuriato, va al circuito delle biciclette dove incontra una sua amica che sta andando a trovare Lucas. Brett le chiede di andare a correre insieme ma lei nega di poter andare perch\u00e9 \u00e8 Lucas il capo e senza di lui non si corre. Ma Brett, infuriato, si gira e se ne va lo stesso a correre. A casa Monoham Nick si sta preparando per il ballo quando, in preda alla tristezza, racconta a Sarah la verit\u00e0: quel ragazzo che uccise, lo uccise non per legittima difesa ma perch\u00e9 voleva farlo visto che, nonostante tutti i suoi reati, non sarebbe stato punito. Sarah, sconvolta, lo sostiene comunque e lo manda al ballo. Al ballo, ci sono anche Andie con suo padre che, dopo aver parlato con Peg, capisce che deve mettere a conoscenza della verit\u00e0 la sua bambina, cosa che fa subito dopo la festa. Durante il ballo, Teresa fa le foto a tutti mentre Nick riesce a chiarirsi con Dylan. Teresa sta andando via quando chiede a Nick di accompagnarla fuori ad aspettare Marcus. Usciti, Teresa le punta una pistola contro dicendogli di essere in realt\u00e0 la sorella del ragazzo che ha ucciso. La finta Teresa sta per fare fuoco quando interviene Dylan, che, sotto gli occhi di Nick, morde e uccide la ragazza. Nick sconvolto chiede a Dylan cosa sia ma l'uomo, fermo sulla sua posizione, gli dice che in cuor suo sa gi\u00e0 cosa sia e che ora deve preoccuparsi delle bambine.\n\"Il legame\".\nTrama.\nDylan si \u00e8 occupato di tutto e Nick, preoccupato, prova a fidarsi di lui dopo essersi convinto che alla sua famiglia non succeder\u00e0 niente. Intanto al lavoro, Marcus comincia a preoccuparsi della scomparsa di Teresa e, nonostante il dissenso di Nick, va ad interrogare Dylan non trovando niente ma facendo arrabbiare Dylan con lo stesso Nick che manda a casa Marcus. A casa, sempre pi\u00f9 sospettoso, Marcus fa diverse ricerche per arrivare a Teresa, ricerche che lo portano ad indagare sul passato del capo.\nIntanto, Andie prova a capire meglio cosa le stia succedendo ma tutte le informazioni che trova la spaventano. Cerca conforto allora in Peg, ma l'amica le consiglia solo delle pastiche con l'obiettivo di placare la succuba che c'\u00e8 in lei. Andie, contraria ai farmaci, prova a seguire il modello della madre e del padre cercando di mantenere l'autocontrollo anche con Charlie.\nAl Gates intanto si stanno ultimando i preparativi per la festa che si terr\u00e0 a casa Buckley in onore a Nick. Per questo, Vanessa, la nuova compagna del signor Buckley, nonch\u00e9 ex marito di Devon, si reca proprio nel suo negozio dove le due riescono a parlare e a chiarirsi tanto che anche Devon stessa viene invitata al ricevimento.\nLa festa ha inizio e sono tutti presenti. Durante il party, Nick chiede a Sarah se \u00e8 realmente felice l\u00ec al Gates, capendo che la moglie non vuole andarsene. Mentre tutti festeggiano, Marcus si presenta al suo capo per parlargli e fargli le sue scuse: ha scoperto infatti che la sua Teresa era in realt\u00e0 la sorella del ragazzo ucciso a Chicago dallo stesso Nick e che probabilmente era l\u00ec per ucciderlo. Dopo aver chiarito con il suo agente e amico, Nick decide di non proseguire nelle ricerche del corpo di Teresa e fa cos\u00ec il suo discorso durante il quale lascia intendere a Dylan che non lo tradir\u00e0. Nel mentre, Devon approfitta della festa per scambiare una videocassetta compromettente in possesso del suo ex marito. Sempre durante la festa, Peg parla con il padre di Andie il quale le confessa che la moglie non \u00e8 morta per incidente bens\u00ec fu lui ad ucciderla dopo che, in intimit\u00e0, non riusc\u00ec a controllarsi. Preoccupato per la figlia rimasta a casa, torna da lei trovandola per\u00f2 a dormire.\nFinita la festa, il signor Buckley sta sistemando le ultime cose quando si mette a guardare un video: il video mostra Dylan che uccide Teresa.\n\"Comunit\u00e0 segreta\".\nTrama.\nNick ha a che fare con l'omicidio di una cittadina del Gates, Barbara, la quale mostra evidenti segni di morsi di vampiro. Subito si reca da Dylan che si dichiara innocente e conferma la presenza di vampiri dietro l'omicidio. Ora i due si trovano ad indagare sullo stesso caso, in fazioni opposte. La pista di Nick lo porta ad indagare riguardo alle persone pi\u00f9 vicine alla vittima quali la sua collega Gloria Bennet e il suo ex marito, dai quali per\u00f2 non riesce a scoprire niente; mentre Dylan tiene segrete le informazioni che ha. Saputo dell'accaduto Claire si mette nuovamente in contatto con Christian, incolpandolo e dicendogli di uscire dalla sua vita.\nAndie intanto, non prende le pasticche datele da Peg la quale, delusa, prova ancora a convincerla. Soltanto dopo aver quasi ucciso Charlie la ragazza si convince a prenderle. Sarah, dal canto suo, ha invece a che fare con una raccolta fondi che vede opposte le fazioni di Claire Radcliff e della signora Crezski. Solo grazie l'aiuto di Devon Sarah riesce a far convogliare le due fazioni e a guadagnare molti soldi.\nNick intanto, continua con le sue ricerche che gli aprono una pista, subito bloccata da Dylan che per\u00f2 riconosce negli indiziati un suo vecchio amico: Christian. I due si incontrano e, a discapito di Claire, vanno insieme a cena a casa. Nel mentre, Nick grazie ad alcune foto, scopre che anche Gloria \u00e8 un vampiro e dopo che la donna le ha confessato come sono andate le cose e Nick capisce che lei non \u00e8 l'assassina, la donna viene rapita sotto i suoi occhi, lasciando Nick senza parole. Sconvolto, chiama Dylan che per\u00f2 non sa niente dell'accaduto e, proprio in quel momento, grazie ad un caso, capisce che dietro l'omicidio di Barbara altri non c'\u00e8 che il suo ex marito. Non appena lo arresta, chiama Dylan che porta da Nick Gloria, la quale lo ringrazia. La giornata \u00e8 finita e Devon, dopo tutti i trattamenti che ha fatto pu\u00f2 fare una sorta di sortilegio. Nick viene invece chiamato dal signor Buckley il quale vuole dissuaderlo dall'andarsene e, poco dopo, arriva anche Dylan: ai due viene mostrato un video in possesso del signor Buckley che altro non registra l'assassinio di Teresa.\n\"Scavando nel passato\".\nTrama.\nDopo le minacce ricevute da Frank Buckley, Nick convince Dylan a collaborare con lui per cercare qualcosa per inchiodare a loro volta lo stesso Frank. Dalla ricerche scoprono che, anni prima, mor\u00ec in circostanze sospette il socio di Frank, W. R. Harrison. Le ricerche portano i due su fronti diversi: Dylan si occupa della parte finanziaria incontrando Loyd, mentre Nick si occupa della vita privata dell'uomo incontrando Devon. La donna infatti racconta di considerarlo uno zio e di essere stata proprio lei a presentare Harrison a Frank e gli racconta poi, di come i due litigarono poco prima che l'uomo morisse. Incontratosi nuovamente, Dylan e Nick convengono che di concreto non hanno nulla in mano e che devono continuare per quella strada.\nA scuola intanto, Andie evita Charlie e continua a prendere le pillole che per\u00f2 hanno degli effetti collaterali molto gravi. Charlie non capendo perch\u00e9 la ragazza lo eviti prova a parlarle finendo per\u00f2 per litigare con Brett che intanto vorrebbe riavvicinarsi alla ormai ex. A dividere i due interviene la stessa Andie che, abbracciando Charlie, non riesce a controllare la succuba che \u00e8 in lei e, impaurita, scappa sotto gli occhi increduli di Brett che ha notato qualcosa di strano.\nA casa, Sarah organizza una festa dove invita tutte le sue amiche ma la cosa non va secondo i suoi piani e finisce cos\u00ec per rattristarsi.\nL'indomani, Nick e Dylan si recano in un ufficio abbandonato che li porta a credere che Harrison fosse un vampiro e cos\u00ec, insieme, decidono di riesumare il cadavere scoprendo per\u00f2 che effettivamente l'uomo \u00e8 morto. Rientrato in casa, Dylan trova ad attenderlo Claire alla quale racconta tutto, trovandola contrariata. L'uomo si vede cos\u00ec costretto a dire a Nick di non poterlo pi\u00f9 aiutare quando, lo stesso Nick, si trova faccia a faccia con Frank che lo convince della sua innocenza.\nIntanto Claire deve affrontare Christian che continua a perseguitarla e, con sorpresa, trova ad aiutarla Karen Creszki che, dopo averla confortata, le parla di Sarah e dell'effetto del t\u00e8 di Devon su di lei. Unite, le due vanno da Sarah la quale per\u00f2, nonostante le parole delle due, continua a bere il t\u00e8 dell'amica.\nDevon infatti, usa il suo t\u00e8 miracoloso per far dire tutta la verit\u00e0 a Sarah e intanto, tramite un sito, \u00e8 riuscita ad avvicinare un licantropo dal quale ha preso gli occhi per continuare con il suo sortilegio.\nA scuola, Andie si trova stranamente vicina a Brett al quale confida tutto innescando ancora di pi\u00f9 dubbi in Charlie.\nNick, con una trappola, riesce a salvare Frank e a catturare Loyd, il responsabile dell'omicidio di Harrison.\n\"Vampiri contro lincantropi\".\nTrama.\nDurante una festa al Gates, Simon Ford ha una brutta lite con un altro membro del Gates, Ben McCallister, un vampiro, che per\u00f2 viene placata dall'intervento di Nick e Dylan. La sera a casa, Simon ha un'ulteriore lite con sua moglie e suo figlio e se ne va. L'indomani, mentre Sarah sta facendo jogging, trova Simon privo di sensi per terra e subito chiama l'ambulanza. In ospedale, la moglie di Simon, sorretta dal coach, accusa subito Ben il quale per\u00f2, dopo le prime indagini, risulta avere un alibi molto forte e, a sua volta, accusa lo stesso coach che per\u00f2 risulta anch'egli avere un alibi.\nA scuola, Mya nota che tra Andie e Brett i rapporti stanno migliorando mentre tra loro due le cose stanno prendendo una piega strana, cosa che non riesce a spiegarsi. Sempre Mya, di nascosto dalla madre, sta prendendo delle lezioni di magia da Devon.\nLe ricerche per trovare l'aggressore di Simon continuano quando si scopre che l'uomo \u00e8 fuggito dall'ospedale e, per un caso fortuito riescono a risalire a Karen. Nick decide allora di andare da lei quando sente una strana conversazione tra lei e l'allenatore che lo porta ad origliare: l'uomo si accorge per\u00f2 della sua presenza e lo catapulta dentro, mostrandogli cos\u00ec la loro vera identit\u00e0. Ora la situazione per Nick \u00e8 un po' pi\u00f9 chiara e le ricerche ora vertono su campi diversi.\nA scuola, Andie decide di lasciare Charlie e racconta tutto a Mya, la quale preoccupata, corre da sua madre per dirle che la ragazza non sta prendendo pi\u00f9 le sue pillole, cosa che preoccupa molto Peg. La sera a casa, Andie \u00e8 con Brett e i due insieme decidono di riprovare a tornare insieme.\nLe ricerche per l'aggressore di Simon continuano quando Nick capisce che dietro tutto c'\u00e8 Lucas, il figlio di Simon. Il ragazzo spaventato racconta la verit\u00e0 e per\u00f2 per la sua incolumit\u00e0, l'allenatore decide di coprirlo. La sera, mentre Nick si sta riposando, riceve la visita di Simon che gli comunica che se ne sta andando ma che il giorno della guerra tra licantropi e vampiri \u00e8 molto vicino.\nIntanto, Claire \u00e8 sempre pi\u00f9 preoccupata per il comportamento di Christian il quale, sotto ricatto, la costringe a recarsi a cena da lui. Durante la serata, la donna afferma di amare Dylan e che, nonostante tutto ci\u00f2 che lui voglia fare, non riuscir\u00e0 mai a dividerli. Christian per\u00f2, su tutte le furie, attacca Claire e la morde, rompendo cos\u00ec il legame tra lei e Dylan. Rincasata, la donna \u00e8 visibilmente distrutta e racconta tutto a Dylan il quale, infuriato, va da Christian e, dopo averlo attaccato, lo uccide per poi tornare a casa da sua moglie.\n\"Identit\u00e0 nascoste\".\nTrama.\nNick entra in una banca e, dopo aver chiesto delle registrazioni, ruba delle chiavi per poi aprire una cassetta di sicurezza. Proprio in quel momento, arriva un agente dell'FBI che lo arresta.\nUN GIORNO PRIMA: Nick si reca al lavoro dove ad attenderlo c'\u00e8 Kat Russo, un agente dell'FBI che richiede la sua collaborazione per prendere Jessup, un uomo residente nel Gates accusato di frode. Le ricerche iniziano e portano a casa dell'uomo dove, con sorpresa di Nick vengono trovate delle prove schiaccianti contro l'uomo e anche delle foto e nomi di persone da lui aiutate, tra cui figurano Dylan e Claire. Preoccupato per gli amici, Nick subito chiama e avverte Dylan.\nA scuola intanto, Charlie \u00e8 sempre pi\u00f9 allontanato da Andie che, debole pi\u00f9 che mai, viene aiutata da Brett nonostante non volesse. Lexie invece, gelosa dei sentimenti che Brett prova verso Andie e non verso lei, si avvicina allo stesso Charlie. Finita la scuola, Andie va a casa dove confida a Mia la sua paura e il suo senso di colpa nei confronti di Brett e l'amica, dopo aver preso lezioni da Devon e dopo averle rubato una medicina, conforta l'amica dandole il nuovo antitodo che effettivamente sembra aiutare Andie.\nDopo aver avvertito Dylan, Nick viene convocato dall'amico e da un altro vampiro che gli espongono la situazione: Jessup \u00e8 colui che li copre e procura loro delle false identit\u00e0 e nella cassetta di sicurezza scoperta anche da Kat, vi \u00e8 una pendrive dove sono contenuti centinaia di nomi e indirizzi delle persone aiutate da Jessup. Nick dovr\u00e0 sostituirla prima che Kat arrivi alla cassetta. Intanto in ufficio, Leigh riesce ad entrare nel computer di Jessup e a cancellare tutte le mail dell'uomo. \u00c8 il momento dello scambio e Nick dopo essere riuscito ad aprire la cassetta, riesce a scambiare le due pendrive prima di essere scoperto da Kat. Tornato in ufficio, Nick viene interrogato dalla donna che non capisce perch\u00e9 lui si comporti cos\u00ec ma, dopo aver preso quanto voleva, se ne va senza denunciarlo. Preoccupata per la cosa, Leigh prova a seguirla venendo poi bloccata da Nick che la rincuora del fatto che quella non \u00e8 la pendrive di Jessup. Poco dopo, Marcus scopre che Kat e Jessup erano stati sposati e, nel mentre, la donna arriva a casa dell'indagato dove, trovandolo, si mostra per ci\u00f2 che \u00e8: un vampiro. I due cominciano a lottare e la donna ha la meglio, uccidendolo l'ormai ex marito. Kat, scoperto che quella non \u00e8 la pendrive che cercava, torna da Nick che, appresa la storia della donna, le consegna quella vera per poi lasciarla andare e consegnandola nelle mani degli altri vampiri.\nA scuola le cose tra Lexie e Charlie sembrano andare per la meglio ed Andie, ingelosita da ci\u00f2, prova a riavvicinarsi a lui trovando per\u00f2 i due che si stanno baciando.\nLa giornata \u00e8 finita e Dylan e Claire stanno parlando arrivando alla conclusione che cos\u00ec non possono andare avanti e devono prendersi una pausa. Affranti, si recano in camera di Emily per informarla del fatto ma, entrando, non la trovano nel letto e al suo posto c'\u00e8 l'anello di Christian: l'uomo ha rapito loro figlia.\n\"Spettri del passato\".\nTrama.\nImpauriti per la scomparsa di Emily, Claire e Dylan prendono Nick da casa sua e lo pregano di aiutarli mantenendo per\u00f2 il segreto. L'uomo decide di aiutarli chiedendo il solo intervento di Leigh, visto che la ragazza conosce il loro segreto. Le ricerche portano ad un indirizzo dove Nick si reca con Dylan lasciando a casa Claire la quale, sconvolta, viene raggiunta da Sarah. Giunti sul posto, Nick e Dylan trovano i cadaveri dei proprietari mentre Nick riceve la chiamata di Christian il quale, non dicendogli la sua posizione, gli lascia solo un nome: St. Louise.\nA scuola, Lexie continua a girare intorno a Charlie provocando Andie che le confessa di non voler tornare con Brett. Arrabbiata, Lexie va da quest'ultimo che si lascia sfuggire il segreto di Andie dicendo alla gelosa amica che la ragazza \u00e8 una succuba. All'uscita, Lexie parla nuovamente con Andie che si infuria con Brett e gli urla di uscire dalla sua vita mentre Lexie informa Charlie della pericolosit\u00e0 di Andie. La ragazza, facendosi forza, aspetta Charlie fuori casa e gli confessa tutto nei dettagli ricevendo per\u00f2 un rifiuto da parte dell'ex ragazzo.\nLe ricerche di Emily sembrano ferme mentre Nick fa confessare la verit\u00e0 su St. Louise a Claire e Dylan: i due gli raccontano che l\u00ec Claire uccise i genitori di Emily, due tossici, prendendo poi Emily. A conoscenza della verit\u00e0, Nick insieme agli amici e a Lee si reca in una casa del Gates vista da Christian dove, effettivamente, l'uomo li sta aspettando. Dopo una lite feroce, Christian viene bloccato e legato da Dylan. Ora i quattro sono faccia a faccia e Nick, ascoltando quanto Christian ha da dire, scopre tutta la verit\u00e0 su Dylan e Claire e, poco dopo, capisce dove si trova Emily. Ora Nick, Dylan e Claire si recano nella casa dove otto anni prima Claire uccise i genitori della bambina e qui, oltre alla figlia, trovano dei parenti della coppia che, con non poche discussioni specialmente con Claire, lasciano andare Emily con i genitori adottivi con la promessa di vederla ancora. Tornati a casa con la figlia sana e salva, Claire e Dylan sembrano aver ritrovano un po' di pace e di complicit\u00e0. Tornato in ufficio per sistemare le ultime cose, Nick ad aspettarlo trova Sarah che vorrebbe delle spiegazioni ricevendo in cambio solo un silenzio straziante dal marito.\nLa giornata \u00e8 finita e Leigh porta fuori dal Gates Christian. L'uomo sta per andarsene quando dall'ombra sbuca Claire. La donna inizialmente prova a parlarci ma poi, con un colpo sicuro, lo uccide.\n\"Chiuso in trappola\".\nTrama.\nNick continua ad avere degli incubi e Sarah, preoccupata, chiede aiuto a Devon ma, quando la donna si rende conto che i suoi rimedi non funzionano, tramite un sortilegio risale a ci\u00f2 che tormenta l'uomo e, in una visione, vede come \u00e8 morta Amanda. Al lavoro intanto, Nick \u00e8 sempre pi\u00f9 stressato e, rimasto solo, ha delle strane sensazioni come se qualcuno lo seguisse e, senza essere vista, dietro di lui c'\u00e8 proprio lo spirito di Amanda. A casa Redcliffe, Claire \u00e8 sola e, assetata, beve il suo solito bicchiere di sangue quando per\u00f2 torna Emily che probabilmente la vede. A scuola Charlie continua a non parlare con Andy e viene ammonito anche dalla sorellina.\nL'indomani, Nick continua ad avere le visioni e, preoccupando molto anche Sarah, decide di farsi curare da Peg la quale le d\u00e0 dei consigli per scacciare gli spiriti. Cos\u00ec, Nick prova ad applicare i consigli dell'amica dopo aver ripreso anche il medaglione di Amanda e, dopo il loro scontro, sembra esserci riuscito. A casa intanto, Dylan e Claire ricevono, a sorpresa, la visita della zia Nancy e dell'assistente sociale ma, dopo un po' di panico da parte di Claire per il fatto di essere stata vista dalla figlia mentre beveva, la visita va bene e le due donne se ne vanno soddisfatte. A cena, Dylan e Claire convengono che \u00e8 arrivato il momento di raccontare tutta la verit\u00e0 ad Emily. A casa Monahan intanto, dopo una serata precedente di paura per Danah, la bambina \u00e8 con Charlie in piscina a parlare di Andy. In casa intanto, Nick trova Sarah con il medaglione di Amanda quando, improvvisamente, sente le urla di Danah e, accorrendo in piscina, riesce a salvare Charlie da una forza che lo tirava gi\u00f9: \u00e8 Amanda. Rientrati in casa dopo il panico, Charlie chiama Peg ma, mentre i due stanno al telefono, salta la corrente e cade la linea: entra nella stanza Sarah della quale per\u00f2, si \u00e8 impossessata Amanda. In quel momento, mentre Sarah/Amanda sta per ucciderlo, arrivano Peg e Lee, la quale si prende una pallottola in pieno petto. Nick, impaurito, segue Amanda nel luogo in cui Dylan la nascose e, dopo averle chiesto di lasciare in pace la sua famiglia dopo la sua uccisione, le confessa tutto il suo dolore e, pochi secondi prima di premere il grilletto, Amanda lascia il corpo di Sarah. I due ora tornano a casa dove ad attenderli ci sono Peg e Lee, incolume dopo lo sparo. Sarah si risveglia impaurita, senza ricordare niente e Nick decide cos\u00ec di raccontarle tutta la verit\u00e0 di quel posto. L'indomani, Charlie incontra Andy e le confessa di aver capito di non poter stare senza di lei; a casa Redcliffe mentre Dylan e Claire stanno cercando le parole per raccontare tutto ad Emily, la bambina li alleggerisce da questo peso confessando loro di sapere tutto, da sempre e, in piena tranquillit\u00e0 e sintonia con i suoi genitori, comincia a fare delle domande, incuriosita dalla questione; Nick va da Devon e le consegna i suoi \"rimedi\" dicendole di aver risolto tutto facendola rimanere di stucco. A casa intanto, Sarah \u00e8 ancora scossa e confessa a Nick di voler andare via dal Gates.\n\"La tossina\".\nTrama.\nA scuola Brett scopre che Andy e Charlie sono tornati insieme, e la cosa lo manda su tutte le furie. In citt\u00e0 intanto, si prepara la festa per l'anniversario dei Buckley dopo il quale, il signor Buckley, nonostante le opinioni contrastanti, si far\u00e0 trasformare da Vanessa, notizia che infastidisce Devon che, chiusa nel suo laboratorio prepara una pozione. A casa intanto, Sarah incontra proprio Devon che, mentre bevono il suo t\u00e8, le d\u00e0 delle indicazioni per l'imminente festa. Poco prima di andare a casa Redcliffe, dove si terr\u00e0 la festa, Nick confessa a Sarah dell'imminente trasformazione, cosa che per\u00f2 non desta alcura reazione nella donna. La festa procede per il meglio, fino a quando non arrivano anche \"i lupi\" che per\u00f2, mostrano la loro approvazione per la trasformazione. Sarah, con non poca tensione, incontra la signora Crezski e Claire ma, mentre stanno parlando, le lascia per andare a parlare con il signor Buckley. Durante la loro conversazione per\u00f2, qualcuno bussa fortemente alla porta e, una volta aperta, scoprono che \u00e8 stato puntato un cuore sulla porta con una minaccia di morte per tutti i vampiri. Nonostante ci\u00f2, la sera, il signor Buckley sta per ultimare la sua trasformazione quando per\u00f2 qualcosa va storto e Vanessa muore. Subito viene chiamato Nick, Dylan e Peg che convengono che la cosa \u00e8 molto strana e richiedono subito le analisi del sangue del signor Buckley. L'indomani, in ufficio, Lee riesce a risalire al lupo che ha messo il cuore sulla porta e, parlando al telefono con Sarah le racconta l'accaduto, lasciando frastornata la donna. Nick intanto convoca l'uomo che sta dietro l'affissione del cuore e, aiutato dall'allenatore, nonch\u00e9 lupo Alpha, riesce a fargli confessare l'accaduto ma non l'uccisione di Vanessa. L'uomo poi, sfruttando il suo super udito, ascolta una conversazione di Nick e Dylan durante la quale capisce che c'\u00e8 un veleno uccidi lupo. Le indagini intanto continuano e portano Nick da Devon, senza per\u00f2 giungere a nessuna conclusione. Dopo la scuola, visto lo stato di Brett, Lexie e Lucas lo fanno svagare, facendolo ubriacare e scatenando in lui una reazione imprevedibile. Tornato a casa, Nick ha una strana conversazione con Sarah durante la quale la donna confessa di non ricordare assolutamente niente della sera precedente fino a quando, in un flash, non ricorda di aver avvelenato lei stessa il signor Buckley sotto l'effetto di droghe di Devon. I due si recano al negozio di Devon dove per\u00f2 non trovano nessuno e, insieme a Dylan, corrono dal signor Buckley visto che in tanti si stanno muovendo per prendere il suo sangue. Giunti qui, allibito, il signor Buckley si uccide lasciando senza parole la stessa Devon che ora \u00e8 ricercata da tutta la citt\u00e0, vampiri compresi. Dopo l'accaduto, Sarah e Nick sono sempre pi\u00f9 fermi sull'idea di andarsene mentre, dopo aver raccontato della composizione del veleno nel corpo di Bluckley a Claire, Dylan scopre che il sangue di vampiro presente \u00e8 proprio di sua moglie che glielo diede sotto ricatto e, preoccupati, i due decidono di mettersi sulle tracce della donna. Brett invece, ubriaco, va a casa di Andy, fissandola mentre dorme.\n\"Caccia alla strega\".\nTrama.\nDylan e Claire corrono al negozio di Devon e scoprono che la donna \u00e8 fuggita in fretta e furia e si mettono sulle sue tracce. Devon intanto, si \u00e8 nascosta in un motel dove, con l'aiuto di Mya, riesce ad avere degli ingredienti che le permettono di proteggersi e, in una visione, ha uno strano presentimento su Charlie. L'indomani, Nick e Sarah comunicano ai figli la loro decisione di andarsene provocando una dura reazione in Charlie. A scuola intanto, Brett si incontra con Lexie e, preoccupato, le confessa di aver allungato con l'acqua l'antidoto di Andy rischiando di provocare la morte di Charlie e i due allora, preoccupati, cercano di fare qualcosa recandosi a casa del ragazzo che per\u00f2, con sorpresa della stessa Sarah, \u00e8 fuggito. Charlie ha infatti deciso insieme ad Andy di andarsene per non trasferirsi. Intanto, in ufficio, Nick chiede aiuto a Lee per rintracciare Devon e, successivamente, Charlie lasciando in disparte Marcus. Nick preoccupato per Charlie, si reca a casa di Andy dove il padre, con sorpresa dato che non sapeva neanche che i due fossero tornati a frequentarsi, gli racconta tutto sull'identit\u00e0 della figlia. Sulle tracce di Charlie, si mettono anche Brett e Lexie che cercano tra i boschi. Dylan e Claire continuano a cercare Devon ma vengono scoperti da un altro vampiro dal quale per\u00f2 riescono a staccarsi per poi recarsi da Peg la quale, in un foglietto ritrovato dai due, riconosce la calligrafia della figlia che confessa di aver aiutato Devon. A casa Sarah \u00e8 in trepidazione per la sparizione di Charlie quando, con meraviglia, trova Devon nel suo salotto, che le confessa che Charlie senza il suo aiuto morir\u00e0. Impaurita, Sarah la caccia e continua a chiamare Nick. Charlie intanto, si riposa con Andy in un casale nel bosco quando, da fuori, Brett e Lexie sentono un suo urlo: Andy piangendo, gli dice di aver ucciso Charlie. Di corsa escono e trovano Nick che porta subito Charlie a casa dove Peg tenta di aiutarlo, invano. In quel momento, grazie e a Mya, capiscono dove si nasconde Devon ma, quando Nick arriva, ci trova gi\u00e0 Claire e Dylan che stanno per ucciderla quando, per l'amico, la graziano. Sulla via del ritorno per casa per\u00f2, i quattro trovano a fermarli altri vampiri e, in una lotta furiosa, Nick riesce ad andarsene con Devon con la promessa di consegnare poi la donna ai suoi due amici. Arrivati a casa, Devon usando la magia nera, riesce a far rinvenire Charlie. L'indomani, il ragazzo riceve una chiamata di Andy che, in lacrime, gli confessa di amarlo e proprio per questo, di doverlo lasciare per sempre, andandosene dal Gates. Intanto, Devon \u00e8 ancora di sotto con Peg, Nick e Sarah quando arrivano Dylan e Claire a prenderla. Nick prova a contrattare la vita della donna che ha salvato suo figlio ma, proprio in quel momento, arriva Danah impaurita che dice ai genitori che Charlie ha qualcosa che non va: il ragazzo arriva nel salotto e, con gli occhi rossi, manda una sorta di raggi verso il padre, scaraventandolo sul pavimento lasciando i presenti senza parole. In quel momento, Sarah si rivolge a Devon la quale, con un sorriso beffardo, dice di averlo riportato si indietro, ma di non aver specificato come l'avrebbe riportato indietro."}
{"id": "3013241", "revid": "287204", "url": "https://it.wikipedia.org/wiki?curid=3013241", "title": "Eldin Jakupovic", "text": ""}
{"id": "3013254", "revid": "247222", "url": "https://it.wikipedia.org/wiki?curid=3013254", "title": "What every woman knows", "text": ""}
{"id": "3013259", "revid": "125445464", "url": "https://it.wikipedia.org/wiki?curid=3013259", "title": "RIV (azienda)", "text": "La RIV (acronimo di Roberto Incerti &amp; C. - Villar Perosa) \u00e8 stata un'azienda metalmeccanica italiana fondata nel 1906 a Villar Perosa da Roberto Incerti, costruttore di biciclette, e da Giovanni Agnelli. L'azienda, fin dall'inizio, si \u00e8 specializzata nella produzione di cuscinetti a sfera.\nNata come parte della FIAT, nel 1919 diventa una societ\u00e0 anonima indipendente, anche se Giovanni Agnelli conserva una parte delle partecipazioni.\nFra il 1882 e il 1968 lo stabilimento di Villar Perosa era collegato alla stazione tranviaria della linea Pinerolo-Perosa Argentina, la cui propriet\u00e0 era da ricondursi allo stesso Giovanni Agnelli, che consentiva l'inoltro delle merci alla stazione ferroviaria di Pinerolo.\nTra il 1965 e il 1979 la RIV \u00e8 stata incorporata nella svedese SKF, azienda metallurgica produttrice di cuscinetti a sfera e prodotti similari.\nStoria.\nLe origini del colosso dei cuscinetti a sfera \u00e8 quanto mai misteriosa: quel che \u00e8 sicuro \u00e8 che la RIV nasce dall'iniziativa di Roberto Incerti, meccanico emiliano residente a Torino, che nel 1904 aveva cominciato a produrre cuscinetti a sfera in un piccolo laboratorio in via Marochetti. L'iniziativa di Incerti non tarda ad attirare l'attenzione di Giovanni Agnelli senior, che comprende il potenziale economico dei cuscinetti a sfera, che la stessa Fiat sino ad allora era costretta ad importare. All'inizio del 1906 Incerti presenta un brevetto, il primo di questo tipo in Italia, concernente nuove tecniche per la realizzazione di cuscinetti a sfera: la produzione pu\u00f2 essere avviata su larga scala e Agnelli decide di realizzare uno stabilimento destinato alla fabbricazione di cuscinetti che superi l'esperienza della piccola officina di via Marochetti: nasce lo stabilimento RIV di Villar Perosa (non a caso RIV sta per Roberto Incerti Villar Perosa). Ma alla fine del 1908, a sorpresa, Incerti si ritira dalla societ\u00e0, cedendo la propria quota ad Agnelli, che diventa cos\u00ec di fatto l'unico proprietario.\nLa produzione aumenta vertiginosamente e gi\u00e0 dopo tre anni dall'entrata in funzione dello stabilimento in Val Chisone il numero dei dipendenti giunge a superare quota trecento; ma \u00e8 con il sopraggiungere della prima guerra mondiale che la RIV compie il decisivo salto di qualit\u00e0, diventando un'azienda di rilievo nazionale: la produzione viene riconvertita a fini bellici (vengono fabbricate mitragliatrici e munizioni) e il numero dei dipendenti arriva a sfiorare le duemila unit\u00e0. \nAttorno agli anni Venti la costante espansione della produzione rende necessaria la costruzione di un nuovo stabilimento, quello di Via Nizza 150 a Torino.\nLa sempre maggiore specializzazione nella meccanica di precisione fa della RIV un punto di riferimento per l'industria bellica, ragion per cui, una volta scoppiato il secondo conflitto mondiale, diventa inevitabilmente un \"obiettivo sensibile\" per gli alleati anglo-americani. In particolare lo stabilimento di Torino, che inoltre \u00e8 stato una delle avanguardie delle lotte operaie durante gli scioperi del marzo 1943, subir\u00e0 numerosi bombardamenti, il pi\u00f9 grave dei quali si verificher\u00e0 nel novembre del 1943, causando la morte di oltre settanta lavoratori.\nIl dopoguerra \u00e8 caratterizzato da una veloce ricostruzione degli impianti danneggiati e da una altrettanto rapida ripresa produttiva. Nei primi anni Cinquanta verr\u00e0 costruito a Torino un grande centro direzionale in via Mazzini 53. Negli stessi anni la RIV, cos\u00ec come tutti i grandi insediamenti industriali del Nord, \u00e8 attraversata da un aspro scontro tra capitale e lavoro. Questa realt\u00e0 riguarder\u00e0 in maniera particolare lo stabilimento di Torino.\nNel corso degli anni Sessanta problemi di competitivit\u00e0 dei prodotti RIV rispetto ai concorrenti internazionali porteranno l'azienda piemontese alla fusione - nel 1965 - con la svedese SKF, a seguito della quale il sito produttivo torinese verr\u00e0 dismesso nel 1971. Nel 1979 la SKF acquisisce il totale controllo della RIV, modificando la denominazione in SKF Industrie.\nArchivio.\nLa documentazione prodotta dalla Riv \u00e8 conservata presso il Museo della meccanica e del cuscinetto di Villar Perosa (Torino), nel fondo omonimo (estremi cronologici: 1906 - 2010)."}
{"id": "3013261", "revid": "1522738", "url": "https://it.wikipedia.org/wiki?curid=3013261", "title": "Silph SPA", "text": ""}
{"id": "3013275", "revid": "80598", "url": "https://it.wikipedia.org/wiki?curid=3013275", "title": "I Motowns", "text": ""}
{"id": "3013276", "revid": "287204", "url": "https://it.wikipedia.org/wiki?curid=3013276", "title": "Billy Graham", "text": ""}
{"id": "3013282", "revid": "3115", "url": "https://it.wikipedia.org/wiki?curid=3013282", "title": "Necchi", "text": "Necchi \u00e8 un'azienda italiana ed \u00e8 attualmente un marchio delle macchine per cucire per utilizzo domestico.\nStoria.\nFondazione.\nLa Necchi nacque nel 1835 come impresa attiva nel settore siderurgico, specializzata nella produzione di radiatori per riscaldamento e scambio. Nel 1865 l'impresa fu stabilita presso l'abitazione della famiglia, situata nei cosiddetti Corpi santi di Pavia. Al principio degli anni ottanta fu possibile un primo ampliamento dell'attivit\u00e0 commerciale e dello stabile, alla quale, nel corso dei decenni, si aggiunse un'officina meccanica con annessa fonderia per getti di ghisa.\nNel 1892 lo stabilimento occupava 85 operai e produceva ponti in ferro, tettoie, macchine e strumenti agricoli, distribuiti soprattutto nell'area agricola di Pavia. Nel 1895 la Necchi acquist\u00f2 un ulteriore stabile, di fronte a quello in cui si era svolta fino ad allora l'attivit\u00e0, e nel 1896 mise in opera un ampliamento del primo opificio, per costruirvi una nuova fonderia.\nNel 1903 la societ\u00e0 in accomandita \"Ambrogio Necchi\" costru\u00ec una nuova fonderia (divenuta in seguito \"Necchi e Campiglio\") distesa su un'area di 80.000\u00a0m\u00b2 con un organico di circa mille operai; la buona qualit\u00e0 dell'azienda e dei prodotti da questa commercializzati convinsero la propriet\u00e0 a trasferire nuovamente la fonderia, (divenuta la pi\u00f9 importante della citt\u00e0), da corso Cairoli 3 in una nuova sede, collocata nell'area tra il Navigliaccio e lo scalo-merci, in modo da soddisfare le ulteriori, rinnovate esigenze.\nDopo una trattativa col Comune di Pavia, si scelse infatti di costruire il nuovo edificio industriale lungo la strada che conduceva ad Abbiategrasso. Nel 1904, all'estrema periferia occidentale della citt\u00e0, in prossimit\u00e0 della stazione ferroviaria fu edificato un complesso industriale che di l\u00ec a qualche anno avrebbe progressivamente inglobato i fabbricati di altre due aziende locali: la Gaslini-Rizzo e il risificio Traverso-No\u00e8.\nIl nuovo stabilimento fu pensato per essere utile nel settore della produzione della materia prima, cos\u00ec lo si colleg\u00f2 direttamente alla ferrovia. Dotato di due forni di fusione, produceva radiatori per caloriferi, in quel periodo il prodotto principale dell'azienda, \nTra la fine del 1907 e l'inizio del 1908, Ambrogio Necchi acquist\u00f2 un nuovo appezzamento di terreno dall'amministrazione comunale, disposta a cedere aree di propriet\u00e0 pubblica a scopi industriali e nel 1908, la Societ\u00e0 anonima fonderie Ambrogio Necchi allarg\u00f2 la propria attivit\u00e0 produttiva ampliando e adattando il preesistente stabilimento dell'ex Fonderia Torti e ing. G. Callegari alla produzione di vasche da bagno smaltate e cucine economiche.\nMentre tra il 1908 e il 1911 nei due nuovi stabilimenti, pur con leggere variazioni stagionali, lavor\u00f2 un numero di operai compreso tra 900 e 1150, nel 1913 la Necchi riusc\u00ec ad aggiudicarsi la piazza d'Armi dal Comune di Pavia, iniziando, nel 1915, a costruire un nuovo stabilimento, destinato ad essere operativo nel 1919.\nIl primo dopoguerra.\nFu solamente dopo la prima guerra mondiale, nel 1919, che Vittorio Necchi, figlio di Ambrogio, inizi\u00f2 a produrre le prime macchine per cucire, denominate BD ed azionate a mano. La cucitura meccanica era sbarcata anche in Italia, convincendo anche altri imprenditori a iniziare una produzione di cucitrici, contrastando l'importazione di marchi tedeschi, americani e russi; fra questi, oltre a Necchi, vi furono la Borletti, la Visnova, la Salmoiraghi e la Vigorelli. Le \"Industrie Riunite Italiane\" - cos\u00ec era stato chiamato il nuovo ramo produttivo - avvi\u00f2 la propria attivit\u00e0 con soli 50 dipendenti, che nel 1920 arrivarono a produrre circa 2000 macchine per cucire all'anno in un nuovo stabilimento appositamente dedicato a questa produzione.\nNel 1925 - cedute ad altri membri della famiglia le fonderie di ghisa comune e la smalteria, che andarono a formare le Fonderie A. Necchi e A. Campiglio - la fabbrica, modificando il proprio nome in \"Societ\u00e0 anonima Vittorio Necchi\", si spost\u00f2 nel nuovo sito di piazza D'armi dove increment\u00f3 sensibilmente la produzione.\nNel 1932 fu completata la prima macchina per cucire per uso domestico con cucitura brevettata a \"zig-zag\", la \"BU\"; questa permetteva di eseguire senza accessori motivi ornamentali e di punti diversi, di rammendare, di attaccare bottoni e di fare asole.\nLa produzione, era oramai di 6120 macchine all'anno, mentre la Necchi continu\u00f2 a crescere; entr\u00f2 in azienda un direttore tecnico, Emilio Cerri \u2013 ingegnere proveniente dalla Fiat - che riordin\u00f2 il settore produttivo; nel 1930 il numero di macchine fabbricate sal\u00ec ad oltre 19 000, pi\u00f9 di 2000 delle quali esportate.\nIl secondo dopoguerra.\nNel secondo dopoguerra la Necchi si avvi\u00f2 ad essere un'impresa in grado di produrre pi\u00f9 di mille macchine al giorno, con circa 4.500 dipendenti, 10.000 negozi di vendita ed una ampia rete di assistenza. Circa il 40% delle 120.000 macchine per cucire fabbricate in Italia nel 1947 uscirono da questi stabilimenti.\nNel periodo dagli anni cinquanta agli anni settanta la Necchi vede riorganizzato anche il flusso produttivo, dall'ingresso delle materie prime e dei semilavorati fino all'assemblaggio finale, con l'adozione della catena di montaggio. La riorganizzazione coinvolse anche il rinnovamento dei macchinari (finanziati sia dalla propriet\u00e0 che utilizzando gli aiuti economici ottenuti nell'ambito del Piano Marshall) ed all'inizio degli anni cinquanta fu ripensata l'intera struttura aziendale ed il suo coordinamento.\nNotevole importanza ebbe lo sviluppo della rete di distribuzione del secondo dopoguerra poich\u00e9 in tal senso, un ruolo predominante fu svolto da Leon Jolson, figlio di un agente Necchi di Varsavia di origini ebraiche rifugiatosi negli Stati Uniti. Fu Leon, alla fine del conflitto, a riprendere l'attivit\u00e0 di rappresentanza a New York, contribuendo con la sua fitta rete di agenti alla diffusione delle macchine Necchi sul mercato americano. Il modello di Jolson fu poi esportato dalla Necchi anche in altri paesi.\nRicerca e sviluppo.\nNel settore ricerca e sviluppo del prodotto si procede in modo innovativo, lungo due direttrici: da una parte lo sviluppo ed alla ricerca tecnologica; dall'altra il design inteso, pi\u00f9 che come armonia estetica, come sistema per ottimizzare l'ergonomia, la facilit\u00e0 d'uso e la semplicit\u00e0 di apparecchi destinati a impegnare maestranze, sarte di casa, e semplici casalinghe per molte ore.\nNel 1953 viene lanciata la Necchi Supernova, nel 1955 la Lidia e nel 1956 la Mirella, scaturite dalla matita di Marcello Nizzoli.\nLa Supernova viene considerata il primo prodotto ad unire innovazione tecnologica ad un disegno evoluto e, premiata con il \"Compasso d'Oro\", possedeva funzioni che la rendevano un \"laboratorio automatico\" grazie all'utilizzo di memorie meccaniche che guidavano l'esecuzione dei ricami. Nel 1956 con la prima Mirella (che entrer\u00e0 a far parte della mostra permanente del MOMA di New York) Necchi nuovamente vinse il \"Compasso d'Oro\" oltre al \"Gran Premio\" della XI Triennale di Milano.\nAnche la dirigenza viene ampiamente rinnovata: nel 1948 era stato assunto in fabbrica Gino Martinoli, che per pi\u00f9 di un decennio aveva ricoperto l'incarico di direttore tecnico alla Olivetti di Ivrea, per poi essere assunto nel settore meccanico dell'IRI. La prima decisione del nuovo direttore fu quella di accrescere la manodopera: vennero cos\u00ec assunte circa 800 nuove unit\u00e0, reperite nel circondario pavese e nella primavera del 1949 la Necchi occupava 2034 addetti, tra produzione e servizi.\nA met\u00e0 degli anni Cinquanta, al termine del processo di riorganizzazione, a fronte di un aumento della manodopera (circa 4.500 unit\u00e0), l'efficienza del sistema aveva raggiunto i suoi massimi livelli e il numero di ore impiegate per produrre una macchina per cucire si era ridotto di oltre un terzo, garantendo alla Necchi il predominio sul mercato nazionale, di cui deteneva circa il 90% assieme alle societ\u00e0 Singer e Vigorelli. La Necchi era predominante anche nel settore dell'esportazione, dove la quota era pari al 74% del totale esportato.\nNegli anni sessanta, sotto la guida di Vittorio Necchi, assorb\u00ec anche il risificio No\u00e8-Traverso e l'oleificio della Gaslini-Rizzi e nacque cos\u00ec una nuova rilevante realt\u00e0 industriale: la \"Necchi e Campiglio\", con pi\u00f9 di mille operai impiegati.\nIl declino.\nComplice il declino inesorabile del cucire nelle case, lo spostamento verso altri paesi di manufatture tessili e la disponibilit\u00e0 di prodotti d'importazione a prezzi irrisori, l'impero Necchi entr\u00f2 in crisi gi\u00e0 negli anni sessanta.\nLa Necchi tenta la diversificazione produttiva, iniziando una produzione su licenza di frigoriferi e dei loro compressori; attivit\u00e0 che la porter\u00e0 ad aprire un suo settore compressori (Necchi Compressori Spa), trasformata poi nel 2000 in European Refrigerators Compressors ed infine ceduta alla famiglia indiana dei Dhoot per un presunto - e mai avvenuto - rilancio.\nIl declino per\u00f2 di questa, come di tutte le attivit\u00e0 della Necchi \u00e8 comunque irreversibile, e segnato dalla lunga malattia e della morte di Vittorio Necchi avvenuta nel 1975.\nIl rilancio e la crisi.\nVerso la fine degli anni settanta, a seguito del subentro nella propriet\u00e0 di una cordata d'imprenditori (tra cui le famiglie Marzotto, Merloni e Nocivelli) a cui faceva capo l'ingegner Bruno Beccaria, verr\u00e0 avviato con successo il processo di risanamento aziendale che culminer\u00e0 nel 1985 con la quotazione della societ\u00e0 presso la borsa valori di Milano.\nTale periodo fu caratterizzato da anni di rinnovata attivit\u00e0, in cui, tra l'altro, verranno lanciati nuovi prodotti tra i quali si ricorda in particolare la Logica, disegnata da Giorgio Giugiaro nel 1983, con pannello comandi elettronico.\nL'ultima crisi finanziaria della Necchi avvenne nel primo decennio degli anni 2000, periodo nel quale si registr\u00f2 il passaggio della propriet\u00e0 in capo alla Banca Popolare di Lodi. A questa operazione seguirono alcuni progetti per un aumento del capitale sociale della societ\u00e0 - il cui amministratore delegato era Giampiero Beccaria - mediante conferimenti di obbligazioni, operazioni di bilancio che porteranno anche all'intervento della Consob e della magistratura.\nLa Necchi a quel punto cessa ogni attivit\u00e0, e gli stabilimenti di Pavia vengono chiusi e le aree abbandonate vengono acquisite da diversi gruppi con progetti di ricostruzione residenziale. L'area, costellata di capannoni, \u00e8 considerata dal Comune di Pavia \"di scarsa qualit\u00e0 architettonica fatta eccezione per l'ampliamento del precedente stabilimento Necchi progettato da Marco Zanuso nel 1961\" ed \u00e8 quindi prevista la \"demolizione degli edifici che attualmente insistono sull'area e alla successiva riqualificazione e riutilizzo del comparto attraverso l'inserimento di funzioni diversificate\".\nLa Necchi oggi.\nL'unica attivit\u00e0 sopravvissuta all'ultima crisi fu quella legata alle macchine per cucire per la famiglia, gestita tramite la \"Necchi macchine per cucire S.r.l.\" che nel 2006 venne acquisita da Alpian Italia S.p.A., distributore in Italia per le macchine per cucire del gruppo Toyota.\nQuest'ultima nel 2010 ha realizzato una nuova unit\u00e0 logistica a Stradella e nel 2011 ha cambiato la propria denominazione sociale divenendo Necchi S.p.A e mantenendo la nuova sede di Stradella oltre alla sede direzionale situata ad Ariccia.\nNella realt\u00e0, se la commercializzazione si \u00e8 estesa anche a aspirapolvere e altri elettrodomestici, l'attivit\u00e0 produttiva \u00e8 soprattutto concentrata sull'importazione di prodotti assemblati all'estero, pur su disegno e progetto nazionale. La dirigenza della Necchi ha poi cercato di valorizzare e separare il settore delle macchine per cucire acquisendo marchi storici quali Vigorelli e Millepunti.\nArchivio.\nLa documentazione relativa all'attivit\u00e0 di costruzione di macchine per cucire \u00e8 conservata a Pavia da Necchi SpA, nei fondi \"Necchi SpA\" (estremi cronologici: 1927-2003) e \"Necchi Macchine per Cucire Srl\" (fino al 1997) e \"Necchi SpA / divisione Macchine per Cucire\" (1997-2000) \"con precedenti Necchi SpA\" (dal 1975)."}
{"id": "3013287", "revid": "104458", "url": "https://it.wikipedia.org/wiki?curid=3013287", "title": "Pizzo Cacciabella", "text": "Il Pizzo Cacciabella (2.980\u00a0) \u00e8 una montagna dei Monti della Val Bregaglia nelle Alpi Retiche occidentali. Si trova nel Canton Grigioni (Svizzera).\nDescrizione.\nLa montagna si trova a nord del gruppo delle Sciore, ad ovest del lago dell'Albigna e a sud-est rispetto alla val Bregaglia. Domina la val Bondasca (laterale della val Bregaglia).\nLa montagna \u00e8 costituita di tre vette principali:"}
{"id": "3013293", "revid": "1543377", "url": "https://it.wikipedia.org/wiki?curid=3013293", "title": "Wandsbek", "text": "Wandsbek \u00e8 un quartiere di Amburgo, appartenente al distretto omonimo. In questo quartiere vi fu la sede dell'azienda di macchine fotografiche Leonar-Werke Arndt &amp; L\u00f6wengard.\nStoria.\nNel 1937 la cosiddetta \"legge sulla Grande Amburgo\" decret\u00f2 la cessione della citt\u00e0 di Wandsbek dalla Prussia al Land di Amburgo."}
{"id": "3013297", "revid": "149727", "url": "https://it.wikipedia.org/wiki?curid=3013297", "title": "Wandsbeck", "text": ""}
{"id": "3013298", "revid": "697352", "url": "https://it.wikipedia.org/wiki?curid=3013298", "title": "Sardegna (disambigua)", "text": ""}
{"id": "3013300", "revid": "1305772", "url": "https://it.wikipedia.org/wiki?curid=3013300", "title": "Cacciabella", "text": "Cacciabella pu\u00f2 riferirsi a:"}
{"id": "3013302", "revid": "322321", "url": "https://it.wikipedia.org/wiki?curid=3013302", "title": "Marco Lauro", "text": "Biografia.\nIn alcune fonti indicato come Mario de Lauro, era originario di un'importante famiglia di Tropea e fratello di Vincenzo, venne eletto vescovo della diocesi di Campagna e della diocesi di Satriano nel 1560.\nPartecip\u00f2 al Concilio di Trento e il 17 giugno 1545 tenne un sermone contro la riforma protestante. Nel 1548 fece erigere il convento domenicano di Girifalco e durante il suo mandato vescovile vennero iniziati i lavori di costruzione della cattedrale di Santa Maria della Pace di Campagna.\nSecondo lo storico locale Antonino Vincenzo Rivelli Lauro fece allontanare dal convento domenicano di San Bartolomeo Giordano Bruno durante il suo noviziato."}
{"id": "3013308", "revid": "80598", "url": "https://it.wikipedia.org/wiki?curid=3013308", "title": "The Bad Boys", "text": ""}
{"id": "3013310", "revid": "1318658", "url": "https://it.wikipedia.org/wiki?curid=3013310", "title": "La Tosca", "text": "La Tosca \u00e8 un dramma storico in cinque atti del celebre drammaturgo Victorien Sardou (1831-1908) che, rappresentato per la prima volta il 24 novembre 1887 al teatro adiacente alla Porte Saint-Martin di Parigi, fu interpretato dalla trentottenne stella del teatro francese Sarah Bernhardt.\nL'opera appartiene alla fase avanzata della carriera artistica dell'autore e poggia su tre temi chiave: la storia, l'avventura e l'amore. Per quanto riguarda l'ambientazione storica, il dramma si svolge nella Roma ottocentesca al momento della battaglia di Marengo. Sardou offre una minuziosa descrizione degli ambienti storici, senza tralasciare nessun particolare tramite i dialoghi dei personaggi.\nLa Trama.\n\"La Tosca\" si articola in 5 atti. Ma, nell'opera di Puccini, \u00e8 stata ridotta in soli 3 atti.\nAtto I.\nCesare Angelotti viene aiutato dalla sorella, la marchesa Giulia Attavanti, a fuggire da Castel Sant'Angelo e a nascondersi nella cappella di famiglia situata nella chiesa di Sant'Andrea della Valle a Roma, dove ella ha preparato per il fratello dei vestiti da donna da poter indossare come travestimento. Qui Angelotti si rivela al pittore Mario Cavaradossi, al quale racconta tutte le sue vicende nella speranza di ricevere un po' di aiuto, avendo scoperto le tendenze patriottiche e repubblicane di quest'ultimo, mentre il sacrestano e il suo servitore parlavano tra loro. Il dialogo tra i due viene bruscamente interrotto dall'arrivo di Tosca (Angelotti fa appena in tempo a nascondersi), una cantante estremamente devota alla religione, che annuncia al suo amato, Mario Cavaradossi, che per la sera sar\u00e0 impegnata nei preparativi dei festeggiamenti a palazzo Farnese in occasione della sicura vittoria degli austriaci a Marengo. Subito dopo l'uscita della Tosca dalla chiesa, si odono i cannoni che annunciano la fuga di un detenuto da Castel Sant'Angelo: il secondino \u00e8 stato tradito e denunciato, cos\u00ec che il fuggiasco viene cercato per ogni dove, lungo le strade di Roma. Cavaradossi fa preparare la sua carrozza per far fuggire Angelotti travestito da donna. Intanto nella chiesa piomba all'improvviso Scarpia che, dato l'ordine di perquisire ovunque, trova il ventaglio della marchesa Attavanti.\nAtto II.\nLa scena si apre nel bellissimo salone del Palazzo Farnese completamente addobbato e gremito di nobili. Anche Scarpia \u00e8 presente al ricevimento e viene raggiunto da Schiarrone, il quale lo aggiorna sulla situazione: l'evaso non \u00e8 ancora stato trovato e la perquisizione al palazzo di Cavaradossi non ha portato a niente (Scarpia lo ha fatto perquisire perch\u00e9 consapevole delle tendenze politiche di quest'ultimo), persino il pedinamento di Tosca non \u00e8 servito, il fuggiasco non si trova. Tosca entra nel salone seguita da uno stuolo di corteggiatori. Si intrattiene con gli ospiti e anche con Scarpia, il quale, convinto di un suo coinvolgimento con la fuga del detenuto, suscita in lei un sentimento di gelosia mostrandole il ventaglio della marchesa Attavanti, che dice di aver trovato tra i colori e i pennelli di Cavaradossi in chiesa. Tosca va su tutte le furie e, cieca di gelosia, vuole lasciare la festa per andare da Cavaradossi e prenderlo sul fatto, ma deve ancora cantare per la Regina Maria Carolina e non pu\u00f2 andar via. La scena si chiude con l'arrivo di un messo che porta la notizia della vittoria di Napoleone nella battaglia di Marengo, fatto che provoca lo svenimento della Regina per il duro colpo e la dipartita di Tosca dalla festa.\nAtto III.\nNel frattempo, Cavaradossi e Angelotti sono arrivati alla villa di campagna di Cavaradossi e, mentre quest'ultimo racconta al console della Repubblica Romana la storia della villa, sopraggiunge Tosca. Angelotti si rifugia in giardino, mentre Cavaradossi tenta di calmare la sua amante. La cantante \u00e8 colma di gelosia e rabbia per quel ventaglio che ha tra le mani e, quando vede i vestiti della marchesa Attavanti, Mario Cavaradossi non pu\u00f2 far altro che raccontarle la verit\u00e0. Quando le chiede come ha fatto ad avere quel ventaglio e Tosca gli racconta del discorso scambiato con Scarpia, Cavaradossi e Angelotti capiscono che \u00e8 stato tutto un tranello del reggente di polizia per stanarli. Cavaradossi fa nascondere l'amico in un pozzo segreto della villa. Scarpia con i gendarmi irrompe nella casa e, dopo aver cercato invano il fuggiasco, interroga Tosca, mentre in un'altra stanza fa condurre Cavaradossi per torturarlo. Per ogni diniego della Tosca circa la conoscenza di Angelotti, c'\u00e8 una tortura inflitta a Cavaradossi. I due resistono per diverso tempo, ma, alla fine, appena Tosca vede come \u00e8 ridotto il suo amato, confessa e rivela il nascondiglio di Angelotti. Le guardie che scendono nel pozzo per arrestarlo ne portano su il cadavere: Angelotti si \u00e8 tolto la vita grazie a un potente veleno contenuto in uno dei suoi anelli. Mario Cavaradossi e Tosca vengono portati via dalla villa insieme al cadavere.\nAtto IV.\nLa stanza di Scarpia, a Castel Sant'Angelo. \u00c8 notte fonda e Scarpia sta cenando. Spoletta gli porta l'ordine del governatore di giustiziare Cavaradossi entro l'alba. Scarpia decide di far impiccare ugualmente anche il corpo senza vita di Angelotti, cos\u00ec che il popolo veda che la giustizia ha fatto il suo corso, e ordina di far venire al suo cospetto Tosca. Le dice dell'ordine di esecuzione per Cavaradossi e che invece ella \u00e8 libera di andare poich\u00e9 estranea ai fatti. Le fa capire che c'\u00e8 una via di salvezza per il suo amato, a patto che si conceda a lui. Tosca inorridisce. Ma il tempo non \u00e8 dalla sua parte e Spoletta entra nella stanza per ricevere ordini circa l'esecuzione, cos\u00ec che, vistasi alle strette, Tosca cede al vile ricatto. Poich\u00e9 c'\u00e8 un ordine formale, non \u00e8 possibile annullare l'esecuzione, quindi bisogna far finta: le direttive che Scarpia d\u00e0 a Spoletta sono quelle di non fare un'impiccagione ma una fucilazione, con fucili caricati a salve, e di far uscire l'uomo dal castello e condurlo insieme a Tosca fino alle porte della citt\u00e0. Scarpia vuole riscuotere il suo credito, ma prima Tosca lo convince a scrivere un salvacondotto per lei e Cavaradossi, valido non solo per l'uscita da Roma, ma anche dai confini dello Stato pontificio. Scarpia accetta. Mentre egli scrive, Tosca trova un coltello sulla tavola e, quando Scarpia le si avvicina per ricevere il suo credito, lo pugnala uccidendolo.\nAtto V.\nTosca, per mezzo di Spoletta, raggiunge Cavaradossi nella cappella dove \u00e8 imprigionato e gli racconta del piano e di quanto \u00e8 accaduto. Spoletta scorta Cavaradossi alla piattaforma dove avverr\u00e0 la fucilazione e Tosca resta nella cappella in attesa che gli eventi si compiano. Uditi gli spari, va a raggiungere il suo amato. Alla piattaforma, quando ormai non c'\u00e8 pi\u00f9 nessuno, Tosca, convinta che Mario stia solo fingendo di essere morto, inizia ad esortarlo ad alzarsi per fuggire con lei, ma, con suo grande sgomento, scopre che Mario \u00e8 stato fucilato veramente. Spoletta, Schiarrone e altri soldati nel frattempo rientrano per portar via il cadavere e Tosca gli si scaglia contro, confessando l'omicidio da lei commesso. Una volta accertata la morte di Scarpia, i soldati tentano di arrestarla, ma ella, saltata sopra il parapetto, si getta nel vuoto.\nLe difficolt\u00e0 della prima rappresentazione.\nQuando port\u00f2 in scena il suo dramma Sardou era all'apice del successo, per cui aveva anche numerosi e ostili detrattori. La prima del suo dramma risent\u00ec di questa situazione ed egli dovette quindi superare non poche difficolt\u00e0. Le prime avvennero ancora durante le prove quando un certo Sylvestre lo accus\u00f2 sui giornali di aver plagiato una sua composizione.\nIn questo caso l'accusa fu superata mettendo in scena il lavoro di Sylvestre, che non ebbe successo ma evidenzi\u00f2 la differenza con \"La Tosca\". Poi arrivarono altre accuse di plagio anche da scrittori pi\u00f9 autorevoli. Dapprima da Ernest Daudet, che pubblic\u00f2 la sua accusa sul \"Figaro\", poi addirittura da oltre oceano, Maurice Barrymore sostenne che Sardou aveva copiato da \"Madyuka\", da lui rappresentata a New York l'anno prima e che in questo la Bernhardt era stata sua complice.\nFu in tale occasione che Sardou, rispondendo alle accuse, sostenne di aver tratto l'idea di \"La Tosca\" non da altre opere, bens\u00ec da una vicenda risalente alle guerre religiose del XVII secolo, quando a Tolosa una donna ugonotta tent\u00f2 invano di salvare il marito concedendosi ad un potente ecclesiastico che invece giustizi\u00f2 egualmente il condannato.\nNon essendo riusciti con le accuse di plagio, gli oppositori tentarono allora di boicottare la prima rappresentazione con fischi organizzati. Ma anche questo progetto fall\u00ec in seguito al comportamento della grande maggioranza del pubblico che con applausi scroscianti soffoc\u00f2 sul nascere alcuni fischi. Il giorno dopo alcuni critici ostili a Sardou stroncarono il dramma nelle loro recensioni, ma questo non blocc\u00f2 il successo dell'opera in Francia e a livello internazionale.\nAnche in Italia, dove \"La Tosca\" arriv\u00f2 nello stesso anno, il dramma riscosse un grande successo di pubblico, ma fu poi rappresentato spesso in 4 atti anzich\u00e9 5, perch\u00e9 le compagnie teatrali non intendevano sostenere i costi per gli sfarzosi costumi e il gran numero di personaggi della scena del ballo al Palazzo Farnese prevista nel secondo atto originario.\nAdattamenti.\nCinema.\nIl dramma de \"La Tosca\" ha ispirato una nutrita serie di film, sia nel periodo del muto che in quello sonoro. Uno dei primi, realizzato nel 1907 e interpretato dalla stessa Sarah Bernhardt, non venne editato poich\u00e9 sia l'attrice che Sardou, pur legatissimi a questo dramma, convinsero la produzione a non distribuirlo, ritenendosi insoddisfatti del risultato di questa versione cinematografica. Alcune pellicole successive presero spunto dall'opera di Giacomo Puccini, mentre un'eccezione \u00e8 la versione del 1973 diretta da Luigi Magni, che riprende esplicitamente, citandolo nei titoli di testa, il dramma di Sardou, con cui condivide alcuni aspetti che lo differenziano dall'opera lirica di Puccini."}
{"id": "3013311", "revid": "599013", "url": "https://it.wikipedia.org/wiki?curid=3013311", "title": "Sardegna Semidano (disambigua)", "text": ""}
{"id": "3013316", "revid": "33033091", "url": "https://it.wikipedia.org/wiki?curid=3013316", "title": "Squaraus", "text": ""}
{"id": "3013317", "revid": "28592", "url": "https://it.wikipedia.org/wiki?curid=3013317", "title": "Giudice di Torres", "text": ""}
{"id": "3013321", "revid": "67105", "url": "https://it.wikipedia.org/wiki?curid=3013321", "title": "Catalogo ccdm", "text": ""}
{"id": "3013323", "revid": "33033181", "url": "https://it.wikipedia.org/wiki?curid=3013323", "title": "Ghetto ebraico", "text": ""}
{"id": "3013329", "revid": "767487", "url": "https://it.wikipedia.org/wiki?curid=3013329", "title": "Mojave 3", "text": "I Mojave 3 sono un gruppo inglese country folk con venature dream pop.\nBiografia.\nSono nati nel 1994 dalle ceneri degli Slowdive, quando Rachel Goswell e Neil Halstead fondatori della band decisero di abbandonare i suoni distorti tipici dello shoegaze alla ricerca di nuove sonorit\u00e0 pi\u00f9 morbide e pacate. Si aggiunse Ian McCutcheon anch'esso membro degli Slowdive per l'ultimo album Pygmalion. Scelsero dapprima il nome Mojave ma essendoci gi\u00e0 un gruppo con quel nome aggiunsero il numero 3, come i componenti del gruppo.\nEsordirono nel 1995 con l'album \"Ask Me Tomorrow\" che abbandonava il feedback tipico dello shoegaze per virare verso il country ed il folk.\nIn seguito si aggiunsero Simon Rowe gi\u00e0 con i Chapterhouse e Alan Forrester e come quintetto pubblicarono nel 1998 il secondo album, \"Out of Tune\" (4AD), registrato a Glasgow in Cornovaglia, nello studio allestito dalla stessa band negli anni a ridosso delle incisioni, l'album presenta strutture e composizioni pi\u00f9 variegate rispetto al disco d'esordio.\nNel 2000 pubblicarono quello che \u00e8 considerato il loro capolavoro \"Excuses for Travellers\", dove spiccano sulle altre \"In Love with a View\", \"Return to Sender\".\nSeguono il bucolico \"Spoon and Rafter\" del 2003 e il pi\u00f9 frizzante \"Puzzles Like You\" del 2006.\nCollegamenti esterni.\nDiscografia su Allmusic"}
{"id": "3013330", "revid": "118381849", "url": "https://it.wikipedia.org/wiki?curid=3013330", "title": "For All the Cows", "text": "For All the Cows \u00e8 un singolo del gruppo musicale statunitense Foo Fighters, pubblicato il 20 novembre 1995 come terzo estratto dal primo album in studio \"Foo Fighters\".\nAltre versioni.\nUna versione dal vivo del brano, eseguita al Melkweg di Amsterdam il 29 febbraio del 2000, compare come canzone bonus nella special edition per l'Europa del 2003 dell'album \"One by One\"."}
{"id": "3013333", "revid": "74801", "url": "https://it.wikipedia.org/wiki?curid=3013333", "title": "Miami Gardens", "text": "Miami Gardens \u00e8 un centro abitato (\"City\") degli Stati Uniti d'America, situato nella contea di Miami-Dade dello Stato della Florida. Nel 2007 la popolazione era di abitanti.\nGeografia fisica.\nSecondo i rilevamenti dello United States Census Bureau, Miami Gardens si estende su una superficie di ."}
{"id": "3013339", "revid": "965226", "url": "https://it.wikipedia.org/wiki?curid=3013339", "title": "Miramar (Florida)", "text": "Miramar \u00e8 un centro abitato (\"City\") degli Stati Uniti d'America, situato nella contea di Broward dello Stato della Florida. Nel 2007 la popolazione era di 108.240 abitanti.\nGeografia fisica.\nSecondo i rilevamenti dello United States Census Bureau, Miramar si estende su una superficie di 80,3 km\u00b2."}
{"id": "3013342", "revid": "1305772", "url": "https://it.wikipedia.org/wiki?curid=3013342", "title": "Ypsilanti", "text": ""}
{"id": "3013343", "revid": "1305772", "url": "https://it.wikipedia.org/wiki?curid=3013343", "title": "Yuba", "text": ""}
{"id": "3013344", "revid": "110157", "url": "https://it.wikipedia.org/wiki?curid=3013344", "title": "Ak\u00e9", "text": "Ake (o Ak\u00e9 secondo l'ortografia spagnola) \u00e8 un sito archeologico costruito dalla civilt\u00e0 Maya, situato nella municipalit\u00e0 di Tixkokob.\nIl nome \"Ake\" \u00e8 un toponimo, che significa \"luogo delle canne\" in lingua maya yucateca. Nel sito vi sono diversi sacb\u00e9 che permettono di raggiungere altri insediamenti della regione.\nL'architettura risale al periodo Post-Classico, dall'800 al 1000. La citt\u00e0 venne descritta per la prima volta da John Lloyd Stephens e Frederick Catherwood nel 1840.\nAk\u00e9 possiede due muri concentrici, uno protegge il nucleo dell'insediamento e l'altro protegge le case centrali. Il nucleo ha una forma squadrata, circondato da costruzioni che occupano circa 25 metri quadri. La struttura 1 \u00e8 una piramide con gradini perpendicolari al terreno. Un \"sacb\u00e9\" collega Ak\u00e9 a Izamal. Tutte queste rovine sono all'interno di un campo di agave fourcroydes costruito nel XIV secolo."}
{"id": "3013346", "revid": "110157", "url": "https://it.wikipedia.org/wiki?curid=3013346", "title": "Cuello", "text": "Cuello \u00e8 un sito archeologico costruito dalla civilt\u00e0 Maya situato in Belize. La citt\u00e0 era una zona rurale abitata sin dal 1200 a.C., durante il Medio Preclassico. Gli abitanti vivevano in case fatte di legna e fogliame. Vi sono i resti di una zona adibita a un bagno di vapore datato al 900 a.C., il pi\u00f9 antico nella regione delle terre basse Maya.\nGli oggetti in ceramica trovati erano stati forgiati usando tradizioni gi\u00e0 conosciute ai Maya, e la regione era quindi gi\u00e0 abitatai prima che il villaggio fosse sorto. Anche se Cuello sembrava essere un villaggio di poca importanza, partecipava ai commerci nella regione, importando l'ossidiana dalla regione dell'odierno Guatemala dall'800 a.C.\nStudi.\nGli studi al sito iniziarono negli anni 70 e 80 sotto la direzione di Norman Hammond. La struttura 326 venne riportata alla luce nel 1980. I muri della costruzione erano costituiti da sottili pali legati assieme da liane. Il tutto veniva ricoperto di uno strato levigato di argilla.\nDue sepolctri sono stati ritrovati, uno dei quali conteneva 26 o pi\u00f9 uomini sacrificati. Le fratture sulle loro ossa rivelano che potessero essere guerrieri nemici catturati.\nLa dieta degli abitanti di Cuello era pi\u00f9 povera di mais rispetto agli altri Maya. Il cervo dalla coda bianca era la fonte di carne maggiore, seguita da tartarughe d'acqua dolce e cani domestici."}
{"id": "3013349", "revid": "599013", "url": "https://it.wikipedia.org/wiki?curid=3013349", "title": "Cr\u00f2niche Epaf\u00e1niche", "text": ""}
{"id": "3013353", "revid": "287204", "url": "https://it.wikipedia.org/wiki?curid=3013353", "title": "Yukon (disambigua)", "text": ""}
{"id": "3013355", "revid": "1305772", "url": "https://it.wikipedia.org/wiki?curid=3013355", "title": "The Soft Parade (brano musicale)", "text": "The Soft Parade \u00e8 un brano musicale dei The Doors. \u00c8 la nona e ultima traccia dell'omonimo album del 1969.\nIl brano.\nAd un primo ascolto questa composizione, insieme a \"Shaman's Blues\", sembra richiamare alla memoria il vecchio stile del gruppo, quello presente negli album \"The Doors\" e \"Strange Days\". Ci\u00f2 \u00e8 principalmente dovuto al fatto che la canzone contiene variazioni testuali e melodiche che si susseguono nel corso della composizione, che il brano possieda una durata consistente e che sia posto a conclusione dell'album, svolgendo cos\u00ec una funzione gi\u00e0 in precedenza svolta da \"The End\" e \"When the Music's Over\" come grande brano finale. In realt\u00e0 \"The Soft Parade\" \u00e8 qualcosa di completamente differente rispetto alle altre epiche e lunghe cavalcate sonore dei primi due album. Lungi dall'essere il risultato di una lunga jam session improvvisata, la canzone \u00e8 invece una raccolta di parti e sezioni separate alquanto diverse che arrivano anche, in qualche fase, a stridere fra di loro a causa delle differenti sonorit\u00e0. Lo storico produttore della band, Paul A. Rothchild, narrando la genesi del brano disse che non era stato concepito come una canzone unitaria ben definita, ma piuttosto come un insieme di pezzi di poesie scritte da Morrison che la band un\u00ec insieme musicalmente. Il titolo del brano, traducibile in italiano come \"La soffice parata\", era un'espressione coniata dallo stesso Morrison per indicare la bizzarra e varia umanit\u00e0 che popolava giorno e notte il Sunset Boulevard a Los Angeles. Questa stessa definizione appare anche in una poesia di Morrison inclusa nella raccolta \"The New Creatures\".\nStruttura.\nLa composizione \u00e8 strutturata in quattro sezioni divise in tre movimenti (Adagio, Andante, e Allegro) sulla falsariga di una sonata classica per pianoforte. All'inizio del brano, Jim Morrison, interpretando il ruolo di un predicatore, recita una parte parlata nella quale racconta di un'esperienza avuta nell'ascoltare un prete in seminario. Questa sezione velatamente anticlericale della canzone viene identificata con il titolo \"Petition the Lord with Prayer\". Segue poi una nuova lenta e dolente sezione caratterizzata dal suono del clavicembalo suonato da Manzarek, conosciuta come \"Sanctuary\", con liriche del tipo: \u00abCan you give me sanctuary, I must find a place to hide\u00bb (\"Puoi darmi un santuario? Ho bisogno di un posto dove nascondermi\") che si riferiscono - forse - ai problemi legali connessi all'arresto di Morrison durante il concerto di New Haven. Dopodich\u00e9, l'atmosfera della canzone si alleggerisce notevolmente e si fa progressivamente sempre pi\u00f9 veloce, con una sezione in stile pop psichedelico, seguita da un altro cambio di ritmo jazzato, e terminando infine con un finale blues-rock che conclude il brano. La sezione conclusiva di \"The Soft Parade\", introdotta dalle parole compiaciute di Morrison che esclama: \u00abThis is the best part of the trip, the best part..., I really like\u00bb (\"Questa \u00e8 la parte migliore del viaggio, la parte migliore..., mi piace molto\") \u00e8 caratterizzata dall'utilizzo della tecnica del \"double tracking\" (voce raddoppiata) applicata in maniera magistrale alla voce del cantante.\nLa nuova versione del 2006 della canzone, inclusa nell'edizione rimasterizzata in digitale dell'album, reincorpora l'introduzione originariamente posta prima della sezione \"Petition the Lord with Prayer\", dove Morrison recita una sua poesia, all'epoca scartata dalla versione definitiva finita su disco.\nInfluenze letterarie.\nPer le evocative immagini presenti nella canzone, Morrison attinse al simbolismo delle poesie di William Blake, dal componimento poetico \"Mercoled\u00ec delle Ceneri\" di T. S. Eliot, e da un poema del 1919 di Rudyard Kipling intitolato \"The Gods of Copybook Headings\". Altres\u00ec, l'immagine dei cavalli frustati, rimanda inequivocabilmente all'episodio in cui Nietzsche perse definitivamente la ragione dopo aver osservato, con orrore, un cocchiere torinese frustrare selvaggiamente un cavallo (episodio rievocato anche in \"Ode to F. Nietzsche\", composizione improvvisata da Morrison dietro le quinte del Saratoga Spring, agosto 1968).\nEsibizione Live PBS 1969.\nNel maggio del 1969 venne ripresa una notevole ma rara esecuzione dal vivo del brano da parte dei Doors per un documentario della PBS sul gruppo. Successivamente l'esecuzione venne inclusa in varie raccolte del gruppo."}
{"id": "3013359", "revid": "71312539", "url": "https://it.wikipedia.org/wiki?curid=3013359", "title": "H\u1ed3 Ch\u00ed Minh", "text": ""}
{"id": "3013372", "revid": "92723", "url": "https://it.wikipedia.org/wiki?curid=3013372", "title": "Giacomo Franco", "text": "Biografia.\nNasce in una famiglia nobile e nonostante non frequenti regolari corsi di architettura coltiva la disciplina da autodidatta arrivando a diventare, l'11 agosto 1841, professore all'Accademia di pittura e scultura di Verona e in seguito all'Accademia di Belle Arti di Venezia, dove il suo allievo pi\u00f9 importante fu l'architetto Vincenzo Rinaldo, a sua volta maestro di Carlo Scarpa.\nViaggi\u00f2 molto all'estero, in particolare a Vienna e Parigi, cosa che contribu\u00ec a fargli nascere idee liberali.\nNel 1842 compie la sua prima opera: il rinnovamento della Villa Lebrecht di San Floriano (frazione di San Pietro in Cariano.\nNel 1855 si occupa invece di rinnovare il palazzo di famiglia a Verona, mentre l'anno successivo gli viene commissionato di disegnare la facciata del \"Macello Nuovo\".\nNel 1877 vince un concorso per la costruzione dell'Ossario di Custoza. Negli anni ottanta si trova all'apice della sua carriera e viene chiamato a far parte di numerose commissioni giudicatrici dei principali concorsi di architettura nazionali.\nIn seguito si trasfer\u00ec a Venezia, dove rimase fino al 1892 per continuare la sua attivit\u00e0 di insegnante.\nOttimo disegnatore e fine conoscitore dell'architettura si occup\u00f2 di eseguire numerosi studi sul patrimonio artistico veronese."}
{"id": "3013379", "revid": "47767", "url": "https://it.wikipedia.org/wiki?curid=3013379", "title": "Marilla (nome)", "text": "Origine e diffusione.\nSi tratta di un diminutivo del nome Mary, oppure di un ipocoristico del nome Amaryllis. \u00c8 in uso dal 1800, e gode di buona diffusione soprattutto in Canada."}
{"id": "3013386", "revid": "287204", "url": "https://it.wikipedia.org/wiki?curid=3013386", "title": "Gran Premio motociclistico delle Nazioni 1967", "text": "Il Gran Premio delle Nazioni 1967 corso il 3 settembre 1967 a Monza, fu l'undicesima gara del motomondiale 1967. Si svolse alla presenza di 50.000 spettatori.\nCinque le classi in programma: 125, 250, 350, 500 e sidecar; per quest'ultima categoria si trattava dell'ultimo GP della stagione.\nLa 125 vide l'affermazione del britannico Bill Ivy, in volata su Hans-Georg Anscheidt: grazie a questa vittoria l'alfiere della Yamaha si laure\u00f2 Campione del mondo.\nIn 250, Phil Read approfitt\u00f2 della rottura della Honda di Mike Hailwood per vincere la gara, davanti al compagno di Marca Ivy e a Ralph Bryans con la seconda Honda.\nBryans vinse in 350, agevolato dal ritiro della MV Agusta tre cilindri di Giacomo Agostini a causa di noie all'accensione.\n\"Ago\" si rifece in 500, ponendo una seria ipoteca sul titolo della mezzo litro: a favorirlo noie alla Honda di Hailwood. Quella dei due campioni fu una gara a parte: tutti gli altri vennero staccati di almeno tre giri.\nNei sidecar, vittoria del tedesco Georg Auerbacher, in coppia con il britannico (usualmente pilota della 500) Billie Nelson. Auerbacher miglior\u00f2 il record sulla distanza, che resisteva da dieci anni."}
{"id": "3013387", "revid": "116944", "url": "https://it.wikipedia.org/wiki?curid=3013387", "title": "Baden (S\u00fcdbaden)", "text": ""}
{"id": "3013388", "revid": "111373", "url": "https://it.wikipedia.org/wiki?curid=3013388", "title": "Gran Premio motociclistico d'Italia 1967", "text": ""}
{"id": "3013390", "revid": "287204", "url": "https://it.wikipedia.org/wiki?curid=3013390", "title": "Campionato italiano maschile di pallanuoto 1931", "text": "Il campionato italiano 1931 \u00e8 stata la 15\u00aa edizione della massima serie, ed allora unica, del campionato italiano maschile di pallanuoto. Le squadre partecipanti affrontarono inizialmente una fase a gironi, per poi disputare le finali a Roma, il 15 e il 16 agosto 1931."}
{"id": "3013401", "revid": "123459123", "url": "https://it.wikipedia.org/wiki?curid=3013401", "title": "Porcellana Kakiemon", "text": "Gli oggetti in porcellana in stile Kakiemon (giapponese: \u67ff\u53f3\u885b\u9580) furono prodotti negli opifici di Arita, nella Prefettura di Saga a partire dalla met\u00e0 del XVII secolo e avevano molto in comune con quelle cinesi dello stile \"Famiglia verde\". La superba qualit\u00e0 della loro decorazione a smalto li rese molto pregiati in occidente, dove furono abbondantemente imitati dai maggiori produttori europei di porcellana.\nNel 1971 il governo del Giappone li ha dichiarati \"patrimonio culturale intangibile\".\nL'arte della smaltatura.\nIl ceramista giapponese Kakiemon Sakaida (\u9152\u4e95\u7530\u67ff\u53f3\u885b\u9580, 1596\u20131666) \u00e8 tradizionalmente considerato come uno dei primi in Giappone a scoprire il segreto della decorazione a smalto sulla porcellana conosciuta come \"Akae\". Il titolo di \"Kakiemon\" venne concesso a Sakaida dal suo signore feudale per aver disegnato alla perfezione due cachi uguali ed aver sviluppato la propria tavolozza di colori composta da rosso tenue, giallo, blu e verde turchese. \"Kakiemon\" viene talvolta utilizzato come termine generico per definire gli oggetti prodotti nei laboratori di Arita servendosi della caratteristica smaltatura sovrapposta e con quello stile decorativo. Tuttavia, le autentiche porcellane Kakiemon sono quelle prodotte dai diretti discendenti del maestro, il cui attuale erede \u00e8 Sakaida Kakiemon XIV (1934). Cocci ritrovati nel sito di Nangawara dove si trovavano i forni dove si producevano le porcellane Kakiemon mostrano che venivano realizzati anche oggetti decorati in bianco, blu e celadon.\nLe decorazioni Kakiemon sono generalmente raffinate e di alta qualit\u00e0, con motivi asimmetrici ma ben bilanciati. Questi venivano distribuiti sulla superficie in modo apparentemente casuale per esaltare lo sfondo di porcellana bianca conosciuta in Giappone come \"nigoshide\" (It. bianco latte), impiegata per i pezzi migliori. Le figure pi\u00f9 frequenti rappresentano uccelli, scoiattoli volanti, il tipico soggetto a \" quaglie e miglio\", i \"\"Tre amici dell'inverno\" (il pino, il pruno e il bamb\u00f9), fiori (soprattutto crisantemi, il fiore nazionale del Giappone) e rappresentazioni di storie come la celebre \"Hob nel pozzo\" leggenda tradizionale cinese che narra di un saggio che salva un amico caduto in una grande vasca per pesci. Dal momento per\u00f2 che la produzione della porcellana Nigoshide \u00e8 molto difficile a causa del forte restringimento del materiale ceramico durante la cottura, la produzione fu interrotta dall'inizio del XVIII secolo fino alla met\u00e0 del XX secolo. In tale periodo i Sakaida Kakiemon produssero normali ceramiche \"Akae\". Furono Sakaida Kakiemon XII e Sakaida Kakiemon XIII a tentare di ricreare la porcellana Nigoshide, riuscendo nell'intento nel 1953. La produzione continua tuttora.\nLa porcellana Kakiemon in Europa.\nLe porcellane Kakiemon vennero importate in Europa. Sovrani come Augusto II di Polonia e Maria II d'Inghilterra ne possedettero degli esemplari.\nGli oggetti includevano ciotole e piatti, spesso esagonali, ottagonali o scanalati con bordi smerlati. Dei celebri pezzi in porcellana \"Nigoshide\" vennero importati solo quelli in forma piana, e non invece vasi, bottiglie, teiere o statuette umane o di animali. I vasi esagonali con coperchio Kakiemon noti come \"Vasi di Hampton Court\" hanno preso il nome dalla coppia inventariata in tale palazzo a Londra nel 1696. verso il 1730 tale forma venne copiata a Mei\u00dfen, in Germania, che nel 1979 ha fatto una sorta di contratto di \"gemellaggio\"\" con Arita. Lo stile venne adottato e copiato anche a Chelsea e Worcester verso il 1750 e dalla \"Samson, Edm\u00e9 et Cie\" nel XIX secolo.\nLo stile Kakiemon ispir\u00f2 alcune tipologie decorative delle manifatture: \"Du Paquier\" a Vienna, Chantilly, Mennecy e Saint-Cloud in Francia. Anche in Italia notevole fu l'influenza sulle manifatture di porcellana: in quelle di Vezzi, Cozzi e Nove, nel Veneto; Ginori a Doccia in Toscana; Capodimonte a Napoli. Le Kakiemon esercitarono inoltre la loro influenza sulle ceramiche di Delft e sulle porcellane cinesi da esportazione."}
{"id": "3013405", "revid": "767487", "url": "https://it.wikipedia.org/wiki?curid=3013405", "title": "Tempskya", "text": "Tempskya \u00e8 un genere di felci estinte, risalenti principalmente al Cretacico inferiore (120 - 100 milioni di anni fa); i loro resti sono stati ritrovati in tutti i continenti, ad eccezione di Africa ed Antartide.\nDescrizione.\nL'aspetto di queste piante era davvero insolito: un tronco senza rami, largo fino a 40 centimetri e alto circa 6 metri, terminava in una sommit\u00e0 smussata. Le foglie, di piccole dimensioni, ricoprivano densamente i due terzi superiori del tronco, la cui parte inferiore era quasi interamente composta da radici fibrose. I fusti si formavano attraverso le radici, ergendosi e pressandosi l'un l'altro. Ci\u00f2 che sembra essere un largo tronco, quindi, erano in realt\u00e0 molti fusti che crescevano strettamente attaccati. In alcuni fossili in sezione si possono contare fino a 180 fusti pressati; non erano questi, tuttavia, a sorreggere la pianta, bens\u00ec la matrice di radici.\nTassonomia.\nLa struttura degli steli e delle tracce fogliari ricorda molto quelli di altre felci arboree estinte come \"Psaronius\" e anche di alcune felci attuali. Non \u00e8 chiaro, tuttavia, a quale famiglia appartenga \"Tempskya\"; alcuni la avvicinano alle Schizaeaceae, altri preferiscono classificarla in una famiglia a s\u00e9 stante, le Tempskyaceae. In ogni caso, \"Tempskya\" \u00e8 ascrivibile all'ordine delle Polypodiales. Sono note numerose specie di questa pianta: \"T. uemurae\" (Giappone), \"T. judithae\" (Australia), \"T. dembachii\" (Argentina), \"T. knowltoni\" (Montana), \"T. riojana\" (Spagna).\nHabitat.\nCome molte altre felci, la tempskya prosperava in zone calde e umide; \u00e8 probabile che l'habitat tipico di questa pianta corrispondesse a pianure e valli umide e foreste tropicali."}
{"id": "3013419", "revid": "287204", "url": "https://it.wikipedia.org/wiki?curid=3013419", "title": "7150 McKellar", "text": "7150 McKellar \u00e8 un asteroide della fascia principale. Scoperto nel 1929, presenta un'orbita caratterizzata da un semiasse maggiore pari a 2,4209148\u00a0UA e da un'eccentricit\u00e0 di 0,1850235, inclinata di 3,36396\u00b0 rispetto all'eclittica.\nL'asteroide \u00e8 dedicato all'astronomo canadese Andrew McKellar che nel 1941 stim\u00f2 in circa 2,4 K la temperatura del mezzo interstellare misurando lo spettro dei doppietti CN. La scoperta della radiazione cosmica di fondo ha successivamente portato a fissare tale temperatura a circa 2,7 K."}
{"id": "3013422", "revid": "1538224", "url": "https://it.wikipedia.org/wiki?curid=3013422", "title": "On Sale Music", "text": "La On Sale Music \u00e8 una casa discografica italiana nata nel 1996, fondata da Italo Gnocchi.\nStoria della On Sale Music.\nCome la Giallo Records, nata nello stesso periodo, anche la On Sale Music nasce con l'obiettivo di ristampare alcuni album di musica beat grazie ad accordi con le case discografiche detentrici dei diritti sui master, e di pubblicare anche raccolte di 45 giri del periodo, sovente inediti su album e comunque di difficile reperibilit\u00e0.\nNel corso degli anni Italo Gnocchi, giornalista (\u00e8 uno dei collaboratori di Raro!), produttore discografico e collezionista, a volte pubblicher\u00e0 anche qualche disco non del periodo, come ad esempio un album degli Sciacalli.\nNel 2010 Gnocchi ha ceduto l'etichetta a Denis Padovani, che ne trasferisce la sede a Bologna.\nI dischi pubblicati.\nPer la datazione ci siamo basati sull'etichetta del disco o sulla copertina; qualora nessuno di questi elementi avesse una datazione, ci siamo basati sulla numerazione del catalogo."}
{"id": "3013433", "revid": "1318658", "url": "https://it.wikipedia.org/wiki?curid=3013433", "title": "Gruppo vinilico", "text": "Il gruppo vinilico o etenile (IUPAC) \u00e8 un gruppo funzionale costituito da due atomi di carbonio legati tra loro con un doppio legame, e tre atomi di idrogeno derivato dall'etene (etilene) per perdita di un idrogeno. Un prodotto industrialmente rilevante \u00e8 il cloruro di vinile, monomero per la produzione del PVC, e i prodotti con esso manufatti prendono spesso il nome comune di vinile; esempio tipico \u00e8 il disco in vinile, supporto sonoro microsolco diffusissimo nella seconda met\u00e0 del XX secolo. \nUna molecola a cui \u00e8 legato tale gruppo in vecchie denominazioni tuttora usate assume il prefisso \"vinil-\", preceduto dal numero dell'atomo di carbonio cui \u00e8 legato.\nIn forma di carbocatione C2H3+, il vinile ha una struttura planare in cui l'atomo di carbonio ha ibridazione \"sp2\""}
{"id": "3013434", "revid": "339392", "url": "https://it.wikipedia.org/wiki?curid=3013434", "title": "Gruppo vinile", "text": ""}
{"id": "3013435", "revid": "709406", "url": "https://it.wikipedia.org/wiki?curid=3013435", "title": "Vinili", "text": ""}
{"id": "3013436", "revid": "339392", "url": "https://it.wikipedia.org/wiki?curid=3013436", "title": "Composti vinilici", "text": ""}
{"id": "3013438", "revid": "339392", "url": "https://it.wikipedia.org/wiki?curid=3013438", "title": "Composto vinilico", "text": ""}
{"id": "3013440", "revid": "281901", "url": "https://it.wikipedia.org/wiki?curid=3013440", "title": "Peristedion cataphractum", "text": "Il pesce forca (\"Peristedion cataphractum\") \u00e8 un pesce osseo marino della famiglia Peristediidae.\nDistribuzione e habitat.\n\u00c8 diffuso in tutto il mar Mediterraneo e nell'Oceano Atlantico dal golfo di Guascogna al Senegal.\nVive su fondi molli di sabbia o fango tra 50 e 500 (raramente fino ad oltre 800) metri di profondit\u00e0. Nei mari italiani \u00e8 comune.\nDescrizione.\nL'aspetto \u00e8 superficialmente simile a quello delle gallinelle. L'armatura di scaglie ossee \u00e8 molto robusta e conferisce all'animale una sezione ottagonale. Queste squame non presentano spine. Alcune spine sono presenti sul muso e sopra le pinne pettorali. Le pettorali sono ampie e raggiungono quasi la pinna anale. Il tratto pi\u00f9 caratteristico \u00e8 il muso che presenta due lunghe e robuste punte in avanti che danno al pesce l'aspetto di una forchetta. Sul mento ci sono due barbigli piuttosto lunghi (assenti nelle gallinelle). Il corpo si assottiglia molto verso il peduncolo caudale. Gli occhi sono grandi. La prima pinna dorsale ha i raggi allungati e filamentosi. Le pinne ventrali hanno due raggi liberi simili alle \u201czampette\u201d della gallinella.\nIl colore \u00e8 rossiccio o rosso mattone con il ventre biancastro; le pinne pettorali hanno riflessi azzurri e la pinna caudale ha un bordo scuro.\nRaggiunge, raramente, i 40\u00a0cm di lunghezza.\nBiologia.\nI caratteri biologici sono simili a quelli delle gallinelle.\nAlimentazione.\nSi ciba di crostacei che trova nel sedimento con i barbigli.\nRiproduzione.\nAvviene in estate. Gli avannotti sono pelagici e molto trasparenti.\nPesca.\nSi cattura con le reti a strascico e le sue carni sono simili a quelle delle gallinelle ma comunque si trova solo in commercio tra la minutaglia per la zuppa di pesce."}
{"id": "3013445", "revid": "113664958", "url": "https://it.wikipedia.org/wiki?curid=3013445", "title": "L'importanza di vivere", "text": "L'importanza di vivere \u00e8 un saggio dello scrittore cinese Lin Yutang, tradotto in italiano da Piero Jahier.\nTrama.\nLin Yutang parla e ragiona con il lettore sui temi della vita e del suo \"godimento\" attingendo a piene mani dai testi del pensiero classico, in particolare quello cinese.\nL'obiettivo \u00e8 di provare a rispondere alle domande fondamentali sull'esistenza raccontando aneddoti ed episodi conditi da riflessioni, citazioni e ragionamenti.\nLe principali tematiche trattate sono l'eredit\u00e0 animale, l'essenza umana, la vita concepita una festa, l'importanza di oziare, il godimento della casa, della natura e della cultura, il piacere di viaggiare, il rapporto con la divinit\u00e0."}
{"id": "3013446", "revid": "767487", "url": "https://it.wikipedia.org/wiki?curid=3013446", "title": "S\u00e9bastien Roth", "text": ""}
{"id": "3013457", "revid": "1305772", "url": "https://it.wikipedia.org/wiki?curid=3013457", "title": "Margherita d'Olanda", "text": "Con Margherita d'Olanda ci si pu\u00f2 riferire ai seguenti personaggi:"}
{"id": "3013458", "revid": "712828", "url": "https://it.wikipedia.org/wiki?curid=3013458", "title": "Mister Popo", "text": ""}
{"id": "3013459", "revid": "375960", "url": "https://it.wikipedia.org/wiki?curid=3013459", "title": "Guglielmo III di Hainaut", "text": ""}
{"id": "3013467", "revid": "2162083", "url": "https://it.wikipedia.org/wiki?curid=3013467", "title": "Stock car", "text": "La stock car \u00e8 un tipo di autovettura destinata alle gare automobilistiche, principalmente negli Stati Uniti d'America, Canada, Nuova Zelanda, Gran Bretagna e Brasile.\nCircuiti impegnati.\nLe tradizionali competizioni automobilistiche relative si svolgono su tracciati dalla forma ovale (bench\u00e9 esistano alcune eccezioni, come le corse disputate al Watkins Glen, e al Sonoma Raceway, entrambe su tracciati stradali) che presentano lunghezze che comprese tra i 400 metri ed i 4,2 chilometri. La NASCAR (\"National Association for Stock Car Auto Racing\") \u00e8 la pi\u00f9 grande organizzazione mondiale per le gare riservate alle stock car, e la sua Sprint Cup Series (dal nome del suo sponsor, la Sprint Nextel Corporation) risulta la classe regina per queste ultime. Tali gare durano al massimo per 320-1.000\u00a0km. La velocit\u00e0 media nelle classi superiori \u00e8 di solito comparabile entro il 70-80% alla velocit\u00e0 delle vetture nelle corse a ruote scoperte presso gli stessi tracciati. Alcune auto possono raggiungere velocit\u00e0 superiori a 320\u00a0km/h in piste come la celeberrima Indianapolis Motor Speedway e Charlotte Motor Speedway.\nPer motivi di sicurezza, in alcuni circuiti come il Daytona International Speedway e il Talladega Superspeedway vengono utilizzati dei sistemi per la limitazione della velocit\u00e0 chiamati \"flange di strozzatura dell'aria\" che limitano la velocit\u00e0 massima a circa 309\u00a0km/h.\nLe vetture.\n\"Stock car significa letteralmente \"auto di serie\". Le prime stock car erano infatti vetture di serie debitamente modificate, in contrapposizione alle \"race car\" che erano invece le auto specificamente costruite per le competizioni. Le stock car moderne sono invece delle vetture silhouette: somigliano, esteriormente, a normali berline familiari, tuttavia sono costruite come vere e proprie macchine da corsa in tutti i particolari. Esse vengono infatti costruite e assemblate secondo una rigida serie di norme che definiscono ogni aspetto dell'autovettura, dal design esterno (le scocche includono la Ford Mustang, Chevrolet SS e Camaro, Toyota Camry e la Dodge Challenger) al telaio, alle sospensioni, al motore, ecc. Tali norme rendono le autovetture che gareggiano tutte molto simili tra loro. Per quanto riguarda i motori, sono tutti 8 cilindri con cilindrata di 6000 cc. Riescono a erogare potenze vicine agli 800 cavalli, limitati a 450 nelle sole piste di Daytona e Talladega per motivi di sicurezza. I motori non hanno il compressore e sono alimentati con due carburatori a doppia presa. Le velocit\u00e0 di punta arrivano oltre i 330 km/h. Il cambio \u00e8 a quattro marce.\nL'equivalente europeo dei campionati riservati alle stock car \u00e8 la NASCAR Whelen Euro Series; nata nel 2008 dal gruppo francese Team FJ. Le prime due stagioni di questo campionato si sono corse esclusivamente su piste nazionali francesi. Successivamente, la serie \u00e8 stata approvata come internazionale dalla FIA (Federazione internazionale dell'automobile) alla fine del 2010. Dal 2011 il campionato viene corso in sei paesi europei (presente anche l'Italia) con doppio round per ogni appuntamento, con un totale di dodici gare complessive. Cinque appuntamenti vengono effettuate sui classici circuiti europei, solo nella tappa olandese si corre su un ovale. La serie si divide in due categorie, la Divisione ELITE 1 e la Divisione ELITE 2. Per quanto riguarda il regolamento valgono le regole di quello americano ma con limitazione di 450 cavalli anzich\u00e9 800 per i motori."}
{"id": "3013469", "revid": "889336", "url": "https://it.wikipedia.org/wiki?curid=3013469", "title": "Faro di Rampside", "text": "Il faro di Rampside (in inglese: Rampside Lighthouse), noto anche come Walney Channel Middle Range Rear o Rampside Rear Light, \u00e8 un fanale costruito intorno al 1870 sulla costa nordoccidentale dell'Inghilterra nei pressi di Rampside, in Cumbria. \u00c8 classificato dall'\"English Heritage\" tra i monumenti storici con il \"grado II\" (\"Grade II listed building\") ed \u00e8 localmente soprannominato \"The Needle\" (\"l'ago\", in inglese) per via del suo aspetto inusualmente snello. L'operatore responsabile del faro \u00e8 Port of Barrow, l'Autorit\u00e0 portuale della vicina citt\u00e0 di Barrow-in-Furness.\nStoria.\nIl faro di Rampside \u00e8 l'unico sopravvissuto di una serie di 13 fari costruiti tra il 1850 ed il 1870 per facilitare l'avvicinamento a Rampside e Barrow-in-Furness. Ne venne prevista la demolizione, evitata per\u00f2 dall'interessamento della popolazione locale che ottenne il riconoscimento di \"monumento classificato\" di grado II dall'English Heritage.\nStruttura.\nSi tratta di una esile torre a pianta quadrata, alta 16 metri, costruita in mattoni rossi e gialli a vista: questi ultimi sono disposti a formare una striscia verticale su ognuno dei quattro lati. La torre \u00e8 sormontata da un tetto di forma piramidale. Una semplice finestra mostra il segnale luminoso."}
{"id": "3013471", "revid": "281901", "url": "https://it.wikipedia.org/wiki?curid=3013471", "title": "Pesce forca", "text": ""}
{"id": "3013474", "revid": "1442080", "url": "https://it.wikipedia.org/wiki?curid=3013474", "title": "DNS spoofing", "text": "Il DNS spoofing \u00e8 un attacco informatico, facente parte di una categoria pi\u00f9 vasta denominata man in the middle.\nIntroduzione.\nGli attacchi di tipo \"man in the middle\" consistono nel deviare i pacchetti (in una comunicazione tra due host) verso un attaccante, che finge di essere il mittente o destinatario vero. La struttura \u00e8 la seguente: una comunicazione a due dove l'attaccante s'interpone tra i due host vittime A e B.\nL'attaccante invia comunque i pacchetti che riceve alla giusta destinazione. In questo modo i due host attaccati non si accorgono che la comunicazione \u00e8 stata alterata. In base alle abilit\u00e0 dell'attaccante di alterare la connessione l'attacco prende il nome di \"man in the middle\" half duplex (in una comunicazione bidirezionale si monitorizza solo un senso della connessione) o \"man in the middle\" full duplex. \nLo scopo di questi attacchi pu\u00f2 essere quello di rubare delle informazioni personali oppure monitorare e alterare la comunicazione tra due utenti.\nDNS-Query.\nIl sistema DNS su Internet ha il compito di trasformare l'indirizzo simbolico (ad esempio www.prova.org) in indirizzo numerico o IP (ad esempio 202.159.XXX.XXX). I server DNS sono organizzati secondo una struttura ad albero gerarchica, in cui ogni nodo corrisponde ad un dominio. I server DNS scambiano record DNS mediante tre tipi di messaggi: query, response e update. Supponiamo ad esempio di voler contattare tramite un browser il sito www.prova.org. Quest'operazione consiste in una serie di DNS query. Il server DNS dopo aver trovato l'indirizzo IP tramite varie chiamate ad altri server DNS lo comunica alla macchina richiedente con un DNS response che deve contenere l'IP giusto.\nLa struttura reale di una query \u00e8 molto pi\u00f9 complessa ed articolata ma questo modello semplificato \u00e8 sufficiente a introdurre le caratteristiche principali dell'attacco.\nDNS Spoofing.\nIl DNS spoofing si svolge nel modo seguente: la vittima fa una DNS query, l'attaccante la cattura e manda alla vittima una risposta fasulla, diversa da quella che sarebbe stata fornita dal DNS. \nI messaggi DNS viaggiano sulla rete utilizzando il protocollo UDP. La sicurezza \u00e8 affidata al protocollo DNS il quale ha dei punti deboli. L'attacco sfrutta alcuni campi delle DNS query:\nTale attacco pu\u00f2 esser effettuato in varie modalit\u00e0:\nL'obiettivo dello spoofing \u00e8 modificare la corrispondenza tra indirizzo IP e nome del sito contenuti nelle risposte.\nSimulazione delle risposte del DNS.\nQuesta tipologia d'attacco deve considerare l'ID della query. L'attaccante intercetta la richiesta di un client, memorizza l'ID contenuto all'interno del messaggio, e crea una falsa risposta con il giusto ID copiato precedentemente. Alla fine rispedisce il tutto al client che ha fatto la query. Affinch\u00e9 l'attacco riesca \u00e8 necessario rispondere con l'ID atteso dal client prima del vero server. In questo modo il client crede che l'host attaccante sia il server. Questo perch\u00e9 il client accetta la prima risposta che gli viene inviata con id atteso (race condition). Infine, \u00e8 necessario anche intercettare le eventuali reverse query (quelle che traducono indirizzo IP a nome simbolico), perch\u00e9 se parte una nuova richiesta e non la s'intercetta, la vittima pu\u00f2 accorgersi che al nome simbolico non corrisponde l'IP ricevuto dal falso DNS. \nA questo punto il client invier\u00e0 tutti i pacchetti destinati a quel nome simbolico all'attaccante, il quale pu\u00f2:\nNel caso in cui non si possa intercettare una DNS query si pu\u00f2 provare un attacco di tipo \"blind\", ovvero un attacco alla cieca.\nLa simulazione delle risposte del DNS \u00e8 facilmente individuabile. Infatti, utilizzando un server DNS diverso si pu\u00f2 notare la differenza delle risposte. Inoltre l'IP dell'attaccante \u00e8 presente nell'intestazione dei pacchetti IP che contengono i pacchetti UDP con le risposte DNS contraffatte.\nCache poisoning (in remoto).\nQuesta tipologia d'attacco consiste nel creare record DNS fasulli e inserirli nella cache del name server. Un name server non pu\u00f2 contenere tutte le corrispondenze IP/nome simbolico, pertanto utilizza una cache con parti di tali corrispondenze con TTL, ovvero un periodo di vita dei dati nella cache. La tecnica del \"cache poisoning\" (in italiano, avvelenamento della cache), si basa sull'inserimento in cache di record falsi con un TTL molto grande.\nSe l'attacco riesce, a questo punto qualsiasi utente che usufruisce di quel determinato server DNS ed esegue query per siti attendibili riceve come risposte corrispondenze IP/nome simbolico sbagliate dovute appunto all'avvelenamento della cache. Questa tipologia d'attacco non \u00e8 facilmente intercettabile. Si pu\u00f2 essere sotto attacco per un lungo periodo senza che ci si accorga facilmente d'esserlo, .\nManomissione fisica del DNS.\nQuesta tipologia d'attacco \u00e8 molto semplice, ma solo se si ha accesso diretto a un name server e si ha la possibilit\u00e0 di modificare direttamente i record cambiando manualmente gli indirizzi IP di interesse per l'attaccante.\nContromisure.\nPer quanto riguarda la simulazione delle risposte del DNS la prima contromisura \u00e8 sicuramente accorgersi di essere sotto attacco e ci\u00f2 \u00e8 possibile individuando eventuali risposte multiple (IDS). Una seconda opzione \u00e8 il DNSSEC (Domain Name System Security Extensions), un protocollo che controlla e valida le richieste.\nPer quanto riguarda il DNS Spoofing tramite ARP cache poisoning, \u00e8 possibile utilizzare una soluzione open source chiamata ArpON (ARP handler inspection). ArpON \u00e8 un demone portabile che rende il protocollo ARP sicuro contro attacchi man in the middle attraverso tecniche ARP Spoofing, ARP Cache Poisoning, ARP Poison Routing (APR). Un'altra soluzione \u00e8 utilizzare un server che genera il campo ID dei pacchetti in maniera casuale e allo stesso modo sceglie un numero di porta di comunicazione.\nEsempio di DNS spoofing.\nL'esempio utilizza la tecnica di simulazione del DNS su una rete locale con il programma ettercap, usando come configurazione quella d'esempio contenuta nel file etter.dns (per vedere tale configurazione basta aprire il file etter.dns del programma stesso). Per eseguire l'esempio \u00e8 necessario un personal computer con sistema Linux ed ettercap installato.\nSia:\nTopolino vuole collegarsi al sito www.icann.org (utilizzeremo la configurazione di default d'ettercap) e pippo vuole eseguire una simulazione delle risposte del DNS su topolino; per far ci\u00f2 esegue il seguente comando:\n pippo: ettercap -T -M arp:remote /192.168.1.9/ /192.168.1.1/ -P dns_spoof\nCon questo comando digitato da console, pippo 192.168.1.9 si \u00e8 finto gateway (192.168.1.1) e ha reindirizzato le richieste di topolino 192.168.1.5 indirizzate a www.icann.org direttamente su www.example.com; ovviamente, per far funzionare il tutto, deve configurare il reindirizzamento nel seguente modo (cosa gi\u00e0 fatta come esempio all'interno del file)\n pippo: nano /usr/share/ettercap/etter.dns\nIn questo modo vengono reindirizzate tutte le connessioni di icann su example.com. Se si vuole reindirizzare un generico sito su un altro indirizzo, basta aprire il file etter.dns con Nano o con qualsiasi altro editor di testo, ed analizzare la prima parte del file che si presenta nel seguente modo:\nIn questa prima parte del file spiega come devono essere strutturate le query, perci\u00f2 se si vogliono reindirizzare pi\u00f9 siti basta aggiungere al file pi\u00f9 strutture identiche a quelle dell'esempio, dove al posto di icann inseriamo il sito che si vuole reindirizzare e al posto dell'indirizzo IP di example.com utilizziamo l'indirizzo IP di dove si vuol reindirizzare la query. Va ricordato che bisogna anche cambiare la reverse query (PTR).\nTool applicativi.\nEsistono vari strumenti applicativi per svolgere questa tipologia d'attacchi. Tra i pi\u00f9 conosciuti vi sono Ettercap, Dsniff e Zodiac.\nEttercap.\n\u00c8 uno sniffer evoluto, sviluppato da due programmatori italiani, che permette di intercettare tutto il traffico presente in rete anche in presenza di switch. Inoltre, offre una serie di funzioni che lo rendono un software molto valido. Tra queste funzioni abbiamo:\nDsniff.\n\u00c8 un pacchetto di tool un po' obsoleto ma tuttora interessante per le varie possibilit\u00e0 offerte per lo sniffing. Nel pacchetto sono inclusi: dsniff (uno sniffer di password), arpspoof (un tool per ARP poisoning), dnsspoof (un tool per il DNS spoofing), msgsnarf (tool che cattura e visualizza i messaggi tra clients IM), mailsnarf (tool dedito a violare la privacy altrui, infatti cattura e visualizza i messaggi email), tcpkill (tool che termina le connessioni tcp nella rete locale), tcpnice (applicazione che obbliga le altre connessioni a ridurre il consumo di banda, per favorire le proprie connessioni) ed infine webspy (software che cattura e visualizza in real time la navigazione web della vittima).\nZodiac.\nZodiac \u00e8 un programma che analizza il protocollo DNS. Permette di osservare il traffico in rete, analizzando il modo in cui sono assemblati e disassemblati i pacchetti. Il software offre, a chi non \u00e8 esperto del settore strumenti per:\nLe sue caratteristiche sono le seguenti:"}
{"id": "3013475", "revid": "599013", "url": "https://it.wikipedia.org/wiki?curid=3013475", "title": "Akihiro Ienaga", "text": "\u00c8 sposato con sua moglie Aki.\nCaratteristiche tecniche.\nRicopre il ruolo di ala destra ma anche quello di trequartista, \u00e8 un buon rigorista e possiede anche potenza di tiro, \u00e8 di piede mancino ma \u00e8 capace di segnare tirando anche con il piede destro. Pu\u00f2 segnare per merito dei suoi tiri di testa inoltre \u00e8 in grado di trovare la rete calciando anche da fuori area, oltre ad avere fiuto per l'assist e aiutando e trascinando la squadra palla al piede nelle azioni offensive, dimostrando di essere un buon regista mobile.\nCarriera.\nClub.\nHa mosso i primi passi nelle giovanili del Gamba Osaka facendo il suo esordio il 26 giugno 2004 in prima squadra, proprio in questa occasione segna la sua prima rete come professionista con uno strepitoso tiro da fuori area, aprendo le marcature nella vittoria per 4-1 contro l'Albirex Niigata. Vincer\u00e0 l'edizione 2005 della J1 League, la prima divisione del calcio giapponese, per tutta la competizione per\u00f2 non ha segnato nessuna rete, nella partita vinta contro il Kawasaki Frontale per 3-2 ha fornito un assist vincente al suo compagno Masashi \u014cguro. Nel 2007 vincer\u00e0 la Coppa del Giappone segnando una rete ai quarti di finale battendo per 5-2 l'Urawa Red Diamonds pur non giocando la finale vinta contro il Kawasaki Frontale.\nDal 2008 al 2009 giocher\u00e0 per l'Oita Trinita segnando in tutto tre reti per la squadra, prima nell'edizione 2009 della Coppa del Giappone dove far\u00e0 un gol contro il Sanfrecce Hiroshima e il J\u00fabilo Iwata ed entrambe le partite si concluderanno con un pareggio per 2-2, e il terzo nell'edizione 2009 del campionato giapponese, nella partita persa per 3-1 contro il Gamba Osaka. Nell'edizione successiva del campionato, dove indosser\u00e0 la maglia del Cerezo Osaka sar\u00e0 autore di quattro reti, una nel pareggio contro il Montedio Yamagata per 3-3, un altro nella vittoria per 5-0 contro il Sanfrecce Hiroshima, segner\u00e0 la rete del 2-0 battendo lo Yokohama F\u00b7Marinos e con un suo gol la squadra prevarr\u00e0 per 1-0 ai danni del Kyoto Sanga.\nNel 2011 giocher\u00e0 nella LaLiga, il campionato spagnolo, militando nel Maiorca, segnando solo due reti, prima con un colpo di testa nel pareggio per 2-2 contro il Siviglia e, sempre con un'altra rete di testa, segner\u00e0 il gol del 2-0 battendo il Getafe, inoltre dal sul tiro calciato con il sinistro \u00e8 nato il \"tap-in\" vincente con cui Emilio Nsue segner\u00e0 il gol del 2-1 battenndo l'Espanyol.. Avr\u00e0 una breve esperienza nel 2012 con lo Ulsan Hyundai, club della Corea del Sud, segnando una sola rete per la squadra, vincendo per 3-1 contro il Pohang Steelers, per poi tornare a giocare in Giappone per il Gamba Osaka, dove segner\u00e0 la sua prima doppietta battendo per 3-2 il Kawasaki Frontale, purtroppo la squadra retrocede nella J2 League, la seconda divisione del calcio nipponico, segnando la sua ultima rete per la squadra nella vittoria per 3-1 contro il Consadole Sapporo.\nDopo un breve ritorno al Maiorca durato solo otto partite, inizier\u00e0 a giocare per l'Omiya Ardija, segnado la sua prima rete per la squadra nella vittoria per 4-3 contro il Kawasaki Frontale, e nella partita successiva segner\u00e0 una doppietta battendo per 4-0 il Vegalta Sendai, la squadra si classificher\u00e0 16\u00ba nel campionato retrocedendo in seconda divisione, riuscendo tuttavia a vincerla e a tornare in prima divisione segnado undici reti, alcune in varie vittorie come quelle per 3-2 contro il Consadole Sapporo e l'Oita Trinita, far\u00e0 un gol in entrambe le partite contro lo Yokohama FC vincendole per 3-0, segner\u00e0 la rete del 5-0 sconfiggendo il FC Gifu, con un colpo di testa far\u00e0 un gol nella vittoria per 2-1 contro il Giravanz Kitakyushu e sar\u00e0 autore della rete del 1-0 vincendo ai danni del Tochigi SC. Tornando a giocare nella prima divisione, nell'edizione 2016 segner\u00e0 undici reti in campionato, con i suoi gol la squadra batter\u00e0 per 1-0 lo Shonan Bellmare, il Vegalta Sendai e l'Avispa Fukuoka, far\u00e0 una rete anche nella vittoria contro il Kashiwa Reysol per 2-1 e segner\u00e0 una doppietta battendo per 3-2 il Kawasaki Frontale.\nA partire dal 2017 indosser\u00e0 la maglia del Kawasaki Frontale, segnando per la prima volta con la squadra il 12 luglio con il gol del 4-0 battendo il Thespakusatsu Gunma. Vincer\u00e0 l'edizione 2017, segnando un gol nella vittoria per 3-1 contro il Kashima Antlers inoltre sar\u00e0 autore della rete del 3-0 battendo lo Yokohama F\u00b7Marinos, e per merito di un suo assist Elsinho segner\u00e0 il gol del 1-0 con cui prevarranno contro il Gamba Osaka. Il 26 ottobre 2019 vincer\u00e0 la Coppa del Giappone disputando la finale contro il Consadole Sapporo che finir\u00e0 per 3-3 e ai rigori il Kawasaki Frontale vincer\u00e0 per 5-4 e Ienaga segner\u00e0 un gol calciando dal dischetto. Dopo aver vinto l'edizione 2019 del campionato, vincer\u00e0 anche quella del 2020 segnando undici gol, far\u00e0 per ben due volte una doppietta contro il Kashiwa Reysol, prima vincendo per 3-1 e poi per 3-2, far\u00e0 una tripletta sconfiggendo per 5-0 il Gamba Osaka, far\u00e0 due assist vincenti con cui la squadra batter\u00e0 per 2-1 il Kashima Antlers, e con un suo cross Y\u016b Kobayashi segner\u00e0 il gol del 1-0 battendo lo Shonan Bellmare.\nSegner\u00e0 una doppietta nella prima giornata dell'edizione 2021 del campionato, decidendo la vittoria su 2-0 contro lo Yokohama F\u00b7Marinos e far\u00e0 un'altra doppietta battendo per 4-2 il FC Tokyo, inoltre con un suo gol la squadra sconfigger\u00e0 per 1-0 il Kashiwa Reysol.\nNazionale.\nNel 2005 viene convocato per giocare con la Nazionale Under-20 prendendo parte a tutte le partite del mondiale giovanile Paesi Bassi 2005.\nLa sua prima convocazione con la nazionale maggiore \u00e8 avvenuta il 24 marzo 2007 nella vittoria per 2-0 contro il Per\u00f9. Ienaga ha trovato pochissimo spazio in nazionale, avendo giocato in tutto solo tre partite, le ultime due nel 2011, prima nel pareggio per 0-0 contro la Repubblica Ceca e poi nella vittoria per 3-0 contro la Corea del Sud.\nCon la Nazionale Under-23 ha preso parte alle qualificazioni per le Olimpiadi di Pechino segnando una rete nella vittoria per 3-0 contro la Siria, ma pur avendo ottenuto la qualificazione non verr\u00e0 convocato per i giochi olimipici."}
{"id": "3013477", "revid": "21079", "url": "https://it.wikipedia.org/wiki?curid=3013477", "title": "Ipertetraedro di prima specie", "text": ""}
{"id": "3013479", "revid": "21079", "url": "https://it.wikipedia.org/wiki?curid=3013479", "title": "5-cella", "text": ""}
{"id": "3013480", "revid": "21079", "url": "https://it.wikipedia.org/wiki?curid=3013480", "title": "4-simplesso", "text": ""}
{"id": "3013483", "revid": "287204", "url": "https://it.wikipedia.org/wiki?curid=3013483", "title": "Sebastien Roth", "text": ""}
{"id": "3013487", "revid": "1043175", "url": "https://it.wikipedia.org/wiki?curid=3013487", "title": "Sh\u016bichi Gonda", "text": "Nel 2011 si \u00e8 laureato campione d'Asia con il Giappone, mentre nel 2019 vice campione d'Asia sempre con la sua nazionale.\nCarriera.\nClub.\nInizi.\nA soli cinque anni entra a far parte nella Saginuma Soccer Club, una societ\u00e0 calcistica dedicata ai giovani calciatori della zona di Kanagawa. Mostrandosi sin da subito un buon portiere, si fa notare da molti club giapponesi, come ad esempio dal Kawasaki Frontale, una delle squadre pi\u00f9 promettenti del tempo, dallo Yokohama F. Marinos, dallo Shonan Bellmare e dall'FC Tokyo. Alla fine il giovane portiere, nel 2001, sceglie di vestire la maglia del club della capitale, l'FC Tokyo, entrando cos\u00ec nel suo settore giovanile, dove riesce a vincere nel 2003 il torneo U-15. Dopodich\u00e9 passa all'FC Tokyo U-18, mentre in seguito si iscrive alla Kokushikan Junior High School. Nel 2007 entra definitivamente in prima squadra del club di Tokyo.\nFC Tokyo.\nIl 7 marzo 2009 fa il suo esordio assoluto nel calcio professionistico in una partita di J. League Division 1 giocata a Tokyo contro l'Albirex Niigata, dove vengono sconfitti per 4 reti a 1. Il portiere di Setagaya riesce a giocare tutte le partite del campionato dell'anno, in quanto, prima dell'inizio della stagione 2009, \u00e8 stata rilevata al suo compagno di squadra, il portiere Hitoshi Shiota, un'ipertermia, che poi si \u00e8 trasformata in appendicite. Il ritorno di Shiota si fa sempre pi\u00f9 lungo, quindi Gonda, che in ogni partita si afferma sempre pi\u00f9 idoneo a essere il numero uno del club, diventa il portiere principale.\nIl 3 novembre 2009 vince il suo primo trofeo, la Coppa J. League, battendo in finale per 2-0 il Kawasaki Frontale.\nNell'ultima giornata di J. League Division 1, a causa della sconfitta contro Kyoto Sanga, la sua squadra retrocede dopo 11 anni per la seconda volta nella sua storia in J. League Division 2.\nIl ritorno nella massima divisione nipponica avviene subito grazie alla vittoria nella J. League Division 2 2011.\nIl 1\u00ba gennaio 2012 vince la Coppa dell'Imperatore sconfiggendo in finale il Kyoto Sanga per 4-2.\nFa il suo debutto nell'AFC Champions League il 6 marzo 2012 contro il Brisbane Roar: quella partita \u00e8 stata vinta per 2-0 dalla squadra giapponese. Nella massima competizione continentale per club del 2012, la sua squadra \u00e8 arrivata fino agli ottavi di finale.\nNazionale.\nFa parte della Nazionale che partecipa ai Giochi Olimpici di Londra 2012; ha giocato titolare nella partita d'esordio, il 26 luglio 2012, vinta dalla sua squadra per 1-0 contro la favorita Spagna."}
{"id": "3013488", "revid": "287204", "url": "https://it.wikipedia.org/wiki?curid=3013488", "title": "Helicolenus dactylopterus", "text": "Lo scorfano di fondale (Helicolenus dactylopterus), \u00e8 un pesce osseo marino della famiglia Sebastidae.\nDistribuzione e habitat.\n\u00c8 presente nel mar Mediterraneo e nell'Oceano Atlantico temperato e tropicale. Sulle coste europee si trova a nord fino alle coste norvegesi settentrionali. \u00c8 abbastanza comune nei mari italiani tranne che nel mar Adriatico dove \u00e8 raro.\nFrequenta fondali rocciosi ed \u00e8 particolarmente comune nei pressi di secche e relitti. Talvolta si incontra anche su fondi molli. La profondit\u00e0 a cui si trova varia tra i 100 (raramente 20) ed i 1000 metri. \u00c8 molto meno legato al fondo rispetto agli altri scorfani.\nDescrizione.\nCome aspetto generale assomiglia ai comuni scorfani ed anche ai serranidi ma si distingue a prima vista per l'assenza di tentacoli su muso e mandibola e per gli occhi molto pi\u00f9 grandi. Anche la bocca \u00e8 piuttosto grande e munita di denti a forma di ago. La pinna dorsale \u00e8 unica, munita di raggi spinosi nella met\u00e0 anteriore, questi raggi sono allungati nella porzione centrale. Le pinne pettorali, ampie, hanno i raggi inferiori liberi ed ingrossati. Le pinne ventrali sono pi\u00f9 piccole delle pettorali. La pinna caudale ha bordo pi\u00f9 o meno piatto, con gli angoli superiori ed inferiori acuti. Il capo presenta alcune piccole spine, altre 5 spine sono lungo il bordo dell'opercolo branchiale.\nIl colore \u00e8 rossiccio o beige con 4 fasce scure verticali, di cui l'ultima sul peduncolo caudale. Da vivo il corpo \u00e8 percorso da fasce verticali rosso vivo. Una macchia nera \u00e8 presente al centro della pinna dorsale; spesso ce n'\u00e8 un'altra nella parte alta dell'opercolo branchiale. L'interno della bocca \u00e8 nero.\nRaggiunge i 45 cm di lunghezza.\nAlimentazione.\nSi ciba di crostacei, molluschi e pesci che cattura sia vicino al fondo che in acqua aperta.\nRiproduzione.\nAvviene in inverno. Uova e larve sono pelagiche.\nPesca.\nSi cattura con le reti a strascico e con i palamiti nonch\u00e9 con il bolentino. Le carni, buone, sono impiegate per la zuppa di pesce."}
{"id": "3013489", "revid": "288300", "url": "https://it.wikipedia.org/wiki?curid=3013489", "title": "Edinson Roberto G\u00f3mez Cavani", "text": ""}
{"id": "3013492", "revid": "281901", "url": "https://it.wikipedia.org/wiki?curid=3013492", "title": "Helicolenus dactylopterus dactylopterus", "text": ""}
{"id": "3013493", "revid": "281901", "url": "https://it.wikipedia.org/wiki?curid=3013493", "title": "Scorfano di fondale", "text": ""}
{"id": "3013497", "revid": "339392", "url": "https://it.wikipedia.org/wiki?curid=3013497", "title": "Ipertetraedro di seconda specie", "text": ""}
{"id": "3013507", "revid": "287204", "url": "https://it.wikipedia.org/wiki?curid=3013507", "title": "Oscar Scholler", "text": ""}
{"id": "3013515", "revid": "339392", "url": "https://it.wikipedia.org/wiki?curid=3013515", "title": "Ipertetraedro di terza specie", "text": ""}
{"id": "3013535", "revid": "15756", "url": "https://it.wikipedia.org/wiki?curid=3013535", "title": "Diritto d'iniziativa dei cittadini europei", "text": "Il diritto di iniziativa dei cittadini europei (ICE) \u00e8 uno strumento di partecipazione diretta alla politica dell'Unione europea, prevista dal Trattato sull'Unione europea a seguito delle modifiche apportatevi dal Trattato di Lisbona.\nL'art. 11, comma 4 della versione consolidata del Trattato sull'Unione europea stabilisce che: \nIl regolamento n. 211/2011 prevede che sia necessario istituire un comitato di cittadini, composto da almeno sette persone residenti in almeno sette diversi Stati membri. La Commissione europea entro due mesi registra l'iniziativa, a meno che non esuli manifestamente dai suoi poteri di proposta. A questo punto gli organizzatori hanno un anno di tempo per raccogliere almeno un milione di firme da almeno un quarto dei paesi membri. Gli stati membri fanno quindi una prima verifica, e infine la Commissione esamina l'iniziativa, incontra gli organizzatori e entro tre mesi comunica motivatamente se decide di agire o meno. Se l'iniziativa viene accolta dalla Commissione gli organizzatori possono presentarla durante un'audizione pubblica al Parlamento europeo.\nDa aprile 2012 a dicembre 2016 sono state ricevute 60 proposte, di cui 20 sono state respinte, principalmente perch\u00e9 al di fuori dei poteri della Commissione, 14 sono state ritirate dagli organizzatori e 18 non hanno ricevuto sufficiente supporto. La prima iniziativa dei cittadini europei a soddisfare tutti i requisiti \u00e8 stata \"Right2Water\", che chiedeva il riconoscimento dell'acqua e dei servizi igienico-sanitari come diritto umano. La Commissione ha risposto il 19 marzo 2014. Fra i risultati una valutazione sui risultati della direttiva 98/83/EC sull'acqua potabile.\nSono state fatte proposte per la semplificazione della procedura, anche dal mediatore europeo. \nStoria.\nIl diritto di iniziativa dei cittadini europei \u00e8 stato introdotto nel diritto dell'Unione europea con il Trattato di Lisbona, firmato nel 2007 e entrato in vigore nel 2009.\nLa Commissione europea ha svolto dall'11 novembre 2009 al 31 gennaio 2010 una consultazione pubblica sulla base di un \"libro verde\", articolato in dieci punti fondamentali, per raccogliere opinioni sulle procedure e le modalit\u00e0 pratiche con le quali dovrebbe funzionare tale istituto. A seguito di tale consultazione sono pervenute 330 risposte.\nDopo l'esame dei risultati della consultazione pubblica, la Commissione europea ha adottato il 31 marzo 2010 una proposta di regolamento.\nIn particolare essa prevedeva la necessit\u00e0 di presentare un numero minimo di 300.000 dichiarazioni di sostegno alla proposta di iniziativa, preventivamente inserita in un apposito registro, per richiedere alla Commissione una decisione sulla sua ammissibilit\u00e0.\nRegolamento.\nIn data 16 febbraio 2011 \u00e8 stato adottato il regolamento definitivo&lt;ref name=\"REGOLAMENTO (UE) N. 211/2011\"&gt;&lt;/ref&gt; con alcune significative modifiche tra cui la non necessit\u00e0 di raccogliere firme preventive, ma la necessit\u00e0 di costituzione di un comitato promotore di sette cittadini europei non parlamentari europei di sette diversi paesi.\nL'Iniziativa dei cittadini deve essere supportata da almeno di cittadini. Queste dichiarazioni devono essere raccolte entro 12 mesi dall'accoglimento della proposta, ovvero dal suo inserimento in apposito registro e sottoscritte da cittadini appartenenti ad almeno un quarto degli Stati membri secondo una soglia fissa stabilita per ciascun Stato membro, pari al numero dei parlamentari europei per quella nazione moltiplicato per 750.\nPrevede inoltre la possibilit\u00e0 di raccogliere tali dichiarazioni su carta o per via elettronica.\nL'accoglimento della Proposta di Iniziativa e relativo inserimento nel registro avviene entro due mesi dalla presentazione della proposta. In questo lasso di tempo la Commissione deve pronunciarsi sull'ammissibilit\u00e0 della proposta.\nUna volta raccolte le adesioni alla Proposta nelle modalit\u00e0 previste dal regolamento la Commissione:\nQuesto nuovo regolamento e quindi la possibilit\u00e0 di raccogliere e presentare Petizioni alla Commissione europea \u00e8 valido dal 1\u00ba aprile 2012.\nContro la decisione della Commissione di rigettare la proposta pu\u00f2 essere fatto ricorso alla Corte di giustizia dell'Unione europea.\nLe iniziative registrate.\nQuesto \u00e8 l'elenco di tutte le iniziative registrate, aggiornato al 16 giugno 2018."}
{"id": "3013550", "revid": "219355", "url": "https://it.wikipedia.org/wiki?curid=3013550", "title": "Tautomeria prototropica", "text": ""}
{"id": "3013551", "revid": "219355", "url": "https://it.wikipedia.org/wiki?curid=3013551", "title": "Tautomeria aniotropica", "text": ""}
{"id": "3013555", "revid": "15756", "url": "https://it.wikipedia.org/wiki?curid=3013555", "title": "Ricerca e produzione di idrocarburi in Italia", "text": "La ricerca e produzione di idrocarburi in Italia con tecniche industriali \u00e8 iniziata nella seconda met\u00e0 del secolo XIX, e si \u00e8 sviluppata in modo notevole a partire dal secondo dopoguerra, a seguito del ritrovamento di significativi quantitativi di gas naturale, soprattutto in Basilicata e Calabria.\nParagonata ai principali paesi produttori possiede non solo modesti ma anche grandi giacimenti di petrolio e gas naturale, tra cui quelli nella val d'Agri in Basilicata, il pi\u00f9 grande dell'Europa continentale, e nell'area di Crotone in Calabria (Il Campo Luna-Hera Lacinia), posizionandosi al quarto posto fra i paesi europei produttori di petrolio e 49\u00ba come produttore mondiale di petrolio per quantit\u00e0 (0,1% sul totale della produzione mondiale).\nLe stime della quantit\u00e0 di petrolio nel sottosuolo italiano, a fine 2012, fanno ammontare a 82,1 milioni di tonnellate le riserve certe (equivalenti a 599 milioni di barili), a 100,8 milioni di tonnellate le riserve probabili, a 55.3 milioni di tonnellate le riserve possibili; per quanto riguarda metano e gas naturale, sono stimate in 59,4 miliardi di smc le riserve certe, in 63,4 miliardi di smc le riserve probabili, in 21,7 miliardi di smc di riserve possibili.\nAl 31 dicembre 2012 sono vigenti 115 permessi di ricerca concessi dalla Direzione generale per le risorse minerarie ed energetiche del Ministero dello Sviluppo Economico (94 in terraferma e 21 in mare) e 200 concessioni di coltivazione (134 in terraferma e 66 in mare) che si concentrano in Emilia-Romagna, Lombardia e Basilicata. In mare, l'attivit\u00e0 \u00e8 sviluppata soprattutto nel mar Adriatico, nello Ionio, e nel Canale di Sicilia. Sono inoltre attivi 10 campi di stoccaggio di gas naturale (tutti ubicati in terraferma su giacimenti naturali gi\u00e0 svuotati del loro contenuto originario di gas a seguito del pregresso sfruttamento) a fronte di 15 concessioni di stoccaggio di gas. Il gettito delle royalties per l'anno 2012 \u00e8 stato di 333.582.602,81 euro.\nStoria della ricerca e produzione degli idrocarburi.\nI numerosi affioramenti naturali di petrolio, in parte ancor oggi presenti in varie zone della penisola italiana, specialmente lungo tutto l'Appennino e in Sicilia, erano ben noti nel passato, e localmente sfruttati per usi vari e testimoniano la genesi e presenza nel sottosuolo di idrocarburi in varie localit\u00e0 italiane .\nNell'antichit\u00e0 lo sfruttamento era mirato soprattutto alla raccolta del bitume dagli affioramenti naturali, utilizzato soprattutto come mastice e come impermeabilizzante, e al petrolio recuperabile dalle fuoruscite di alcune sorgenti naturali, usato come medicamento (in particolare per affezioni della pelle) e come olio illuminante.\nUno sfruttamento, sempre fatto con metodi artigianali, ma con maggiori finalit\u00e0 commerciali, inizi\u00f2 verso la fine del medioevo e si prolung\u00f2, in modo non sistematico, per tutto il periodo preunitario.\nA partire dalla met\u00e0 del secolo XIX, in coincidenza con l'inizio della lenta transizione italiana verso un'economia industriale, l'utilizzo del petrolio, in principio richiesto soprattutto per l'illuminazione, divenne sempre pi\u00f9 diffuso, e questa presenza naturale di petrolio in superficie stimol\u00f2 un'attivit\u00e0 di ricerca sistematica e di produzione di idrocarburi.\nA partire dal secondo dopoguerra la ricerca petrolifera fu condotta con mezzi moderni e sfruttando le conoscenze derivanti dai progressi delle scienze geologiche, che a loro volta si giovavano delle stesse scoperte man mano effettuate lungo la penisola durante le fasi esplorative. Tutta questa attivit\u00e0 ha portato (anni '10 del XXI secolo), assieme alla ricerca e produzione di gas naturale, alla scoperta di circa 450 giacimenti, fra ritrovamenti in terraferma e mare. Discreta \u00e8 stata anche la produzione di bitume naturale, a partire dalla met\u00e0 del secolo XIX, sfruttato in particolare per asfaltatura delle strade e per ottenere petrolio tramite distillazione.\nPrima del periodo industriale.\nUn blocco squadrato di bitume, ora custodito nel Museo Archeologico di Chieti, rinvenuto a Scafa in Abruzzo, zona con miniere di bitume, sostanza probabilmente raccolta nella zona fin dalla preistoria, marcato col sigillo di Sagitta Marrucino , proprietario della miniera, testimonia lo sfruttamento, quanto meno dal tempo dei romani, di alcuni dei giacimenti di asfalto sparsi nella penisola.\nDiodoro Siculo nella Biblioteca Storica e Plinio il Vecchio nella sua Storia Naturale, menzionano il petrolio (\"oleum\") raccolto a Girgenti, in Sicilia, utilizzato nelle lucerne al posto dell'olio solitamente utilizzato.\nNel paese di Blufi, nelle Madonie si trova il Santuario della Madonna dell'Olio, che prende il nome da una sorgente naturale di olio minerale, ritenuto nell'antichit\u00e0 miracoloso per la cura della pelle e che nel secolo XVIII era usato per curare i lebbrosi, molecole con zolfo.\nScavi archeologici hanno identificato un opificio di epoca romana per la purificazione dell'asfalto, con resti di vasi di argilla recanti tracce di asfalto in contrada Pignatara a Lettomanoppello, sempre in Abruzzo; un panetto rettangolare di bitume, lungo 35 centimetri, largo 26 e spesso 10, ritrovato in loco, fornisce indicazioni su come il prodotto raffinato venisse confezionato per essere trasportato e commercializzato, sul panetto \u00e8 rimasto impresso il marchio dell'opificio con le lettere \"...ALONI.C.F.ARN.SAGITTAE.\", che permette di attribuire l'appartenenza del proprietario dello stabilimento alla trib\u00f9 Arniense e la datazione al primo secolo dell'impero romano. Lo sfruttamento di questo asfalto prosegu\u00ec nei secoli, fu oggetto di traffici commerciali dal XII secolo, con la Repubblica marinara di Amalfi che lo utilizzava per il calafataggio delle proprie navi, fino all'inizio del XIX secolo.\nNel 1460 il podest\u00e0 Francesco Ariosto scrisse \"De Oleo Montis Zibinii seu petroleo agri mutinentis\", in cui celebrava le virt\u00f9 dell'olio di sasso di Montegibbio per curare ulcere, ustioni, dolori di stomaco, per i dolori di parto, la febbre quartana, il mal di milza, il mal di polmone, utile contro la peste, e per guarire qualsiasi genere di ferita non mortale.\nFlavio Biondo, nella sua opera geografica, intitolata l\"'Italia illustrata\" e pubblicata attorno al 1482, riporta l'esistenza di una sorgente di petrolio presso il castello di Cantalupo, nei pressi di Tocco da Casauria, in Abruzzo, materia prima che i tedeschi e gli ungheresi \u201c\"colligunt et asportant\"\u201c (raccolgono e asportano) in quanto reputato avere virt\u00f9 medicamentose.\nUna incisione del 1540 mostra la raccolta di petrolio presso \"monte Zibio\" (oggi Montegibbio), presso le salse di Nirano vicino a Sassuolo, il cui nome deriva dal latino \"sax oleum\" ossia \"olio di sasso\". Il petrolio era raccolto nelle salse anche dai monaci benedettini dell'abbazia di San Pietro in Modena e venduto col nome di \"Olio di Santa Caterina\".\nLa voce \"petrol\" presente nel volume 14 dell'Encyclop\u00e9die (stampato nel 1751) riporta, del petrolio in Europa:\nIl petrolio, come viene spiegato nell'Encyclop\u00e9die, era recuperato con pozzi e sorgenti naturali nel ducato di Modena, ove era molto abbondante, in particolare vicino al castello di Monte Baranzone e in un luogo chiamato Fiumetto. La produzione avveniva scavando pozzi profondi 30-40 braccia fino alla comparsa di acqua mista a petrolio. Questi pozzi erano scavati sia ai piedi delle colline, ricavando grandi quantit\u00e0 di petrolio rossastro, sia verso la loro sommit\u00e0, dove era ottenuto un petrolio pi\u00f9 chiaro, in minor quantit\u00e0. Altro petrolio era raccolto in una valle del baliaggio di Montefestino e a Montegibbo in val Secchia dove era presente una sorgente continua d'acqua in cui galleggiava petrolio in quantit\u00e0 tale da poterne raccogliere ogni volta 6 libbre. La scoperta di quest'ultimo sarebbe attribuibile a Francesco Ariosto medico e podest\u00e0 di Ferrara, che l'avrebbe trovata nel 1640 e ne permessa lo sfruttamento mediante lo scavo di canaline e vasche di raccolta che differenziano tre tipi di petrolio: molto chiaro-biancastro, giallastro, rossastro-nerastro. Secondo Antonio Vallisneri, all'inizio del secolo XVIII attorno a Montegibbo vi erano 4 pozzi attivi ed uno in corso di scavo per il recupero del petrolio; il liquido era raccolto in vani, scavati nella roccia e protetti con muri contro crolli, dove si accumulava acqua salata sulla quale galleggiava il petrolio raccolto facendone impregnare delle spugne o dei fascetti d'erba, che poi venivano strizzati sopra un recipiente con un foro al fondo per eliminare l'acqua rimasta.\nIn provincia di Piacenza il petrolio era raccolto a 12 leghe dalla citt\u00e0, sul Monte Ciaro (ora Montechiaro), scavando pozzi verticali attraverso strati orizzontali di argille miste con gesso selenitico fino ad incontrare l'acqua, lasciando quindi sgocciolare acqua e petrolio nel pozzo e raccogliendo la miscela liquida, con secchi di rame mescolato ad acqua, ogni otto giorni.\nQueste petrolio era raccolto per scopi medicinali e secondo Louis de Jaucourt, autore del lemma enciclopedico, \"gli italiani sono autorizzati a considerare i loro petroli come un rimedio molto penetrante, incisivo, balsamico particolarmente per alcune malattie croniche e ancor pi\u00f9 da utilizzare esternamente per rafforzare i nervi delle parti [del corpo] indebolite, dare elasticit\u00e0 e riposo alle fibre [muscolari] rilassate.\"\nNello Stato Pontificio era famosa la \"pece di Castro\", ricavata da una manifestazione superficiale bituminosa nella campagna laziale e utilizzata a scopi medici, la cui raccolta venne abbandonata nel secolo XIX.\nSecolo XIX.\nItalia preunitaria.\nAll'inizio dell'Ottocento nella localit\u00e0 Miano di Medesano veniva raccolto petrolio utilizzato per l'illuminazione di Genova, Parma e Borgo San Donnino.\nCon l'articolo 1 della \"Legge de' 17 ottobre 1826, sulla ricerca e scavo delle miniere nel regno.\" venne liberalizzata nel Regno delle Due Sicilie la ricerca e sfruttamento delle risorse minerarie \"tanto metalliche, che semi-metalliche\" tra cui viene incluso il bitume; l'articolo 2 stabiliva che in caso di ritrovamento minerario in un fondo ovvero \"\"vi siano segni patenti che secondo i principi di mineralogia indichino la esistenza di una miniera delle sostanze espresse nell'articolo antecedente\", il cui proprietario dello stesso non intendeva o non poteva intraprenderne lo sfruttamento, veniva dato diritto di concessione mineraria a chi ne avrebbe fatta richiesta e \"il concessionario per\u00f2 sar\u00e0 tenuto a dare un compenso al proprietario del fondo, da convenirsi, o da arbitrarsi dal giudice\", l'articolo 3 stabiliva che \"le disposizioni contenute ne' due precedenti articoli avranno anche luogo per le miniere che si rinvengono ne' fondi de' comuni, de' luoghi pii, e de' pubblici stabilimenti\"\".\nIn Abruzzo sul versante orientale della Maiella nel 1844 Silvestro Petrini inizi\u00f2 lo sfruttamento industriale moderno dei giacimenti di asfalto nelle contrade Manoppello e San Valentino nella provincia di Chieti, scavando alcune miniere di asfalto per estrarre le rocce asfaltiche; il bitume recuperato veniva raffinato e convertito in petrolio. La prima fase di questa attivit\u00e0 dur\u00f2 poco, venendo il Petrini arrestato dal governo Borbonico a seguito della sua partecipazione ai moti patriottici del 1848 . Dopo l'arresto del Petrini fu attiva la Societ\u00e0 dell'architetto Guglielmi e co., che possedeva uno stabilimento a Manoppello, per la raffinazione dei minerali bituminosi locali. In esso lavoravano pi\u00f9 di 50 operai ed il valore del prodotto era stimato sui 70,000 franchi. Sempre nella stessa area era coltivato il bitume a Rocca Morica nell'Abruzzo Citeriore, nei dintorni della Majella, e veniva raccolto il \"bitume liquido\" (petrolio) che fluiva liberamente nel vallone detto Monte Morone, in contrada detta Rocca nel tenimento di Tocco.\nIn Basilicata la presenza nota di affioramenti di petrolio in Val d'Agri e nel Melfese, permise lo sviluppo di alcune miniere per asfalto nella zona di Tramutola e Marsico almeno dalla met\u00e0 del secolo XIX, come indicato dal geografo Amati.\nNel maggio 1853 a Napoli ci fu una \"pubblica esposizione di arti e manifattura\", in cui furono esposti anche saggi e campioni dell'industria bitumiera del tempo, tra cui furono esposti campioni di asfalto di Marsico e Tramutola e numerosi saggi provenienti da Manoppello di asfalto \"purificato\", d'asfalto \"manifatturato in pani\", tre tavole imitanti il marmo, e un saggio di pece minerale .\nAttorno alla met\u00e0 del XIX secolo si inizi\u00f2 in Europa a sperimentare con successo la ricopertura del manto stradale tramite asfaltatura dello stesso; conseguentemente la richiesta nel mercato europeo di bitume crebbe improvvisamente ed anche lo sfruttamento dei giacimenti di rocce asfaltiche ebbe un forte impulso. Durante il Regno Lombardo Veneto l'ingegner Schulze, per conto del barone Salomon Rothschild impiant\u00f2 lo \"Stabilimento Adriatico per la fabbricazione di mastice asfaltico\" sull'isola della Giudecca a Venezia, con un capitale di 450,000 l.a., che produceva mastice asfaltico e cemento idraulico, utilizzando rocce dolomitiche estratte dalle miniere dalmate di Porto Mandolen, presso Tra\u00f9, dell'Isola di Brazza e di Vergoraz; la produzione di \"mastice asfaltico\" ammontava a circa 30,000 quintali, per il valore di un mezzo milione di franchi ed era esportato ad Amburgo, in Prussia, in Austria, in Sassonia ed a Genova\nNello Stato Pontificio venne dato impulso all'estrazione di bitume affiorante nel frusinate, la cui presenza era nota da tempo, dando la concessione di sfruttamento ad una societ\u00e0 sui territori di Veroli, di Banco e Filettino. Il bitume raccolto era portato nel comune di Isola di Sora, appartenente al Regno delle due Sicilie ove si trovava uno stabilimento per l'estrazione di petrolio; nel 1852 questo stabilimento ricevette 15,614 chilogrammi di prodotto, ed occupava circa 60 operai.\nInizi\u00f2 anche lo sfruttamento in miniera e cave delle rocce asfaltiche, delle brecce calcaree cretaciche fagliate, affioranti a Colle San Magno, nel Lazio, in provincia di Frosinone, sfruttamento che dur\u00f2 fino alla seconda guerra mondiale, operato dalla Bombrini Parodi Delfino che ne rilev\u00f2 l'attivit\u00e0 al termine della prima guerra mondiale.\nDall'Unit\u00e0 d'Italia.\nFurono proprio le manifestazioni superficiali di idrocarburi a guidare le prime ricerche e produzioni di idrocarburi espletate con la tecnica moderna tramite la perforazione di un pozzo con apposito impianto: la prima estrazione di petrolio in Italia fu fatta da Achille Donzelli nel 1860 che perfor\u00f2 due pozzi a Ozzano, nell'Appennino parmense, a 32 e 45 metri di profondit\u00e0 con una produzione di 25\u00a0kg di petrolio al giorno e nello stesso anno il marchese Guido dalla Rosa Prati realizz\u00f2 a Salsomaggiore Terme, sempre nell'area emiliana, un pozzo di 308 metri con una produzione fino a 3750\u00a0kg di petrolio al giorno; nel 1869 Salsomaggiore divenne la prima citt\u00e0 illuminata a gas. La perforazione di questi pozzi venne intrapresa a tre anni di distanza dal famoso pozzo perforato negli USA da Edwin Drake, comunemente indicato come marcante l'inizio dell'era petrolifera. Altri ritrovamenti minori nel reggiano si ebbero a Salsominore e Rivalterra.\nPoco dopo venne intrapresa una produzione di idrocarburi a Tocco da Casauria in Abruzzo e nel frusinate, aree dove si trovano in affioramento calcari mesozoici con impregnazioni di bitume. Il pozzo Tocco Casaura 1, perforato nel 1863 inizi\u00f2 con la produzione di 500\u00a0kg giornalieri di petrolio da una profondit\u00e0 di 50 metri.\nAlcuni campioni di asfalto e loro derivati lavorati dalle ditte Cugini Praga, Erba Bernardo e Molineris Bramante di Milano, e dalla Societ\u00e0 generale Romana furono presentati alla \"Esposizione industriale in Milano del 1871 a Milano, permettendo una comparazione fra i prezzi dei prodotti sul mercato: l'asfalto della Maiella risultava meno costoso del 30% rispetto a quello dell'Isola di Brazza\nNel frusinate a Ripi nel 1867 Annibale Gualdi ottiene una concessione di sfruttamento di una sorgente naturale, in localita Petroglie, di \"petrolio, catrame e pece\", nell'area della concessione ffr il 1872 e 1874 saranno scavati i primi due pozzi alla approfondita' di 63 e 13 metri. Sempre nel Lazio inizia la produzione petrolifera a San Giovanni Incarico, sempre a seguito di sorgenti naturali di petrolio.\nNel 1863, dopo una serie di \"assaggi chimico-tecnici\" di rocce della provincia vicentina, richiesti dalla Direzione della Societ\u00e0 Montanistica di Vicenza, venne proposto di creare uno stabilimento per distillare una \"lignite schistoide\" \"ittiolitifera\" presente a Monteviale nel vicentino, per ricavarne olio combustibile, illuminante e altri derivati.\nVerso la fine del secolo inizi\u00f2 lo sfruttamento in miniera del bitume contenuto in fratture entro rocce dolomitiche (al tempo chiamate piroscisti o scisti bituminosi) della miniera di Resiutta, in provincia di Udine. Il bitume estratto da questa miniera era distillato nel paese per ricavarne oli minerali pesanti. Il processo era autoalimentato con i gas combustibili che venivano prodotti e la sua produzione permise la prima pubblica illuminazione di Udine. Dal bitume estratto veniva anche ricavato l'ittiolo, utilizzato a scopi medicamentosi.\nNovecento.\nInizio secolo.\nAi primi del Novecento l'attivit\u00e0 di ricerca ed esplorazione venne guidata principalmente dalle osservazioni di geologia di superficie e dal rinvenimento di manifestazioni di idrocarburi in superficie, causa la complessa struttura tettonica della penisola che inizier\u00e0 ad essere maggiormente compresa solamente nella seconda met\u00e0 del secolo. Le ricerche, in gran parte, fornirono risultati deludenti in quanto le manifestazioni di idrocarburi in superficie spesso non corrispondevano, in profondit\u00e0, a giacimenti economicamente sfruttabili.\nNel 1905 venne fondata da Luigi Scotti, a Fornovo, sull'Appennino Parmense, la SPI Societ\u00e0 Petrolifera Italiana, che inizi\u00f2 la sua attivit\u00e0 con la miniera di Vallezza. Nella propriet\u00e0 della SPI entr\u00f2 l'americana Esso dal 1928 al 1948, attirata in Italia dalle manifestazioni petrolifere dell'area. La SPI negli anni '20 e '30 del secolo scorso produceva circa il 50% del petrolio estratto in Italia. Nel 1907 inizi\u00f2 la ricerca di petrolio: la sua presenza era nota a Vallezza, dove esistevano alcuni pozzi scavati a mano, in prossimit\u00e0 di manifestazioni superficiali, ma l'attivit\u00e0 estrattiva industriale consent\u00ec di trovare petrolio in ottime quantit\u00e0 arrivando, nel tempo, a realizzare 179 pozzi petroliferi per un totale di circa 107.000 metri perforati. La produzione inizi\u00f2 nel 1909 arrivando a produrre fino al 1973 circa 200.000.000 di litri di petrolio e 105.000.000 nmc di gas naturale; il primo pozzo (1907) venne perforato a mano fino alla profondit\u00e0 di 120 metri, mentre nel 1957 un pozzo esplorativo, fatto in associazione da SPI-AGIP arriv\u00f2 alla profondit\u00e0 di 3218 metri.\nFacendo seguito a tracce di petrolio rinvenute a Salsomaggiore in alcuni pozzi perforati per emungere acqua per gli stabilimenti termali, la SPI intraprese negli anni '20 un'attivit\u00e0 sistematica di ricerca in quest'area e nel 1923 rinvenne del petrolio nell'area di \"Cento Pozzi\", dove nel giro di 15 anni furono perforati 71 pozzi produttivi; altri 11 produttivi a petrolio e gas furono sviluppati nell'area di Salsominore\nCol decreto n.1957 del 22 agosto 1906, la Societ\u00e0 Veneta per le Miniere ricette la concessione per la miniera di bitume di Resiutta, gi\u00e0 attiva, che venne mantenuta fino ai primi anni '50 del secolo XX.\nNel 1917 la societ\u00e0 A.B.C.D. (Asfalti, Bitumi, Catrami e Derivati), con sede a Roma e capitale parzialmente statale, inizia lo sfruttamento delle rocce asfaltiche (dette \"pietre pece\") abbondantemente affioranti attorno a Ragusa, costruendo nella localit\u00e0 ragusana di Tabuna dei forni, chiamati \"gasogeni\", per trattare l'asfalto e ricavarne petrolio e raffinarlo. L'attivit\u00e0 prosegu\u00ec fino alla seconda guerra mondiale, con la costruzione di un grosso forno, chiamato \"forno Roma\", che permetteva un ciclo pieno di lavorazione dalla roccia frantumata alla benzina.\nAltri giacimenti di bitume sfruttati in questa prima met\u00e0 del secolo, per ottenere olii minerali tramite distillazione e ittiolo, furono quelli di Meride - Besano nel varesotto e Mollaro in Trentino.\nIn Val d'Agri nel 1921 il pozzo Fossatelle 1, incontra la mineralizzazione ad idrocarburi entro le rocce della falda superficiale della catena appenninica meridionale.\nNel 1926 viene fondata l'AGIP (Azienda Generale Italiana Petroli), che intraprese attivit\u00e0 di ricerca e produzione in Italia (con scarsi successi nella prima met\u00e0 del secolo) e all'estero (Libia, Albania, Romania, Eritrea e Somalia).\nIl governo italiano, nel 1927, emette il Regio decreto 1443 con le norme di carattere legislativo per disciplinare la ricerca e la coltivazione delle miniere in Italia. Si tratta della prima legge mineraria nazionale, che stabilisce la propriet\u00e0 nazionale delle risorse minerarie; la sua emissione permise a chi intendeva svolgere attivit\u00e0 di ricerca e produzione di idrocarburi di operare in un quadro legislativo che ne definiva i limiti, gli obblighi e le prerogative.\nIn Sicilia nel 1929 il chimico Mario Lupo raccoglie campioni di gas dalle manifestazioni superficiali contrada S. Nicola e in contrada Gioitto a Bronte spedendoli quindi per analisi all'Istituto di Chimica Industriale del Politecnico di Milano; nel 1939 l'AGIP perfora a Bronte i pozzi Gioitto e Serravalle recuperando i primi campioni di petrolio siciliano ottenuto con i metodi moderni.\nDalla fine degli anni '20 al 1947 la Societ\u00e0 Anonima Mineraria Bresciana coltiva una miniera di bitume in Val Polvera, dopo gli studi minerari ad opera dei geologo Arturo Cozzaglio che avevano evidenziato nel 1928 la presenza di bitume in Val Polvera e Val Cornone.\nNel 1930, con la nuova legge, l'AGIP acquis\u00ec delle concessioni in Emilia a sud dell'area di \"Cento pozzi\", e nel periodo 1931 - 1934 perfor\u00f2 32 pozzi lungo il confine della concessione con la SPI e, nella vicina localit\u00e0 di Rovacchia, complet\u00f2 16 pozzi produttivi di petrolio e 4 di gas.\nTra il 1936 ed il 1945 furono perforati 41 pozzi in Val d'Agri per lo sfruttamento da parte dell'Agip del Campo Petrolifero superficiale di Tramutola.\nNell'Appennino vogherese, facendo seguito all'osservazione di manifestazioni superficiali di idrocarburi, osservate all'inizio del secolo nella valle del Torrente Rile (Retorbido) e nella parallela bassa val Staffora, nel periodo precedente alla seconda guerra mondiale, vennero perforati alcuni pozzi, principalmente ad opera della SPI, quasi tutti completati entro formazioni mioceniche alla profondit\u00e0 di alcune centinaia di metri, che diedero modeste produzioni di petrolio, mentre una societ\u00e0 locale, la \"S. A. Montalto Petrol\", perfor\u00f2 un pozzo nella zona di Montalto Pavese.\n1940: la svolta della sismica a riflessione.\nPochi mesi prima dell'entrata in guerra, nel 1940, l'AGIP fece arrivare in pianura padana dagli USA l'attrezzatura di prospezione geofisica per la ricerca di strutture geologiche sepolte tramite il metodo della sismica a riflessione. L'introduzione di questa nuova tecnologia, che da dieci anni aveva permesso grandi ritrovamenti nelle aree in cui veniva utilizzata, marc\u00f2 in Italia un punto di svolta nella ricerca di idrocarburi, aggiornando la fase esplorativa nella penisola al livello delle tecniche ed all'approccio di ricerca di giacimenti utilizzati all'estero.\nLe prime prospezioni furono eseguite a guerra iniziata in val Padana, nei dintorni di Lodi e nel 1941 permisero di delineare la struttura di Caviaga, il pozzo esplorativo Caviaga 1, perforato nel 1943 raggiungendo la profondit\u00e0 di 1404 metri, indica che la struttura \u00e8 mineralizzata a gas. Si tratt\u00f2 per quel tempo del maggior giacimento di gas naturale conosciuto nell'Europa occidentale: 12 miliardi di metri cubi di gas. La notizia di tale ritrovamento venne taciuta alle autorit\u00e0 tedesche, che ormai occupavano il nord'Italia e custodita all'interno dell'AGIP. Sar\u00e0 la notizia di questo ritrovamento, comunicata a Enrico Mattei dopo la sua nomina a commissario liquidatore dell'Agip, che lo convincer\u00e0 a disattendere le consegne ricevute ed a sviluppare l'AGIP.\nNel 1941, seguendo le direttive del governo causa le esigenze energetiche generate dal conflitto, IRI e AGIP fondano ALBA (Azienda lavorazione bitumi asfalti) allo scopo di esplorare e trovare il modo di produrre petrolio trattando le rocce calcaree affioranti in Maiella impregnate di bitume, furono individuate tre aree di ricerca: una tra Fonte di Papa e Fonticelle vicino a Lettomanoppello, una seconda tra Sterparo e Cerratina e un'altra tra Metola e Cavallaro, con una perforazioni di pi\u00f9' di una ventina di pozzi a bassa profondit\u00e0 (inferiore a 200m); le vicende belliche nel 1943 portarono alla cessazione del progetto minerario, mai pi\u00f9 ripreso .\nLa crescita nel secondo dopoguerra.\nUscita dalla guerra la produzione italiana di idrocarburi era molto scarsa. Si producevano circa 42 milioni di m\u00b3 di metano all'anno, di cui circa il 70% proveniente da imprese private localizzate principalmente in giacimenti superficiali della bassa padana.\nLo sviluppo della Val Padana.\nUtilizzando le scarse attrezzature disponibili, nel 1946 venne perforato dall'AGIP il pozzo Caviaga 2, che raggiunse la profondit\u00e0 di 1986 metri. \u00c8 il pozzo che conferma l'esistenza del giacimento di gas di Caviaga, fornendo la possibilit\u00e0 di riconoscerne l'importanza come giacimento di gas ben superiore, come volume rinvenuto (12 miliardi di mc), sia a tutti quelli precedentemente ritrovati nella penisola sia agli altri campi metaniferi al tempo noti in Europa occidentale. Oltre all'entusiasmo suscitato dalla sua scoperta, il ritrovamento di Caviaga \u00e8 importante in quanto il giacimento \u00e8 impostato su una trappola strutturale di tipo anticlinale, sepolta sotto la spessa copertura di sedimenti alluvionali della pianura padana e le conoscenze geologiche del tempo ormai facevano sospettare della presenza di numerose altre strutture similari. Questo spinse a concentrare la ricerca nella val Padana, di cui ormai era stata accertata la natura di bacino sedimentario metanogenico, sul margine orientale appenninico, individuando ed esplorando simili strutture sepolte sotto la spessa coltre di sedimenti alluvionali quaternari.\nNel 1949 venne scoperto, da parte dell'AGIP, il giacimenti ad olio leggero (poco) e gas di Cortemaggiore. La benzina raffinata da questo petrolio sar\u00e0 messa in vendita come Supercortemaggiore. Seguirono i ritrovamenti di giacimenti di gas a Cornegliano Laudense (provincia di Lodi) e Pontenure (Piacenza) nel 1950. L'anno successivo a Bordolano (Cremona) (1951), Correggio (Reggio Emilia) e nel 1952 il pozzo Ravenna 1, perforato fino alla profondit\u00e0 di 1740 metri, dove si scopr\u00ec un grande giacimento di gas, a cui velocemente seguirono le scoperte dei campi di gas di Alfonsine, Cotignola, Santerno, Imola e Selva. Nel periodo compreso fra il gennaio ed il dicembre 1949, la produzione di metano da parte dell'AGIP aument\u00f2 di 3.5 volte e quella degli altri produttori italiani di 1.5 volte. In totale la produzione nazionale di gas, nel gennaio 1950, arriv\u00f2 a circa 35 milioni di mc/mese, di cui il 55% prodotto da AGIP. Del restante 45%, gran parte era estratto nel Polesine da un centinaio di piccoli agricoltori con tecniche artigianali e pozzi perforati a bassa profondit\u00e0. Gran parte di questo era utilizzato localmente, secondo le necessit\u00e0 dei produttori (questa produzione, che veniva effettuata estraendo grandi volumi d'acqua associata al gas, che sostanzialmente era il gas di palude, venne in seguito vietata in quanto responsabile della forte subsidenza del suolo osservata nell'area interessata all'emungimento).\nI ritrovamenti intensificarono le attivit\u00e0 di esplorazione e ricerca: nel 1950 12 squadre di prospezione geofisica operavano in Val padana per conto dell'AGIP ed un'altra nella pianura marchigiana. Alla fine dell'anno circa 27 sonde di perforazione erano attive, tra cui un impianto in grado di raggiungere la profondit\u00e0 di 5500 metri, veramente notevole per quei tempi; l'AGIP impiegava per questa attivit\u00e0 di ricerca circa 2000 lavoratori, di cui 210 impiegati tecnici (laureati e diplomati) e 1700 operai, di cui circa 1000 specializzati nel campo petrolifero.\nQuesti grossi ritrovamenti di gas diedero a Mattei l'idea di sviluppare molto velocemente la metanizzazione dell'area padana, tramite una rete di metanodotti gestiti dalla SNAM, rendendo l'Italia il paese europeo pioniere nello sviluppo di una rete di metanodotti e riducendo in parte la dipendenza dalle importazioni di carbone a scopi energetici. Il primo tratto di metanodotto, costruito fra Cortemaggiore e Torino, fu inaugurato da Alcide De Gasperi il 1\u00ba giugno 1952, iniziando la metanizzazione del Triangolo industriale e quindi allargata al Veneto ed all'Emilia, favorendo la nascita del futuro boom industriale italiano. Al 1955 la rete di metanodotti costruita assommava ad una lunghezza di circa 4000 km, con tubazioni in acciaio con diametro variabile tra 150 e 450 mm, quasi tutte costruite dalla societ\u00e0 Dalmine, che permetteva all'ENI di distribuire pi\u00f9 di 20 milioni di mc di gas al giorno di produzione nazionale .\nLa metanizzazione richiese, da parte dell'ENI, la formazione di quadri tecnici e personale specializzato inesistente all'epoca, la soluzione di problemi tecnici legati allo sviluppo delle condotte in aree altamente urbanizzate, con attraversamento di pi\u00f9 di 500 grandi vie di comunicazione stradali, circa 700 linee ferroviarie e la costruzione di circa 60 ponti sospesi sopra grandi corsi d'acqua, a partire dal fiume Po, oltre che affrontare carenze giuridiche sotto l'aspetto delle problematiche di servit\u00f9 di passaggio, diritti sul suolo e amministrazione pubblica, comportanti pi\u00f9 di 20.000 richieste di autorizzazione di passaggio. Infine, in mancanza di apposite norme di legge, le stesse societ\u00e0 costruttrici dovettero stabilirsi le specifiche regole di sicurezza da seguire. L'attivit\u00e0 provoc\u00f2 anche un significativo indotto nell'economia e nell'industria nazionale: per esempio, il quantitativo di acciaio richiesto mensilmente per la costruzione dei metanodotti ed il tubaggio dei pozzi era pari a circa 7000 tonnellate/mese, quantit\u00e0 che come ordine di grandezza era pari alla produzione preguerra della Dalmine e la disponibilit\u00e0 di metano promosse la progettazione e la costruzione di centrali termoelettriche a gas, per le quali in precedenza solo il carbone veniva considerato come combustibile.\nL'importanza dei ritrovamenti ed il loro clamore, uniti alla prospettiva di trovarne altri in futuro in un'area molto favorevole, spinsero molte societ\u00e0 italiane e straniere a richiedere al competente Ministero dell'industria e del Commercio i diritti di permessi di ricerca in val Padana e contemporaneamente a sollecitare un cambiamento della legge mineraria italiana, che formalmente non concedeva automaticamente i diritti di sfruttamento del giacimento alla societ\u00e0 che l'aveva scoperto nel corso dell'attivit\u00e0 esplorativa svolta. Queste richieste, spesso portate avanti in modo aggressivo, si scontrarono con le sollecitazioni di Mattei, che riusc\u00ec ad ottenere dal governo italiano, nonostante lo spirito liberista di De Gasperi e con l'aiuto di Ezio Vanoni ministro delle Finanze, la promulgazione, nel febbraio 1953, della legge n.136 con la quale venne istituito l'Ente Italiano Idrocarburi (ENI), a cui, su precisa richiesta di Mattei, venne concesso il diritto esclusivo di ricerca e di produzione di idrocarburi nella pianura Padana e sopra un tratto di mare Adriatico adiacente, per un'area di circa 55.000\u00a0km2. Quest'area di privilegio, giudicata la pi\u00f9 ricca di giacimenti da scoprire, diverr\u00e0 nota col nome di \"area Eni\". La principale motivazione pubblicamente adottata da Mattei per spiegare questo regime di monopolio, fu l'esigenza di conservare le risorse nazionali in mano italiana. Tuttavia, vennero escluse dall'attivit\u00e0 nell'area anche le altre societ\u00e0 italiane attive nel campo della ricerca di idrocarburi. Secondo alcuni commentatori, fu proprio a causa dell'asprezza di questo scontro che Mattei acquis\u00ec la diffidenza, se non l'ostilit\u00e0, per le grandi societ\u00e0 multinazionali e americane, prima ancora della crisi iraniana.\nLo sviluppo dell'attivit\u00e0 di ricerca e produzione provoc\u00f2 l'arrivo in Italia delle grosse societ\u00e0 di servizio del settore: nel 1951 l'americana Halliburton apr\u00ec in Italia la sua prima sede europea.\nNel periodo 1954-55 la produzione di metano, a seguito dei rinvenimenti, sal\u00ec ad una produzione media di 12 milioni di m\u00b3 al giorno, con picco di 13 milioni di m\u00b3 erogati in un giorno di dicembre, con elevata richiesta di gas e minimi di 3 milioni di metri cubi il 15 agosto. Queste variazioni di richiesta di mercato e la necessit\u00e0 di far fronte a picchi di domanda legati a fattori climatici, iniziarono a far considerare, da parte di Mattei, la possibilit\u00e0 di creare riserve addizionali di metano utilizzando serbatoi naturali, secondo quanto gi\u00e0 avveniva negli Stati Uniti.\nIl pozzo Piadena 23, perforato da AGIP nel 1957, raggiunse la profondit\u00e0 di 5251 metri, record europeo per quel tempo.\nNel 1969, nell'area in terraferma del delta del Po, venne scoperto il giacimento di metano di \"Dosso degli Angeli\", con il primo pozzo direzionato perforando in tutto 4.261 metri. Il campo verr\u00e0 sviluppato negli anni '70 con 32 pozzi produttivi, gli ultimi completati nel 1992.\nNel 1973 fu scoperto il giacimento petrolifero di Cavone, a circa 3200 - 3500 metri di profondit\u00e0, in Pianura Padana.\nLe prime scoperte di petrolio siciliano.\nLe prime prospezioni iniziarono nel 1949 ricercando giacimenti nelle rocce carbonatiche triassiche dell'area ragusana, area in cui dal tempo degli antichi greci erano note manifestazioni superficiali di idrocarburi e depositi di bitume od asfalto.\nNel 1953 iniziarono le scoperte significative nella Sicilia orientale, con il ritrovamento da parte dell'americana Gulf, del giacimento di Ragusa (20 milioni di tonnellate di petrolio, a quel tempo il maggior giacimento di petrolio dell'Europa occidentale, che verr\u00e0 velocemente messo in produzione e ben presto collegato, con un oleodotto, alla raffineria costruita ad Augusta. Nel 1956 la sua produzione fu di circa 2500 tonnellate di petrolio, rapidamente incrementata a 493.000 ton. nel 1956 e poi a 1.437.308 ton. nel 1958. In quell'anno, la produzione del giacimento contribuiva al 90% della produzione petrolifera italiana, coprendo il 10% della richiesta nazionale di petrolio.\nSegu\u00ec nel 1956 il ritrovamento di Gela, a 3500 metri di profondit\u00e0, ad opera di AGIP; poco dopo la ricerca si espanse, con rilievi sismici marini, sulla probabile estensione offshore del giacimento di Gela e col pozzo Gela Mare 21 l'AGIP, nel 1959, perfor\u00f2 il primo pozzo offshore europeo. Un piccolo giacimento di petrolio venne quindi scoperto a Vittoria e uno di metano a Castelvetrano (Trapani).\nA Gagliano, in Sicilia vicino ad Enna, nel 1959 venne scoperto dall'AGIP il primo giacimento di gas e tracce di condensato nell'area costituita da reservoir di tipo multipay di strati arenacei di et\u00e0 oligocenica-miocenica.\nNel 1960, nel ragusano, venne fondata l'Azienda asfalti siciliani e nel corso degli anni numerose aziende di distribuzione di carburanti nell'intera isola.\nInizia la ricerca offshore.\nIl ritrovamento del campo gassifero a Ravenna conferm\u00f2 l'ipotesi che giacimenti gassiferi si potessero trovare anche nelle successioni clastiche che proseguivano nel mar Adriatico ed a met\u00e0 degli anni '50 l'AGIP effettu\u00f2 la prima campagna di rilievi sismici marini in Italia.\nNella seconda meta degli anni '50 inizi\u00f2 anche la fase di ricerca diretta con perforazioni di pozzi nel Mar Adriatico. Il primo ritrovamento fu il campo di Ravenna mare a cui rapidamente seguirono quelli di Cervia Mare, Porto Corsini nell'offshore romagnolo-emiliano e Santo Stefano Mare nel medio adriatico. A questi si aggiungeranno i campi di Agostino, Porto Garibaldi e di Barbara nel mare Adriatico settentrionale nel periodo 1967-71. Parallelamente all'espandersi dell'attivit\u00e0 di ricerca offshore, venne sviluppata la capacit\u00e0 produttiva della Saipem, sempre del gruppo ENI, con la costruzione di impianti di perforazione per l'attivit\u00e0 esplorativa offshore.\nNel 1957 venne introdotta la legge n.6 con lo scopo di favorire la ricerca nell'offshore marino, fornendo le regole per l'attivit\u00e0 e l'attribuzione dei diritti di ricerca e coltivazione degli idrocarburi liquidi e gassosi sulla piattaforma continentale e nel mare territoriale. Fu la prima legge europea a disciplinare questa attivit\u00e0. Con questa legge i tratti di mare compresi fra la linea di costa e l'isobata dei 200 metri od i confini di interesse nazionali, definiti con accordi bilaterali con gli stati confinanti, venivano suddivisi in cinque grandi aree denominate A, B, C, D, E; nel 1975 e nel 1981, con due nuove leggi, venivano istituite le zone F e G, con l'estensione dai confini delle zone D e C fino all'isobata dei 1000 metri di profondit\u00e0.\nLa ricerca lungo le coste ioniche calabresi port\u00f2, tra gli anni '60 e 70, alla scoperta dei giacimenti gassiferi di Luna, in reservoir neogenici al largo di Crotone e piccoli giacimenti gassiferi in terraferma vicino a Cir\u00f2 Marina.\nLe estese attivit\u00e0 di esplorazione comportarono anche un significativo incremento delle conoscenze della geologia italiana, anche con ritorni utilizzabili nell'economia nazionale. Per esempio verso la fine degli anni '50 l'AGIP, con il pozzo Casaglia 1, perforato fino alla profondit\u00e0 di 3799 metri sopra le pieghe sepolte della dorsale ferrarese, trov\u00f2 un'anomalia geotermica positiva, con un serbatoio di acqua calda sfruttabile alla profondit\u00e0 di circa 2000 metri. Questa risorsa geotermica verr\u00e0 messa in produzione con la Centrale geotermica di Ferrara, costruita a Cassana per il teleriscaldamento della citt\u00e0 Ferrara, all'inizio degli anni '80, a seguito della crisi energetica che caratterizz\u00f2 il decennio precedente, con la perforazione di un secondo pozzo Casaglia 2 a scopi geotermici.\nNel 1974 venne introdotta la prima legge italiana sullo stoccaggio sotterraneo di gas.\nRicerca lungo il margine appenninico.\nL'attivit\u00e0 di ricerca venne anche sviluppata lungo quello che geologicamente sia definito come margine esterno della catena appenninica, ovvero il versante padano dell'Appennino settentrionale, che proseguendo verso est e quindi verso sud, diventa il versante adriatico per poi attraversare la Lucania lungo la valle del Basento e finire nel golfo di Taranto, ossia lungo il depocentro del bacino della zona di avampaese dell'orogenesi appenninica, caratterizzato nel cenozoico da abbondante sedimentazione terrigena.\nNel 1955 venne scoperto, in provincia di Pescara, il giacimento petrolifero di Cigno, ad opera della Petrosud (societ\u00e0 del gruppo Montecatini), con il pozzo Cigno 1 perforato fino alla profondit\u00e0 di 776 metri, che trov\u00f2 impregnate di petrolio delle calcareniti oligoceniche a partire dalla profondit\u00e0 di 700 metri. Il campo venne sviluppato con la perforazione di 25 pozzi.\nNel 1958, in provincia di Teramo, il pozzo Cellino 1, sempre della Petrosud, scopr\u00ec il campo gassifero di Cellino, costituito da livelli di sabbie plioceniche entro una formazione di origine torbiditica. Il campo sar\u00e0 sviluppato con una trentina di pozzi.\nIn val d'Agri, il pozzo Tramutola 45, perforato tra il 1958 e 1959 da AGIP, dovette essere arrestato alla profondit\u00e0 di 2000 metri per motivi tecnici all'epoca non superabili, dopo aver incontrato tracce di olio e gas nei primi 500 metri costituiti dalle formazioni flysciodi affioranti nell'area e tracce di bitume in alcune delle carote recuperate ad intervalli regolari durante tutta la perforazione del pozzo.\nNel 1960 nella fossa Bradanica, lungo la valle del Basento (Basilicata), AGIP inizi\u00f2 la produzione del campo ad olio pesante di Pisticci (11 gradi API). Nel 1962, nel Subappennino dauno (Puglia) venne scoperto dalla SNIA il grosso giacimento di Candela-Palino, mineralizzato a gas e petrolio condensato, costituito da numerosi livelli sabbiosi del Pliocene medio\u2013superiore. Il pozzo di scoperta venne perforato fino alla profondit\u00e0 di 2.720 metri. Il campo di Candela fu sviluppato con 51 pozzi e quello di Palino con 35 pozzi. Altri campi sorsero pi\u00f9 a nord, lungo il torrente Vulgano.\nQuesti ritrovamenti determinarono la costruzione dello stabilimento petrolchimico Anic vicino a Pisticci.\nFino alla met\u00e0 degli anni '60, in Abruzzo, prosegu\u00ec l'attivit\u00e0 mineraria delle miniere di Roccamorice e Lettomanoppello, volta a sfruttare industrialmente gli affioramenti di bitume, sia per ottenere petrolio, mattonelle di bitume per asfaltatura stradale, sia al suo utilizzo come combustibile per la locale industria cementiera. La cessazione di quest'attivit\u00e0 provoc\u00f2 la migrazione di molte famiglie di minatori in America e Canada, dove continuarono a lavorare come minatori. Di essa sono rimasti ruderi di archeologia industriale .\nNell'ottobre 1958 l'attivit\u00e0 di prospezione mineraria da parte dell'AGIP fu funestata dalla morte per assideramento dei geologici Dario Bellincione e Alberto Sancinetti e del perito minerario Carlo Jannozzi sul Monte Camicia nel massiccio del Gran Sasso, avvenuta nel corso di una campagna di rilevamento geologico .\nLa ricerca e produzione a seguito della crisi energetica.\nLa crisi energetica del 1973, seguita pochi anni dopo da quella del 1979, dovuta alla rivoluzione iraniana, con i conseguenti innalzamenti del costo del greggio e la consapevolezza delle dipendenza energetica da pochi paesi produttori, favor\u00ec anche in Italia la ripresa dell'esplorazione petrolifera, che inizi\u00f2 a ricercare i giacimenti anche in prospetti profondi.\nLa ricerca profonda in pianura padana, mirata a temi ad olio, permise all'AGIP di scoprire nel 1973 il giacimento petrolifero di Malossa, con il reservoir alla profondit\u00e0 di 5500 - 6000 metri in carbonati mesozoici del dominio Sudalpino, tra i giacimenti pi\u00f9 profondi dell'Europa continentale e in condizioni definite di HP-HT.\nLa ricerca nell'offshore siciliano tra gli anni '70 e '80, permise all'AGIP i ritrovamenti dei giacimenti petroliferi di Nilde, nell'offshore trapanese e di Prezioso e Perla. Quest'ultimo verr\u00e0 messo in produzione nel 1976 con la prima piattaforma operante in \"remote control\" per l'Italia. Nell'offshore ragusano la Montedison scopr\u00ec i giacimenti di Mila e di Vega (1981) ad una profondit\u00e0 di circa 2700 m., ed a terra trov\u00f2 il giacimento ad olio di Irminio. Il campo di Vega verr\u00e0 messo in produzione nella seconda met\u00e0 degli anni '80 con la piattaforma Vega A costruita nei cantieri del Consorzio Ital Offshore di Punta Cugno Augusta, installata nel febbraio 1987, che costituisce il maggior impianto offshore italiano. Nel 1975 la francese ELF scopr\u00ec il giacimento petrolifero di Rospo nel medio Adriatico, ad una profondit\u00e0 di circa 1300 m. Quest'ultimo sar\u00e0 il primo giacimento al mondo sviluppato, a partire dal 1982, tramite la perforazione di pozzi orizzontali entro il reservoir.\nNel 1975, il pozzo Cavalletto 1, perforato da ELF fino a 3230 metri nell'area del Montello, in provincia di Treviso, trov\u00f2 gas in livelli sabbiosi miocenici alla profondit\u00e0 di circa 1500- 1550 metri. Il ritrovamento, confermato dal successivo pozzo Cavalletto 4, non sar\u00e0 sviluppato fino alla seconda met\u00e0 degli anni '80, quando l'attivit\u00e0 esplorativa nella zona verr\u00e0 ripresa dalla Montedison con la perforazione dei pozzi di Conegliano e l'attribuzione della concessione Collalto per lo sfruttamento del gas.\nI miglioramenti delle tecniche esplorative, delle conoscenze geologiche della Basilicata, con il riconoscimento dell'esistenza di grossi sovrascorrimenti tettonici, al di sotto dei quali si devono individuare i giacimenti di petrolio, i progressi delle pratiche di perforazione, permisero anche i primi ritrovamenti di giacimenti petroliferi economicamente sfruttabili in Val d'Agri, con perforazioni che superano la profondit\u00e0 di 4000 metri. Nel 1981 verr\u00e0 perforato, seguendo il nuovo tema di ricerca, il pozzo Costa Molina 1; nel periodo compreso fra il 1988 ed il 1992, verranno scoperti i giacimenti di Monte Alpi, Monte Enoc, Cerro Falcone e Tempa Rossa, che costituiscono i maggiori giacimenti di petrolio in terraferma dell'Europa continentale.\nNel 1984 fu scoperto da AGIP il giacimento petrolifero ad olio leggero di Villafortuna, sempre nella pianura padana vicino a Trecate, con la perforazione del pozzo Villafortuna 1 e due anni dopo il pozzo Trecate 1 confermer\u00e0 la scoperta e l'estensione del giacimento valutato come il pi\u00f9 grande giacimento dell'Europa continentale del tempo, situato a profondit\u00e0 comprese fra 6100 e 6200 metri, facendone uno dei giacimenti di petrolio pi\u00f9 profondi al mondo. Il campo aveva una produzione nel 2000 di 61.000 barili al giorno.\nNell'ambito delle esplorazioni profonde nella catena appenninica, nel 1986 venne eseguito dalla SELM quello che fu il pozzo pi\u00f9 lungo e profondo perforato in Italia: il \"Suviana 1\", ubicato poco a sud del passo della Futa, nell'Appennino settentrionale. Terminato senza ritrovamenti di idrocarburi, alla profondit\u00e0 finale di m.7810.\nNel 1991, con la legge n.9 \"Norme per l'attuazione del piano energetico nazionale\", verr\u00e0 stabilito che le attivit\u00e0 di prospezione, ricerca e coltivazione di idrocarburi debbano essere soggette alla valutazione di impatto ambientale ed all'obbligo di ripristino territoriale.\nAll'inizio degli anni '90 venne scoperto da AGIP nel Canale d'Otranto, con la perforazione di un pozzo esplorativo (1993), il campo petrolifero di Aquila, primo giacimento italiano sviluppato in acque profonde (maggiori di 800 metri), che detiene il primato del giacimento europeo in acque pi\u00f9 profonde.\nTra gli anni novanta e gli anni 2000 vennero scoperti giacimenti di gas nelle localit\u00e0 siciliane in provincia di Enna di Masseria Vecchia, con un pozzo esplorativo arrivato alla profondit\u00e0 di 2.906 metri e Pizzo Tamburino con pozzo esplorativo arrivato alla profondit\u00e0 di 2.065 metri. Tra il 2000 ed il 2001 venne scoperto da ENI, nelle Marche, il giacimento petrolifero di Miglianico, con il pozzo esplorativo perforato fino a 4.966 m.\nNel 1992, L'AGIP intraprese il progetto Adria, ossia il rilievo in sismica 3D delle acque italiane dell'Adriatico settentrionale, area il cui sviluppo minerario sar\u00e0 bloccato nel 1995.\nNel marzo 1993 a Ravenna venne inaugurata la prima mostra e conferenza dedicata alla ricerca e produzione di idrocarburi nel Mediterraneo: l\"'Offshore Mediterranea Conference\" (OMC), la maggiore rassegna specializzata del settore, che si svolge ogni due anni (anni dispari), in cui l'attivit\u00e0 di ricerca e produzione italiana ricopre sempre un ruolo rilevante nell'esposizione.\nLiberalizzazione della attivit\u00e0 nella Pianura Padana.\nPer ottemperare alla direttiva europea 94/22/CE contro il diritto di esclusiva, con il Decreto Legge n. 625 del 1996 viene abolita l'area ENI istituita 41 anni prima e conseguentemente l'attivit\u00e0 di ricerca e produzione di idrocarburi in pianura padana viene liberalizzata. Inizia una nuova fase di ricerca nell'area, perseguita principalmente da piccole societ\u00e0 minerarie che puntano ad esplorare strutture non perforate in precedenza dall'ENI oppure ritrovamenti di idrocarburi, avvenuti nei decenni precedenti, principalmente di gas e giudicati non economicamente sfruttabili dall'ente di stato al tempo dei loro ritrovamento, oppure parzialmente sfruttati e rivalutabili economicamente con le nuove prospettive del mercato dell'energia in Italia.\nNel 2013 il pozzo Nervesa 1, perforato dalla Sound Oil nella pianura Veneta, rifacendosi ad un ritrovamento ENI del 1985, sfruttato solo in un livello negli anni 1989-1991, conferma l'esistenza di un giacimento di gas in livelli multipli di arenarie del Tortoniano a profondit\u00e0 comprese fra 1800 e 2000 metri.\nNuove scoperte.\nSecondo Overseas Development Institute, le esplorazioni fossili in Italia godono di 246 M\u20ac di finanziamenti pubblici e vari incentivi diretti. .\nNel 2002 nelle acque del canale di Sicilia venne scoperto da ENI il giacimento di gas di Panda, nel 2006 quello di Argo e nel 2008 di Cassiopea, non ancora posti in produzione al dicembre 2012.\nNelle acque tunisine, ma in un prospetto confinante con le acque territoriali italiane circondanti l'isola di Pantelleria, il pozzo Lambouga 1, perforato nel 2010 in corrispondenza di una struttura posta a cavallo fra l'area tunisina e quella italiana, sembra aver confermato la presenza di un giacimento di gas entro i calcari della formazione Abiod, che costituiscono il reservoir di numerosi giacimenti offshore nelle acque tunisine.\nRoyalty e fiscalit\u00e0.\nComparando il prelievo fiscale totale sulle attivit\u00e0 di ricerca e produzione degli idrocarburi fra i paesi OCSE il livello di tassazione italiana \u00e8 del 63,9%, mentre nei paesi europei con maggiore produzione, alta redditivit\u00e0 dei giacimenti, come Regno Unito e Norvegia i prelievi fiscali sono rispettivamente, tra il 68 e l'82% e il 78%. Alcuni paesi europei come la Norvegia, sostengono la ricerca permettendo sia di mettere a bilancio come costo di esercizio gli investimenti in ricerca e sia un incremento in bilancio dei costi di investimento di sviluppo del 30% su quattro anni, costi da utilizzare per il calcolo della base imponibile della tassa specifica sugli idrocarburi.\nLa percentuale versata alle casse pubbliche \u00e8 del 7 % o 10 %, ridotta per\u00f2 da varie deduzioni e franchigie, per un totale di 352 M\u20ac versati nel 2015.\nNei paesi considerati confrontabili all'Italia da Nomisma, le royalty sono generalmente intorno al 50 % (Australia, Danimarca, Norvegia, UK), il prelievo fiscale totale raggiunge l'80 % e i canoni sono centinaia di volte superiori. Ci\u00f2 \u00e8 vero anche in paesi, come la Danimarca, che hanno una bassa redditivit\u00e0 degli investimenti bassa al pari dell'Italia.\nCon il Decreto Legge n. 625 del 1996 inoltre venne stabilito che, una parte delle royalty pagate allo stato e provenienti dalla produzione nazionale, andasse direttamente ai comuni interessati dalla attivit\u00e0 di ricerca e produzione.\nSuccessivamente con l'articolo 45 della legge 23 luglio 2009, n. 99 venne disposta un'aliquota aggiuntiva di prodotto del 3% sulla produzione di idrocarburi da destinare ai residenti delle Regioni interessate, tramite la costituzione di un \"Fondo preordinato alla riduzione del prezzo alla pompa dei carburanti per i residenti nelle regioni interessate dalla estrazione di idrocarburi liquidi e gassosi nonch\u00e9 dalle attivit\u00e0 di rigassificazione anche attraverso impianti fissi offshore\"; per gli abitanti della Basilicata tale aliquota si \u00e8 tradotta in un \"bonus carburante\" annuale.\nRicerca in giacimenti non convenzionali.\nL'aumento del prezzo dei combustibili fossili tradizionali, sostenuti dall'elevata domanda, ha spinto ad esplorare nuovi tipi di giacimenti di idrocarburi, come quelli di tipo Coal Bed Methane (CBM). In Sardegna, la Carbosulcis, nel bacino minerario carbonifero del Sulcis, ha stimato che dal giacimento carbonifero sardo potrebbero essere prodotti circa 11 miliardi di m\u00b3 di gas metano, aumentabili a 20 miliardi con la tecnica ECBM, ossia combinando l'estrazione con il contemporaneo stoccaggio di anidride carbonica nel sottosuolo. Il progetto si trova da anni in corso di valutazione. Un altro potenziale sito di sfruttamento \u00e8 il bacino di Ribolla nel quale la societ\u00e0 che detiene il permesso esplorativo stima vi siano 27.4 miliardi di m\u00b3 di metano di cui 5.7 miliardi di m\u00b3 di gas metano recuperabili per il 31% con la tecnica CBM e per il 69% di shale gas. Invece, secondo il World Energy Council (WEC), ma anche secondo la USGS (US geological survey), nel bacino tripolitico di Caltanissetta (tripolitic oil shale basin), in Sicilia, sarebbero presenti ben 63 miliardi di barili di petrolio ricavabili da scisti bituminosi che non vanno confusi ne con lo shale gas ne con le sabbie bituminose assenti nell'area.\nDue crociere oceanografiche, eseguite con la nave oceanografica Ogs-Explora nel 2005 e con la nave tedesca \"Meteor\" nel 2014, hanno rivelato la presenza di pennacchi di bolle di gas metano originatisi da due vulcani di fango presenti sul fondo del mar Ionio a circa 1500 metri di profondit\u00e0, che dovrebbero indicare la presenza di idrati di metano sul fondale marino della zona.\nProduzione.\nDurante il 1999 erano stati perforati 17 nuovi pozzi e nel 1998 39.\nNel 2000 la produzione italiana di petrolio era di circa 130.000 barili al giorno, circa lo 0,1% del petrolio prodotto nel mondo.\nNel 2006 sono stati perforati 49 pozzi, di cui 34 per raggiungere giacimenti gi\u00e0 scoperti e 15 per cercare nuove riserve. Nel 2007 37, di cui 10 in localit\u00e0 non ancora sfruttate e nel 2008 altri 40.\nNel 2009 la produzione italiana di petrolio \u00e8 ammontata a 42.6 milioni di barili, pari a circa 116.712 barili al giorno, derivante da Basilicata (74%), campi offshore (con un peso del 13%), Sicilia (9%) e Piemonte (2%).\nRiserve di idrocarburi e produzione rispetto all'Europa.\nNel 2012 l'Italia ha avuto una produzione giornaliera media di petrolio di 105.000 barili al giorno, collocandosi al quarto posto in Europa, fra le nazioni produttrici, dietro Norvegia (1.913.000 bbl/g), Regno Unito (950.000 bbl/g), Danimarca (201.000 bbl/g) e davanti alla Romania (89.000 bbl/g); la stima di 599 milioni di barili di riserve provate di petrolio la colloca sempre al quarto posto nella graduatoria europea assieme alla Romania, dietro Norvegia (5366 milioni di barili), Regno Unito (3122 milioni di barili), Danimarca (805 milioni di barili) e davanti alla Ucraina (395 milioni di barili).\nIl rapporto fra produzione giornaliera e riserve petrolifere mostra che la produzione italiana \u00e8 al di sotto del trend che caratterizza le tre nazioni europee (Regno Unito, Germania e Francia) che precedono l'Italia come maggiori consumatori europei di petrolio.\nAl 2016, gli unici Paesi europei ad avere un'estrazione annua di greggio superiore a 1 milione di tonnellate, erano i seguenti: Regno Unito, Danimarca, Germania, Romania e Italia.\nDa notare che l'Italia risulta all'undicesimo posto fra i paesi importatori di petrolio nel mondo con 1.646.000 di barili/giorno di petrolio importati, pari al 2.4% del volume totale di petrolio importato dalle nazioni nel mondo, dietro Stati Uniti (16.3%), Cina (9.4%), Giappone (7.3%), India (6.1%), Corea del sud (5.1%), Paesi Bassi (4.5%), Singapore (3.6%), Germania (3.6%), Francia (3.0%) e Regno Unito (2.6%), ed \u00e8 seguita dalla Spagna (2.3%)."}
{"id": "3013558", "revid": "1793900", "url": "https://it.wikipedia.org/wiki?curid=3013558", "title": "Estrazione di gas naturale in Italia", "text": "L'Italia possiede modesti giacimenti di gas naturale, soprattutto in Pianura Padana, con i quali nel 2009 copriva circa il 15% del fabbisogno nazionale.\nStoria.\nNel 1939 fu costruita la prima condotta per il trasporto del gas tra Pietramala e Firenze. Nel 1942-'43 fu costruita la prima condotta tra Salsomaggiore e Milano e Lodi.\nNel 1944 fu scoperto il giacimento di Caviaga, allora il pi\u00f9 grande scoperto in Europa Occidentale.\nNel 1948 fu scoperto il giacimento di Ripalta Guerina.\nTra il 1946 e il 1950 la produzione italiana pass\u00f2 da 20 a 305 milioni di metri cubi; tra il 1949 e il 1951 la rete di distribuzione fu aumentata da 354 a 1266\u00a0km.\nNel 1952 fu scoperto il giacimento di Ravenna, a 1250-1960 metri di profondit\u00e0 (30 pozzi produttivi), nel 1954 quello di Serignano, a 1305 metri (11 pozzi attivi).\nNel 1960 fu scoperto il giacimento di Gagliano Castelferrato, a 2000 metri. Nel 1973 fu scoperto il giacimento di Malossa, a 5800 metri.\nUn'altra area di produzione si estende dal subappennino dauno (Puglia) alla fossa bradanica (Basilicata), con una serie di giacimenti (individuati a partire dal 1962) lungo il margine orientale dell'Appennino meridionale.\nTra gli anni novanta e 2000 sono stati avviati nuovi pozzi nell'Adriatico."}
{"id": "3013559", "revid": "219355", "url": "https://it.wikipedia.org/wiki?curid=3013559", "title": "Produzione di gas naturale in Italia", "text": ""}
{"id": "3013560", "revid": "219355", "url": "https://it.wikipedia.org/wiki?curid=3013560", "title": "Produzione del gas naturale in Italia", "text": ""}
{"id": "3013561", "revid": "219355", "url": "https://it.wikipedia.org/wiki?curid=3013561", "title": "Estrazione del gas naturale in Italia", "text": ""}
{"id": "3013562", "revid": "647919", "url": "https://it.wikipedia.org/wiki?curid=3013562", "title": "Estrazione del petrolio in Italia", "text": ""}
{"id": "3013565", "revid": "647919", "url": "https://it.wikipedia.org/wiki?curid=3013565", "title": "Produzione di petrolio in Italia", "text": ""}
{"id": "3013566", "revid": "647919", "url": "https://it.wikipedia.org/wiki?curid=3013566", "title": "Produzione del petrolio in Italia", "text": ""}
{"id": "3013568", "revid": "404338", "url": "https://it.wikipedia.org/wiki?curid=3013568", "title": "Nastro d'Argento", "text": ""}
{"id": "3013570", "revid": "135491", "url": "https://it.wikipedia.org/wiki?curid=3013570", "title": "Nastro d'Argento al miglior regista", "text": ""}
{"id": "3013572", "revid": "543030", "url": "https://it.wikipedia.org/wiki?curid=3013572", "title": "Francesco Patrizzi", "text": ""}
{"id": "3013573", "revid": "135491", "url": "https://it.wikipedia.org/wiki?curid=3013573", "title": "Nastro d'Argento al miglior regista esordiente", "text": ""}
{"id": "3013577", "revid": "135491", "url": "https://it.wikipedia.org/wiki?curid=3013577", "title": "Nastro d'Argento alla migliore sceneggiatura", "text": ""}
{"id": "3013578", "revid": "135491", "url": "https://it.wikipedia.org/wiki?curid=3013578", "title": "Nastro d'Argento alla migliore attrice protagonista", "text": ""}
{"id": "3013579", "revid": "135491", "url": "https://it.wikipedia.org/wiki?curid=3013579", "title": "Nastro d'Argento al migliore attore protagonista", "text": ""}
{"id": "3013581", "revid": "287204", "url": "https://it.wikipedia.org/wiki?curid=3013581", "title": "Grande Pr\u00eamio Brasil de Atletismo", "text": "Il Grande Pr\u00eamio Brasil de Atletismo (per ragioni di sponsorizzazione Grande Pr\u00eamio Brasil Caixa de Atletismo) \u00e8 un meeting internazionale di atletica leggera, inserito nel circuito IAAF World Challenge, che si tiene annualmente nel mese di maggio all'Arena Caixa Atletismo di S\u00e3o Bernardo do Campo, in Brasile.\nSedi del meeting.\nLe prime edizioni del meeting si sono disputate nella citt\u00e0 di San Paolo, che ha ospitato l'evento dalla sua prima edizione del 1985 a quella del 1995; successivamente la sede \u00e8 stata spostata a Rio de Janeiro, che \u00e8 stata sede del meeting nelle edizioni dal 1996 al 2001 e dal 2010 al 2012.\nBel\u00e9m ha ospitato il meeting nelle edizioni dal 2002 al 2009, per tornare ad essere sede ufficiale nel 2013 e 2014. Negli anni dal 2010 al 2012, edizioni in cui la sede era stata nuovamente spostata da Bel\u00e9m a Rio de Janeiro, si \u00e8 continuato a disputare il \"Meeting di Bel\u00e9m\", che ha assunto la nuova denominazione \"GP Caixa Governo do Par\u00e1\" ed \u00e8 stato inserito nel circuito nazionale \"Brazilian Athletics Tour\", venendo organizzato qualche giorno prima del GP del circuito IAAF.\nDal 2016 il meeting si disputa all'Arena Caixa Atletismo di S\u00e3o Bernardo do Campo.\nEdizioni.\nDi seguito la tabella delle ultime edizioni del meeting."}
{"id": "3013586", "revid": "1318658", "url": "https://it.wikipedia.org/wiki?curid=3013586", "title": "Lago Gurzia", "text": "Il lago Gurzia (a volte chiamato anche lago di Vidracco o lago di Vistrorio) \u00e8 un bacino lacustre artificiale originato dallo sbarramento del torrente Chiusella poco a valle della confluenza con il suo principale affluente, il Savenca. Esso \u00e8 situato a 432\u00a0m di altezza tra i comuni di Vidracco e di Vistrorio, entrambi in provincia di Torino.\nMorfologia.\nL'invaso ha forma grossomodo romboidale con la diagonale maggiore orientata in senso sud-ovest/nord-est. In destra idrografica \u00e8 dominato dal centro comunale di Vidracco, che si allunga parallelamente allo specchio d'acqua attorno ai 470\u00a0m di quota; la riva opposta \u00e8 invece fiancheggiata per quasi tutta la propria lunghezza dalla SP 64 della Valchiusella. Le sponde del bacino si presentano per la maggior parte alberate e piuttosto ripide eccetto che nella zona pi\u00f9 a monte.\nLa diga.\nLa struttura dell'attuale sbarramento risale al 1922 ; si tratta di una diga ad arco semplice alta 50 metri, data in concessione ad Enel Produzione S.p.A. per uso idroelettrico. Il volume invasato \u00e8 di 1,26 milioni di metri cubi.\nLo sbarramento ha fondazioni che appoggiano su un substrato formato da una morena pleistocenica appartenente all'Anfiteatro morenico d'Ivrea. Le acque di sfioramento del lago si gettano nella gola posta a valle dello stesso con un'alta cascata che diventa spettacolare nei periodi in cui il torrente \u00e8 ricco d'acqua.\nUna condotta interrata alimenta la sottostante centrale idroelettrica di Ponte Preti, situata in comune di Strambinello.\nLa centrale ha due gruppi di generazione per una potenza di 6,2 MW e sfrutta una portata idrica di con un salto di . La centrale \u00e8 una delle pi\u00f9 antiche d'Italia, essendo la sua costruzione iniziata nel 1888.\nEscursionismo.\nAppena ad ovest del lago si trovano il poggio della Torre Cives (585\u00a0m) e i monti Pelati, tutelati dall'omonima riserva naturale. Il comune di Vidracco ha recentemente realizzato un ecomuseo dell'acqua ed alcuni sentieri e piccole aree attrezzate nella zona del lago permettendo il collegamento pedonale con i percorsi escursionistici all'interno della riserva."}
{"id": "3013588", "revid": "135491", "url": "https://it.wikipedia.org/wiki?curid=3013588", "title": "Nastro d'Argento al migliore attore non protagonista", "text": ""}
{"id": "3013590", "revid": "135491", "url": "https://it.wikipedia.org/wiki?curid=3013590", "title": "Nastro d'Argento alla migliore attrice non protagonista", "text": ""}
{"id": "3013591", "revid": "287204", "url": "https://it.wikipedia.org/wiki?curid=3013591", "title": "Campionato argentino di rugby a 15", "text": "Il Torneo Argentino de Selecciones \u00e8 il campionato nazionale argentino di rugby a 15; fu organizzato per la prima volta nel 1945, quando l'allora \"River Plate Rugby Union\", oggi \"Union Argentina de Rugby\", organizz\u00f2 un torne\u00f2 veramente nazionale con lo \"scopo principale la diffusione del gioco nell'interno, la sua conoscenza tecnica e regolamentare tra tutti coloro che praticano questo sport\".\nParteciparono al primo torneo del 1945 le squadre invitate:\nParteciparono quindi alla prima sia selezioni di provincia sia club (successivamente escluse diventando il torneo riservato alle provincie).\nIl primo torneo venne vinto come previsto dalla selezione della \"Provincia\" che batt\u00e9 in finale la selezione della \"Capital\", secondo un dominio delle selezioni Bonoarensi che durer\u00e0 a lungo. Solo nel 1954 si intromette tra le due la terza selezione della Provincia di Buenos Aires, la selezione de La Plata, (allora Ciudad Eva Peron) che arriver\u00e0 in finale, e solo nel 1961 arriver\u00e0 il successo di una provincia dell'Interior.\nNel 1960 viene soppressa la selezione de \"La Plata\" e nel 1961 le due rimanenti selezioni della \"Capital\" e della \"Provincia\" si fonderanno nella selezione unica di Buenos Aires."}
{"id": "3013594", "revid": "110157", "url": "https://it.wikipedia.org/wiki?curid=3013594", "title": "Chiesa dei Santi Giuseppe e Antonio da Padova", "text": "La chiesa dei Santi Giuseppe e Antonio da Padova \u00e8 un edificio religioso che si trova ad Augio, nel cantone dei Grigioni.\nStoria.\nVenne costruita in stile barocco prima del 1683, nel 1784 venne ristrutturata.\nDescrizione.\nLa chiesa si presenta con una pianta ad unica navata, suddivisa in due campate.\nChiesa in Augio: vedere in fondo alla pagina a destra (vista dall'esterno e vista interna della chiesa). "}
{"id": "3013596", "revid": "135491", "url": "https://it.wikipedia.org/wiki?curid=3013596", "title": "Nastro d'Argento alla migliore fotografia", "text": ""}
{"id": "3013597", "revid": "121837", "url": "https://it.wikipedia.org/wiki?curid=3013597", "title": "Seat (astronomia)", "text": ""}
{"id": "3013600", "revid": "298229", "url": "https://it.wikipedia.org/wiki?curid=3013600", "title": "Melbourne Track Classic", "text": "Il Melbourne Track Classic \u00e8 un meeting internazionale di atletica leggera, inserito nel circuito IAAF World Challenge, che si tiene annualmente nel mese di marzo (ancora estate nell'emisfero australe), all'Olympic Park Stadium di Melbourne in Australia. Nel 2001 si \u00e8 disputata anche la IAAF Grand Prix Final, in data diversa da quella del meeting tradizionale.\nEdizioni.\nDi seguito la tabella delle ultime edizioni del meeting."}
{"id": "3013601", "revid": "483293", "url": "https://it.wikipedia.org/wiki?curid=3013601", "title": "Telstra Melbourne Track Classic 2007", "text": ""}
{"id": "3013602", "revid": "599013", "url": "https://it.wikipedia.org/wiki?curid=3013602", "title": "Lisa Goldstein", "text": ""}
{"id": "3013603", "revid": "135491", "url": "https://it.wikipedia.org/wiki?curid=3013603", "title": "Nastro d'Argento alla migliore scenografia", "text": ""}
{"id": "3013605", "revid": "483293", "url": "https://it.wikipedia.org/wiki?curid=3013605", "title": "Telstra Melbourne Track Classic", "text": ""}
{"id": "3013607", "revid": "729019", "url": "https://it.wikipedia.org/wiki?curid=3013607", "title": "John Heaton", "text": "Nasce a New Haven da John Edward Heaton e Florence Caroline Trowbridge, terzo di tre fratelli (tra cui Jennison, anch'egli olimpionico di bob e skeleton). Si \u00e8 sposato quattro volte: con Gwendolyn Robinson de Alzaga Unzue nel 1937, poi con Denise Paule Genest nel 1950, con la quale ebbe un figlio, John Edward Heaton, nato nel 1951. Ha sposato poi Heidi Von Lauer Mundchofen nel 1959 e Beatrix Bayer nel 1965.\nHeaton ha partecipato a tre edizioni dei giochi olimpici invernali nel 1928, 1932, e 1948. Ha conquistato due medaglie d'argento nello skeleton nel 1928 e nel 1948, ed una medaglia di bronzo nel bob nel 1932. \u00c8 stato il portabandiera per gli Stati Uniti nella cerimonia di apertura dei giochi olimpici di St. Moritz del 1948.\nHeaton mor\u00ec a Parigi nel 1976, all'et\u00e0 di 68 anni.\nPalmar\u00e8s.\nIn carriera ha conseguito i seguenti risultati:"}
{"id": "3013608", "revid": "135491", "url": "https://it.wikipedia.org/wiki?curid=3013608", "title": "Nastro d'Argento ai migliori costumi", "text": ""}
{"id": "3013609", "revid": "135491", "url": "https://it.wikipedia.org/wiki?curid=3013609", "title": "Nastro d'Argento alla migliore presa diretta", "text": ""}
{"id": "3013610", "revid": "729019", "url": "https://it.wikipedia.org/wiki?curid=3013610", "title": "Jennison Heaton", "text": "Nasce a New Haven da John Edward Heaton e Florence Caroline Trowbridge ed ha due fratelli (tra cui John, anch'egli olimpionico di bob e skeleton). \u00c8 stato sposato con Beulah Fiske, sorella dell'olimpionico Billy Fiske.\nHeaton ha partecipato all'edizione dei giochi olimpici invernali del 1928, vincendo una medaglia d'oro nello skeleton (precedendo il fratello John, medaglia d'argento) ed una medaglia d'argento nel bob.\nPalmar\u00e8s.\nIn carriera ha conseguito i seguenti risultati:"}
{"id": "3013614", "revid": "38120", "url": "https://it.wikipedia.org/wiki?curid=3013614", "title": "Nazionale di pallavolo femminile di Samoa", "text": "La nazionale di pallavolo femminile di Samoa \u00e8 una squadra asiatica ed oceaniana composta dalle migliori giocatrici di pallavolo di Samoa ed \u00e8 posta sotto l'egida della Federazione pallavolistica di Samoa.\nRisultati.\nLa nazionale di pallavolo femminile di Samoa non ha mai partecipato ad alcuna competizione."}
{"id": "3013617", "revid": "33040578", "url": "https://it.wikipedia.org/wiki?curid=3013617", "title": "Eruzione Mentos", "text": ""}
{"id": "3013618", "revid": "135491", "url": "https://it.wikipedia.org/wiki?curid=3013618", "title": "Nastro d'Argento alla migliore musica", "text": ""}
{"id": "3013619", "revid": "110157", "url": "https://it.wikipedia.org/wiki?curid=3013619", "title": "Morte a Breslavia", "text": "Morte a Breslavia (titolo originale \"\u015amier\u0107 w Breslau\") \u00e8 un romanzo poliziesco del 1999 dello scrittore e filologo polacco Marek Krajewski.\nTrama.\nBreslavia, la notte del 13 maggio 1933. Su una carrozza del treno Berlino-Breslavia \u00e8 stato compiuto un triplice omicidio: la giovane baronessa Marietta von der Malten \u00e8 stata uccisa in modo brutale assieme alla sua governante Fran\u00e7oise Debroux ed al capotreno. Sulla parete della carrozza sono state lasciati dei segni incomprensibili, scritti col sangue delle vittime, mentre sui corpi si aggirano alcuni scorpioni.\nSi occupa del caso molto delicato il commissario della polizia di Breslavia, Eberhard Mock, che nel corso delle sue indagini deve anche fare attenzione al crescente potere assunto in tutti i ruoli chiave dagli uomini del partito nazista. Il commissario \u00e8 affiancato suo malgrado da Max Forstner, arrivato alla sezione criminale grazie al supporto del nuovo capo della polizia, l'\"obergruppenf\u00fchrer\" Edmund Heines delle SA.\nTornato a casa Mock non riesce a prendere sonno, tormentato da un'immagine che lo riporta alla sua giovinezza, quando, durante un soggiorno in campagna presso Trebnitz, vide sull'altra sponda del fiume alcune ragazze mentre tormentavano una bambina storpia. Anche Marietta era zoppa ed Eberhard la conosceva fin da quando era piccola."}
{"id": "3013622", "revid": "33040625", "url": "https://it.wikipedia.org/wiki?curid=3013622", "title": "Soda Geyser", "text": ""}
{"id": "3013625", "revid": "33040675", "url": "https://it.wikipedia.org/wiki?curid=3013625", "title": "Distretto di Gdov", "text": ""}
{"id": "3013627", "revid": "110157", "url": "https://it.wikipedia.org/wiki?curid=3013627", "title": "Gdovskij rajon", "text": "Il Gdovskij rajon () \u00e8 un rajon dell'Oblast' di Pskov, nella Russia europea; il capoluogo \u00e8 Gdov. Istituito nel 1924, ricopre una superficie di 3.392 chilometri quadrati ed \u00e8 solcato da numerosi fiumi, tra i quali il Pljussa."}
{"id": "3013630", "revid": "135491", "url": "https://it.wikipedia.org/wiki?curid=3013630", "title": "Nastro d'Argento alla migliore canzone", "text": ""}
{"id": "3013631", "revid": "486946", "url": "https://it.wikipedia.org/wiki?curid=3013631", "title": "Nastro d'Argento al miglior doppiaggio maschile", "text": ""}
{"id": "3013638", "revid": "438678", "url": "https://it.wikipedia.org/wiki?curid=3013638", "title": "Michelangelo Castelli", "text": "Biografia.\nDi famiglia benestante di idee giacobine, Michelangelo Castelli studia giurisprudenza all'Universit\u00e0 degli Studi di Torino dove si laurea nel luglio 1835. Gi\u00e0 nell'ottobre dello stesso anno \u00e8 eletto, a soli 27 anni, sindaco di Racconigi, carica che manterr\u00e0 fino al 1837. Dal 1847 collabora con il giornale torinese \"Il Risorgimento\", lavorando nella sezione politica a fianco di Cavour, direttore del giornale.\nVicino agli ambienti Risorgimentali, amico e confidente di Cavour, viene eletto per la prima volta Deputato del Regno di Sardegna nella I legislatura, il 26 giugno 1848. Deputato per altre cinque legislature (1849-1859) nel 1852 viene nominato Segretario del Ministero dell'interno, carica che manterr\u00e0 fino al marzo 1854.\nIl 29 giugno 1860 viene nominato Senatore del Regno di Sardegna, su relazione di Gabrio Casati. In ambito professionale diventa nel luglio del 1854 Direttore generale degli Archivi generali di Torino.\nMuore a Torino il 20 maggio 1875.\nCariche e Titoli.\nNel quadro della sua attivit\u00e0 politica Castelli ricopre numerosi incarichi:\nOnorificenze.\nDurante la sua vita fu insignito delle seguenti onorificenze\nFu anche segretario dell'ordine dei Santi Maurizio e Lazzaro."}
{"id": "3013640", "revid": "135491", "url": "https://it.wikipedia.org/wiki?curid=3013640", "title": "Nastro Europeo", "text": ""}
{"id": "3013641", "revid": "1048993", "url": "https://it.wikipedia.org/wiki?curid=3013641", "title": "Benedetta Tobagi", "text": "Biografia.\nBenedetta Tobagi \u00e8 la figlia minore del giornalista Walter Tobagi, assassinato dalla \"Brigata XXVIII marzo\" il 28 maggio 1980. Laureata in Filosofia, ha lavorato alcuni anni nella produzione audiovisiva, occupandosi in particolare di documentari, e in campo editoriale. Collabora con il quotidiano la Repubblica; ha condotto la trasmissione \"Pagina 3\" su Radio 3 e l'edizione 2011/2012 del programma mattutino \"Caterpillar AM\" su Radio 2 insieme a Filippo Solibello, Marco Ardemagni e Cinzia Poli. \u00c8 dottore di ricerca in storia presso il dipartimento di italianistica dell'Universit\u00e0 di Bristol e borsista di ricerca presso l'Universit\u00e0 di Pavia.\nIl suo primo libro, \"Come mi batte forte il tuo cuore\", dedicato alla memoria del padre ha vinto numerosi premi, tra cui il Premio Estense, il Premio Sciascia, il Premio Capalbio, il Premio Brignetti Isola d'Elba e il Premio Napoli - Libro dell'Anno 2010 per la sezione \"Letteratura italiana\" e il Premio Libraio di Padova. Per la sua attivit\u00e0 giornalistica ha vinto il Premiolino nell'edizione del 2011. Segue le attivit\u00e0 di associazioni e centri di documentazione dedicati ai terrorismi e alle mafie (Rete degli archivi per non dimenticare). \u00c8 stata promotrice del progetto della \"Casa della memoria\" sul terrorismo e le stragi a Milano. Il secondo libro, \"Una stella incoronata di buio. Storia di una strage impunita\" (Einaudi 2013) ha vinto il premio Lo Straniero e il premio Pozzale Luigi Russo. Nel settembre 2016 \u00e8 uscito il suo libro \"La scuola salvata dai bambini. Viaggio nelle classi senza confini\" (Rizzoli). Nel 2019 ha pubblicato il saggio \"Piazza Fontana. Il processo impossibile\" (Einaudi).\nIn occasione delle elezioni del 2009 per il rinnovo dell'amministrazione provinciale di Milano \u00e8 stata candidata per la lista civica del presidente uscente Filippo Penati, sconfitto al ballottaggio. Dal 5 luglio 2012 all'agosto 2015 insieme a Gherardo Colombo \u00e8 stata consigliere di amministrazione della Rai, nominata su indicazione di un gruppo di associazioni della societ\u00e0 civile, con voti del PD.\nRiconoscimenti.\nNel 2011 ha vinto il Premiolino con la seguente motivazione: \u00abCollabora con \"La Repubblica\", scrivendo di questo paese con uno sguardo etico e mai moralista, con semplicit\u00e0 e cultura. Firma nuova e giovane, \u00e8 il segno di un giornalismo d'impegno e credibilit\u00e0 che continua a tener alto il valore della comunicazione scritta\u00bb."}
{"id": "3013643", "revid": "214753", "url": "https://it.wikipedia.org/wiki?curid=3013643", "title": "Susi Erdmann", "text": "Prima della riunificazione della Germania (1990), ha gareggiato per la nazionale tedesca orientale di slittino.\nBiografia.\nGli inizi e i successi nello slittino.\nInizi\u00f2 a praticare lo slittino all'et\u00e0 di 9 anni sulla pista naturale di Schierke.\nNel 1985 entra a far parte dell'allora nazionale della Germania Est e compete nelle categorie giovanili nella specialit\u00e0 del singolo, vincendo una medaglia d'argento ai campionati mondiali juniores nell'edizione di Sch\u00f6nau am K\u00f6nigssee 1986 e altre due medaglie (un argento e un bronzo) agli europei juniores.\nIn Coppa del Mondo ottiene il suo primo podio, nonch\u00e9 la sua prima vittoria, il 9 gennaio 1988 ad Altenberg nel singolo, durante la stagione 1987/88. Ha trionfato in classifica generale nella specialit\u00e0 del singolo per due stagioni consecutive: nel 1990/91 e nel 1991/92.\nHa partecipato a tre edizioni dei giochi olimpici invernali: ad , a e a ottenendo rispettivamente un bronzo, un argento e un quarto posto nella gara individuale.\nAi campionati mondiali di slittino ha vinto dieci medaglie di cui ben sette d'oro (3 nel singolo e 4 nella competizione a squadre) mentre agli europei vanta sei medaglie di cui due titoli individuali e tre a squadre.\nHa inoltre vinto un titolo nazionale nel singolo.\nLa nuova carriera nel bob.\nPass\u00f2 al bob nel 2000, vincendo la Coppa del Mondo di bob a due nella stagione 2001/02.\nPrese parte ai Giochi olimpici di dove vinse il bronzo e di , edizione in cui termin\u00f2 la gara al quinto posto.\nVinse inoltre tre medaglie a mondiali di bob tra cui due ori a Winterberg 2003 e K\u00f6nigssee 2004. Nelle rassegne continentali ha altres\u00ec collezionato un bronzo.\nDopo il suo ritiro nel 2007, Erdmann nel 2009 ha annunciato il proprio matrimonio con lo slittinista italiano Gerhard Plankensteiner."}
{"id": "3013644", "revid": "339392", "url": "https://it.wikipedia.org/wiki?curid=3013644", "title": "Un blasfemo (dietro ogni blasfemo c'\u00e8 un giardino incantato)", "text": ""}
{"id": "3013645", "revid": "767487", "url": "https://it.wikipedia.org/wiki?curid=3013645", "title": "Oskari Mantere", "text": "Biografia.\nIl suo cognome era inizialmente \"Majam\u00e4ki\" e lo cambi\u00f2 in \"Mantere\", studi\u00f2 filosofia. Membro del partito progressista nazionale, fu pi\u00f9 volte ministro, tra cui ministro degli affari sociali (1922-1924) e Ministro della pubblica istruzione (1932-1936)."}
{"id": "3013646", "revid": "1573940", "url": "https://it.wikipedia.org/wiki?curid=3013646", "title": "Beverbeek Classic", "text": "La Beverbeek Classic \u00e8 una corsa in linea maschile di ciclismo su strada che si tiene a Hamont-Achel, nella provincia del Limburgo, in Belgio, nel mese di febbraio. Dal 1998 al 2003 era riservata ai dilettanti, nel 2004 non venne organizzata mentre dal 2005 fa parte del calendario dell'UCI Europe Tour, classe 1.2.\nAlbo d'oro.\n\"Aggiornato all'edizione 2014.\""}
{"id": "3013647", "revid": "1494169", "url": "https://it.wikipedia.org/wiki?curid=3013647", "title": "Provincia del Limburgo", "text": ""}
{"id": "3013648", "revid": "767487", "url": "https://it.wikipedia.org/wiki?curid=3013648", "title": "Somers Town", "text": "Somers Town \u00e8 un film del 2008 diretto da Shane Meadows.\nTrama.\nDue adolescenti, entrambi nuovi arrivati a Londra, si incontrano e cominciano a frequentarsi. Marek \u00e8 un immigrato polacco, Tomo \u00e8 in fuga dalla solitudine dalle Midlands e in cerca di un posto dove stare.\nMarek lo nasconde in camera sua, ma suo padre, un operaio separato e spesso ubriaco, li sorprende durante una festicciola a base di alcool improvvisata nell'intento di dimenticare Maria, la ragazza dei loro sogni appena partita per Parigi."}
{"id": "3013661", "revid": "1782831", "url": "https://it.wikipedia.org/wiki?curid=3013661", "title": "Nastri d'argento 2010", "text": "La cerimonia di premiazione della 65\u00aa edizione dei Nastri d'argento si \u00e8 svolta il 19 giugno 2010 al Teatro antico di Taormina ed \u00e8 stata presentata da Alessandra Martines.\nLe candidature sono state rese note il 27 maggio 2010 presso Villa Medici, sede dell'Acad\u00e9mie de France a Roma. I film presenti nelle candidature sono 31 sui 79 presi in considerazione, usciti tra la fine di maggio 2009 e il 28 maggio 2010. Il maggior numero di candidature (dieci) \u00e8 stato ottenuto da tre film: \"Mine vaganti\", \"La nostra vita\" e \"La prima cosa bella\".\nIn una premiazione caratterizzata dal gran numero di \"ex aequo\" (ben cinque) e da candidature condivise (Micaela Ramazzotti e Stefania Sandrelli per \"La prima cosa bella\", Lunetta Savino e Elena Sofia Ricci per \"Mine vaganti\"), il maggior numero di premi (cinque) \u00e8 stato conquistato da \"Mine vaganti\".\nIl Nastro dell'anno, assegnato al film che rappresenta nella sua eccezionalit\u00e0 il \"caso\" artistico e produttivo dell'annata, \u00e8 andato a \"Baar\u00eca\" di Giuseppe Tornatore.\nI Nastri d'argento alla carriera sono stati assegnati all'attrice Ilaria Occhini, al compositore Armando Trovajoli, al regista Ugo Gregoretti e al Presidente del Festival di Cannes Gilles Jacob.\nIn questa edizione sono stati introdotti i premi alla migliore commedia e al migliore film in 3D.\nVincitori e candidati.\nI vincitori sono indicati in grassetto, a seguire gli altri candidati.\nNastro dell'anno.\nRiconoscimento speciale assegnato al film che rappresenta nella sua eccezionalit\u00e0 il caso artistico e produttivo dell'annata."}
{"id": "3013662", "revid": "767487", "url": "https://it.wikipedia.org/wiki?curid=3013662", "title": "Kazumichi Takagi", "text": "Carriera.\nNella sua carriera agonistica ha militato nel Shimizu S-Pulse, nel Vissel Kobe, nel Gamba Osaka e nell'Oita Trinita."}
{"id": "3013668", "revid": "1305772", "url": "https://it.wikipedia.org/wiki?curid=3013668", "title": "GAMESS", "text": "GAMESS (General Atomic and Molecular Electronic Structure System) \u00e8 un software di chimica computazionale. Il codice originale di GAMESS \u00e8 stato diviso nel 1981 e ad oggi esistono tre versioni che differiscono considerevolmente:"}
{"id": "3013669", "revid": "124791122", "url": "https://it.wikipedia.org/wiki?curid=3013669", "title": "Satoshi Yamaguchi", "text": ""}
{"id": "3013670", "revid": "729019", "url": "https://it.wikipedia.org/wiki?curid=3013670", "title": "Stazione di Ceccano", "text": "La stazione di Ceccano \u00e8 una stazione ferroviaria posta sulla linea Roma-Napoli via Cassino.\n\u00c8 gestita da Rete Ferroviaria Italiana controllata del Gruppo Ferrovie dello Stato.\nStoria.\nLa stazione \u00e8 stata inaugurata nel 1862, in occasione dell'apertura del tronco Segni-Ceprano.\nNegli ultimi anni la stazione ha subito numerosi interventi di ristrutturazione e riqualificazione sia per quanto riguarda il fabbricato viaggiatori (grazie all'associazione Tolerus) sia per quanto riguarda il piazzale ferroviario, grazie ai lavori finanziati da Rete Ferroviaria Italiana.\nStruttura ed impianti.\nIl fabbricato viaggiatori si compone di due livelli interamente aperti al pubblico: infatti dal 2005, grazie ad un accordo con Rete Ferroviaria Italiana, l'associazione Tolerus (che si occupa di educazione e protezione dell'ambiente, sito ufficiale www.tolerus.it) ha effettuato numerosi interventi di restauro e riqualificazione del fabbricato viaggiatori. \nTramite il progetto \"Ecostazione\", realizzato in collaborazione con RFI e Tolerus, il fabbricato viaggiatori ospita i seguenti servizi:\nInoltre nel giardino presso l'area ferroviaria, Tolerus in collaborazione con l'Istituto Tecnico per l'Agricultura e l'Ambiente di Frosinone, ha realizzato i seguenti interventi:\nL'edificio \u00e8 in muratura ed \u00e8 decorato da numerosi murales dove vengono raffigurati paesaggi naturali attraversati da un treno Minuetto. La struttura si compone di cinque finestre quadrate per ciascun piano.\nLa stazione disponeva di uno scalo merci con annesso magazzino: oggi (2011) lo scalo \u00e8 stato smantellato mentre il magazzino \u00e8 stato convertito a deposito. L'architettura del magazzino \u00e8 molto simile a quella delle altre stazioni ferroviarie italiane.\nSono presenti altri piccoli fabbricati; queste strutture, che ospitavano il bar della stazione ed i servizi igienici, si sviluppano su un solo livello e anch'esse sono decorate da vivaci murales. Una di esse ospita attualmente un bar di recente apertura, inaugurato nel 2012.\nLa pianta dei fabbricati \u00e8 rettangolare.\nAnche il piazzale binari ha subito profondi mutamenti: prima del 2011 esso consisteva di tre binari (due di corsa, uno su tracciato deviato) collegati da una passerella in superficie. Nel maggio di quell'anno, Rete Ferroviaria Italiana ha concluso gli interventi di modernizzazione: il binario su tracciato deviato \u00e8 stato rimosso; in questo modo \u00e8 stato possibile aumentare la larghezza delle banchine che sono state adeguati agli standard del servizio ferroviario metropolitano (250\u00a0m di lunghezza 55\u00a0cm di altezza); a protezione delle banchine \u00e8 stata costruita una lunga pensilina che ripara dalle intemperie i viaggiatori in attesa. Inoltre \u00e8 stato costruito un sottopassaggio dotato di scale e rampe che permettono l'accesso ai disabili.\nInfine sono stati potenziati gli impianti di trazione elettrica e di segnalamento dei treni.\nIn un comunicato Rete Ferroviaria Italiana afferma che l'investimento complessivo \u00e8 stato di 2 milioni e 300\u00a0000 euro per un investimento infrastrutturale che consentir\u00e0 anche l'aumento delle potenzialit\u00e0 della ferrovia Roma-Cassino.\nDopo gli interventi di adeguamento infrastrutturale, il piazzale \u00e8 composto da due binari entrambi di corsa: il binario 1 viene generalmente utilizzato dai treni con numerazione dispari, il binario 2 da quelli pari.\nServizi.\nLa stazione offre i seguenti servizi:\nMovimento.\nIl servizio passeggeri \u00e8 svolto in esclusiva da Trenitalia (controllata del gruppo Ferrovie dello Stato) per conto della Regione Lazio.\nI treni che effettuano servizio in questa stazione sono di tipo Regionale.\nIn totale sono quarantacinque i treni che tra feriali e festivi effettuano servizio in questa stazione. Le principali destinazioni sono: Roma Termini, Cassino e Caserta."}
{"id": "3013672", "revid": "599013", "url": "https://it.wikipedia.org/wiki?curid=3013672", "title": "Takahiro Futagawa", "text": ""}
{"id": "3013674", "revid": "339392", "url": "https://it.wikipedia.org/wiki?curid=3013674", "title": "Tetraplesso", "text": ""}
{"id": "3013675", "revid": "339392", "url": "https://it.wikipedia.org/wiki?curid=3013675", "title": "Esacosicoro", "text": ""}
{"id": "3013676", "revid": "339392", "url": "https://it.wikipedia.org/wiki?curid=3013676", "title": "Politetraedro", "text": ""}
{"id": "3013682", "revid": "767487", "url": "https://it.wikipedia.org/wiki?curid=3013682", "title": "Sh\u014dhei \u014ctsuka", "text": "Carriera.\nCarriera.\nInizia la sua carriera nel , societ\u00e0 con esordisce nella massima serie giapponese nella stagione 2009, chiusa dal suo club al terzo posto finale. L'anno dopo raggiunge con il suo club il secondo posto finale a cui segue un terzo posto nel 2011. Nella sua esperienza nel Gamba \u014ctsuka gioca in campionato 6 incontri e 4 nella AFC Champions League e, pur non scendendo mai in campo, vince la Coppa dell'Imperatore 2009.\nNel 2012 passa nella cadetteria nipponica, dapprima al e poi nel 2015 al .\nNel 2016 viene ingaggiato dal , tornando cos\u00ec a giocare nella massima serie giapponese.\nNazionale.\nViene convocato nella Nazionale Under-17 nel 2006 vincendo la Coppa d'Asia Under-17 segnando una rete nella vittoria per 3-2 contro la Corea del Sud, e ha partecipato al Mondiale Under-17 del 2007. Con la Nazionale Under-23 vince il torneo di calcio ai XVI Giochi asiatici."}
{"id": "3013684", "revid": "6923", "url": "https://it.wikipedia.org/wiki?curid=3013684", "title": "Roots (compressore)", "text": ""}
{"id": "3013685", "revid": "643494", "url": "https://it.wikipedia.org/wiki?curid=3013685", "title": "I ragazzi della via P\u00e1l (miniserie televisiva)", "text": "I ragazzi della via P\u00e1l \u00e8 una miniserie televisiva diretta da Maurizio Zaccaro, tratta dall'omonimo romanzo di Ferenc Moln\u00e1r.\nLa prima messa in onda \u00e8 avvenuta mercoled\u00ec 3 e gioved\u00ec 4 dicembre 2003 su Canale 5 alle 21:00. La prima puntata \u00e8 stata seguita da 5.911.000 telespettatori (share 23,02%) e la seconda da 7.143.000 telespettatori (share 27,08%).\nTrama.\nIl film \u00e8 ambientato a Budapest nel 1905. Due bande di ragazzi si contrappongono. Da una parte \"i ragazzi della Via P\u00e1l\", dall'altra le \"camicie rosse\". Il campo di battaglia \u00e8 proprio l'area intorno alla Via P\u00e1l. La trama presenta diverse differenze rispetto a quella del romanzo: si narra, ad esempio, di una amicizia tra la nonna di Csele e il guardiano Jano, entrambi personaggi assolutamente marginali (la nonna, addirittura, nel romanzo \u00e8 soltanto nominata).\nProduzione.\nIl film \u00e8 stato girato interamente a Budapest."}
{"id": "3013689", "revid": "729019", "url": "https://it.wikipedia.org/wiki?curid=3013689", "title": "Stazione di Sgurgola", "text": "La stazione di Sgurgola \u00e8 una stazione ferroviaria posta sulla linea Roma-Napoli via Cassino. \u00c8 gestita da RFI, ed \u00e8 al servizio del territorio comunale di Sgurgola."}
{"id": "3013692", "revid": "640389", "url": "https://it.wikipedia.org/wiki?curid=3013692", "title": "Takashi Usami", "text": "Nel 2011 ha sposato sua moglie Ran.\nCaratteristiche tecniche.\nPu\u00f2 ricoprire il ruolo di punta centrale, ma anche quello di seconda punta o di ala sinistra, ha un buon senso dell'assit, inoltre \u00e8 capace di segnare sotto porta e, favorito dalla sua buona potenza di tiro, \u00e8 in grado di fare gol calciando dalla madia distanza o da fuori area. Pur essendo di piede destro pu\u00f2 tirare e segnare anche con il sinistro, \u00e8 capace di andare a rete tirando anche di testa, inoltre \u00e8 un buon rigorista.\nCarriera.\nClub.\nInizia a giocare nel Gamba Osaka nel 2005 e solo il 20 maggio 2009 fa il suo esordio nella squadra maggiore, nella AFC Champions League, e proprio in questa occasione, gi\u00e0 all'et\u00e0 di 17 anni riesce a segnare il suo primo gol, anche se la squadra perde per 2-1 contro il FC Seoul. Nell'edizione successiva, quella del 2010, segna due reti, prima con il gol del 2-1 battendo il Suwon Samsung, e un altro nel pareggio per 1-1 contro il Henan Songshan. Il 24 aprile 2010 segner\u00e0 la sua prima rete nella J1 League con il gol del 2-0 vincendo contro il FC Tokyo. Giocando nel campionato dell'edizione 2011, dove segna quattro reti, l'ultima delle quali battendo per 3-2 il Vissel Kobe, nello stesso anno, il 27 giugno, si trasferisce al Bayern Monaco in prestito fino al 30 giugno 2012. Il Bayern Monaco versa al Gamba Osaka 300.000\u20ac per il prestito e pu\u00f2 riscattare il giocatore per una cifra inizialmente pari a 1,5 milioni di euro.\nGiocher\u00e0 all'inizio nella seconda squadra, nella Regionalliga S\u00fcdwest, segnando in tutto sei reti, invece debutta ufficialmente in prima squadra in Bundesliga il 13 agosto contro il Wolfsburg. Segner\u00e0 la sua prima rete per la squadra, il 26 ottobre nella Coppa di Germania con il gol del 6-0 battendo il Ingolstadt 04. Ha giocato una sola partita nella UEFA Champions League, nella sconfitta per 2-0 contro il .\nIl 9 gennaio, durante una amichevole con l'Aspire, segna 5 goal in 20 minuti.\nA fine gennaio il Bayern \u00e8 chiamato a decidere sul futuro del giocatore. Il presidente Ulrich Hoene\u00df dichiara che si tratta di una decisione difficile poich\u00e9 la cifra richiesta non \u00e8 bassa. Alla fine sceglie di non esercitare l'opzione di riscatto, per via del fatto che il cartellino \u00e8 salito intorno ai 3 milioni proponendo invece di allungare il prestito. Tuttavia il giocatore interrompe la trattativa dichiarando di voler trovare un nuovo club europeo a giugno.\nIl 19 maggio 2012 l'allenatore del Bayern sceglie di convocarlo per la finale dell'UEFA Champions League 2012 e Usami si accomoda in panchina. Diventa cos\u00ec il primo giocatore giapponese nella storia a prendere parte alla finale di questa competizione.\nIl 23 maggio viene ufficializzato il suo passaggio all'Hoffenheim in prestito dal Gamba Osaka, con opzione di riscatto.\nSegna il suo primo goal il 16 settembre, alla terza giornata nella sconfitta per 5-3 contro il Friburgo. Il 26 settembre segna nuovamente contro lo Stoccarda, dopo aver saltato 3 difensori con un dribbling cominciato da fuori area aprendo le marcature vincendo per 3-0, questa \u00e8 stata la sua ultima rete che ha segnato per lo Stoccarda.\nNel 2013 ritorna in Giappone, alla Gamba Osaka che militava in seconda divisione nipponica, vincendola segnando diciannove reti, tra cui quattro doppiette vincendo per 3-2 contro il Vissel Kobe e il Montedio Yamagata, per 7-1 contro il Gainare Tottori, per 5-0 contro il Mito HollyHock, oltre a segnare quattro reti vincendo per 5-1 ai danni del Tokushima Vortis. Ottenuta la vittoria torner\u00e0 a giocare nella massima serie, vincendo l'edizione 2014 della J1 League dove segner\u00e0 dieci gol nelle varie vittorie come quelle per 2-0 contro il Ventforet Kofu e l'Omiya Ardija, o quelle per 3-0 contro il Tokushima Vortis e lo Shimizu S-Pulse, inoltre segner\u00e0 una doppietta per ben due volte contro il Vissel Kobe vincendo entrambe le partite, la prima per 5-1 e la seconda per 3-1. Sempre nello stesso anno vincer\u00e0 anche la Coppa del Giappone segnando una doppietta vincendo per 3-1 contro il FC Tokyo, segner\u00e0 una rete anche in semifinale nella vittoria per 3-1 contro il Kawasaki Frontale, invece nella finale contro il Sanfrecce Hiroshima, per merito di un suo assist, Patric segner\u00e0 il gol del temporaneo pareggio e la squadra alla fine vincer\u00e0 per 3-2. Vincer\u00e0 l'edizione 2014 della Coppa dell'Imperatore segnando una rete contro il Zweigen Kanazawa vincendo per 5-1, con un suo gol la squadra batter\u00e0 di misura per 1-0 il Tokushima Vortis, inoltre far\u00e0 una doppietta, prima nella semifinale battendo per 5-2 lo Shimizu S-Pulse e poi in finale prevalendo per 3-1 contro il Montedio Yamagata. Riuscir\u00e0 a vincere pure l'edizione successiva, quella del 2015 segnando una doppietta ai quarti di finale battendo per 3-1 il Sagan Tosu e in semifinale sconfiggendo per 3-0 il Sanfrecce Hiroshima.\nSegner\u00e0 quattro reti nell'edizione 2015 della AFC Champions League, far\u00e0 un gol battendo per 5-0 il Guangzhou e sconfiggendo per 2-1 il Seongnam FC, inoltre segner\u00e0 una doppietta battendo il FC Seoul per 3-1. Stabilir\u00e0 un record personale nell'edizione 2015 del campionato con tredici reti, segnando un gol contro il Ventforet Kofu e il Shonan Bellmare vincendola entrambe per 2-0, sar\u00e0 autore di una doppietta vincendo per 3-1 contro il Nagoya Grampus e per 3-2 contro lo Shimizu S-Pulse, inoltre far\u00e0 una tripletta consegnando la vittoria per 3-1 contro il Montedio Yamagata.\nNel 2016 torna a giocare in Germania, con la squadra dell'Augusta dove giocher\u00e0 solo 11 partite, successivamente indosser\u00e0 la maglia del Fortuna D\u00fcsseldorf militando nella 2Bundesliga vincendola segnando in tutto otto gol, far\u00e0 una rete contro il St. Pauli in entrambe le partite vinte per 2-1, e anche nelle vittorie contro l'Union Berlin e il 1. FC N\u00fcrnberg, entrambe concluse con una vittoria per 3-2, segner\u00e0 una rete. Ottenuta la promozione, segner\u00e0 il suo ultimo gol in Bundesliga nella vittoria contro l'Hertha Berlino per 4-1.\nTorner\u00e0 poi in Giappone giocando ancora per il Gamba Osaka.\nNazionale.\nViene convocato con la Nazionale Under-16 dove, il 5 ottobre 2008, segner\u00e0 una doppietta battendo per 4-0 la Malaysia. Ha partecipato con la Nazionale Under-17 al Mondiale in Nigeria del 2009, giocando come titolare in tutte e tre le partite. Nel 2010 verr\u00e0 convocato per giocare nella Nazionale Under 19 al Coppa d'Asia giovanile segnando una tripletta vincendo per 4-0 contro il Vietnam.\nEsordisce con la nazionale maggiore il 27 marzo 2015 nella vittoria per 2-0 contro la Tunisia, pochi giorni dopo, nell'amichevole successiva vinta contro l'Uzbekistan per 5-1, segner\u00e0 il suo primo gol.\nStatistiche.\nCronologia presenze in Nazionale.\n \n \n \n \n \n \n \n \n \n "}
{"id": "3013694", "revid": "729019", "url": "https://it.wikipedia.org/wiki?curid=3013694", "title": "Stazione di Morolo", "text": "La stazione di Morolo \u00e8 una stazione ferroviaria posta sulla linea Roma-Napoli via Cassino. \u00c8 gestita da RFI, ed \u00e8 al servizio del territorio comunale di Morolo.\nStoria.\nLa stazione \u00e8 stata inaugurata dopo il 1876"}
{"id": "3013695", "revid": "125850384", "url": "https://it.wikipedia.org/wiki?curid=3013695", "title": "Lenny McLean", "text": "Biografia.\nNella sua vita \u00e8 stato guardia del corpo, buttafuori, esperto lottatore della boxe a pugni nudi, indicato spesso come \"l'uomo pi\u00f9 duro della Gran Bretagna\", soprannominato \"The Guv'nor\". Figlio di Leonard McLean senior, membro della Royal Marines nel corso della seconda guerra mondiale. Alla sua morte la madre, Rose, si rispos\u00f2 con un uomo violento, Jim Irwin, che fece ricorso pi\u00f9 volte alla violenza contro i figli di lei, al punto che il ragazzo fu ritrovato due volte con la mascella rotta. All'et\u00e0 di diciannove anni incontr\u00f2 Val che divent\u00f2 in seguito sua moglie. La coppia ebbe due figli, Jamie e Kelly. Fra i suoi avversari pi\u00f9 noti in incontri di pugilato John McCormack, Johnny Waldron, Roy Shaw. Mor\u00ec pochi giorni prima del lancio del suo ultimo film, \"Lock &amp; Stock - Pazzi scatenati\", che fu dedicato da Guy Ritchie alla memoria dell'attore.\nOpere.\nEgli ha scritto anche un'autobiografia dove racconta la propria vita di lottatore, fu poi riveduta e pubblicata postuma, intitolata: Lenny McLean e Peter Gerrard, \"The Guv'nor\". Blake Publishing 2003 ISBN 1-85782-570-5"}
{"id": "3013697", "revid": "21079", "url": "https://it.wikipedia.org/wiki?curid=3013697", "title": "Iperdodecaedro", "text": ""}
{"id": "3013701", "revid": "21079", "url": "https://it.wikipedia.org/wiki?curid=3013701", "title": "600-cella", "text": ""}
{"id": "3013708", "revid": "31886", "url": "https://it.wikipedia.org/wiki?curid=3013708", "title": "CUBRID", "text": "CUBRID \u00e8 un relational database management system (RDBMS), completamente open source, con estensioni orientate agli oggetti altamente ottimizzata per le applicazioni web, specialmente quando gli utilizzatori processano una quantit\u00e0 di dati molto estesa e hanno molte richieste contemporanee. CUBRID fornisce un'unica caratteristica ottimizzata che processa pi\u00f9 richieste parallele in minor tempo rispetto ad altri.\nPolitica di Licenza.\nCUBRID, a differenza di altri database, non ha una versione Iniziativa (Enterprise) del suo DBMS. CUBRID non differenzia la sua politica di licenza tra Comunit\u00e0 (Community) e Iniziativa (Enterprise). C'\u00e8 solo una versione di CUBRID DBMS, che rilasciata sotto licenza GPL v2.0 o GPL v3.0. I tools grafici e le API di interfacciamento sono distribuite con licenza Berkeley Software Distribution. C'\u00e8 una motivazione per questa tipologia di licenza. CUBRID vuole che tutte le societ\u00e0 commerciali possano beneficiare del suo database il pi\u00f9 possibile. La licenza BSD permette alle societ\u00e0 di tenerne il loro codice sorgente chiuso, cos\u00ec da averne un reale profitto.\nOrigine del nome del prodotto.\nIl nome \"CUBRID\" \u00e8 una combinazione di due parole \"Cube\" (il Cubo) e \"Bridge\" (il Ponte). Nel caso di CUBRID, \"Bridge\" sta per \"data bridge\", mentre \"Cube\" \u00e8 una scatola chiusa che gestisce la sicurezza dei suoi contenuti.\nPiattaforme ed interfacce.\nIl server CUBRID e le librerie ufficiali sono implementate in C e C++, mentre CUBRID Manager, il cliente manager per DBMS CUBRID, \u00e8 implementato in Java.\nCUBRID gira su piattaforme Linux e Windows e dispone di API specifiche per JDBC, PHP, .NET, ODBC, e C-API.\nSia \"CUBRID\" che \"CUBRID Manager\" possiedono un'interfaccia a riga di comando chiamata CSQL e come front-end di amministrazione un tool denominato CUBRID Web Query.\nCaratteristiche principali.\nL'Ultima versione di CUBRID 2008 R3.1 \u00e8 del dicembre 2010 e ha le seguenti caratteristiche:"}
{"id": "3013721", "revid": "287204", "url": "https://it.wikipedia.org/wiki?curid=3013721", "title": "Al-Mukhabarat al-'Amma", "text": "La Al-Mukhabarat al-'Amma (), o Presidenza Generale dell'Intelligence costituisce la principale agenzia d'Intelligence dell'Arabia Saudita.\nLa PGI \u00e8 uno degli apparati di sicurezza del Regno saudita ed \u00e8 un ente amministrativo dotato di una sua specifica struttura organizzativa, finalizzata al conseguimento di una precisa serie di obiettivi.\nLe strategie adottate sono rispettose dei principi cui s'ispira il Regno saudita e sono coerentemente ispirate dai principi religiosi e giuridici su cui poggia fin dalla sua creazione l'Arabia Saudita.\nLeadership.\nIl primo presidente dell'Al-Mukhabarat al-'Amma fu lo sceicco Kamal Adham, in carica dal 1965 al 1979. Gli succedette il principe Turki bin Faysal Al Sa'ud che rimase in carica fino al 2001. Quest'ultimo si dimise clamorosamente una decina di giorni prima degli Attentati dell'11 settembre 2001 - in cui quattordici cittadini sauditi dirottarono e fecero schiantare aerei di linea commerciali - pur essendo stato confermato nel maggio precedente presidente per altri quattro anni.\nIl 1\u00ba settembre 2001 divenne presidente il principe Nawwaf bin Abd al-Aziz Al Sa'ud. Durante il suo mandato l'organizzazione venne ribattezzata \"Presidenza generale dell'Intelligence\". Nawwaf fu sollevato dall'incarico dal principe ereditario e reggente Abd Allah il 25 gennaio 2005. Per nove mesi l'incarico rimase vacante.\nNell'ottobre del 2005 re Abd Allah, da poco asceso al trono, nomin\u00f2 il principe Muqrin bin 'Abd al-'Aziz Al Sa'ud capo di questo organo. Lo stesso giorno il sovrano sollev\u00f2 il principe Sa'ud bin Fahd Al Sa'ud delle sue funzioni di vice presidente dell'Intelligence. Gli succedette Faysal bin Abd Allah bin Mohammed.\nIn data 20 luglio 2012 venne nominato nuovo presidente il principe Bandar bin Sultan Al Sa'ud. Un altro reale saudita, il principe Abd al-Aziz bin Bandar, che era vicepresidente, fu sollevato dall'incarico e nell'ottobre del 2012 fu chiamato a succedergli Youssef bin Ali Al Idrisi.\nIl 15 aprile 2014 il principe Bandar bin Sultan Al Sa'ud \u00e8 stato rimosso dall'incarico \"su sua richiesta\", come annunciato dai media statali saudita. Circol\u00f2 la voce che sarebbe stato sostituito dal suo vice, Youssef bin Ali Al Idrisi.\nTuttavia, a succedergli il 30 giugno 2014 fu chiamato il principe Khalid bin Bandar Al Sa'ud. Il suo mandato si \u00e8 concluso il 29 gennaio 2015, quando fu sostituito con Khalid bin Ali Al Humaidan.\nStoria.\nIl ruolo dei servizi segreti \u00e8 stato riconosciuto dal re Abd al-Aziz che l'aveva sfruttato nell'unificazione dell'Arabia Saudita. Il suo interesse per la comunicazione moderna crebbe sempre pi\u00f9 quando istitu\u00ec il primo sistema di comunicazioni radio nel regno. Il regno istitu\u00ec il servizio di intelligence nel 1955 con il nome di Al-Mabahith Al Aammah.\nDurante il regno di Sa'ud, l'intelligence generale venne separata dal Mabahith (Direzione generale investigativa). L'intelligence divenne un servizio di sicurezza indipendente ai sensi regio decreto n. 11 del 1957 che ordin\u00f2 l'istituzione di un dipartimento speciale sotto il titolo del Maslahat Al-Istikhbarat Al-Aammah (Dipartimento generale dell'intelligence). Durante questo periodo la Presidenza era divisa a livello locale in ramo occidentale con sede a Gedda e orientale con sede a Dhahran.\nDurante il regno di Faysal vennero aperti i primi uffici all'estero. L'agenzia ampli\u00f2 il monitoraggio delle minacce interne dopo il sequestro della Grande Moschea di La Mecca.\nLo statuto di quest'organo venne modificato da re Khalid con il regio decreto M-5 del 19 dicembre 1982 che fiss\u00f2 le attribuzioni, i doveri e i limiti delle sue attivit\u00e0. Il decreto stabil\u00ec l'organizzazione interna dell'agenzia con una direzione generale per le operazioni, una direzione generale amministrativa e finanziaria, una direzione generale per la formazione e la pianificazione e un dipartimento generale per gli affari tecnici. Con la Presidenza generale avrebbero collaborato il Centro nazionale delle ricerche e il Centro per i media e le comunicazioni internazionali (gi\u00e0 Centro per la traduzione e i media).\nNel 1997, l'Ufficio per le comunicazioni esterne venne trasferito alla Presidenza del Consiglio dei Ministri. Il suo nome venne cambiato in Dipartimento generale per le comunicazioni esterne e fu rafforzato con la fornitura di attrezzature ad alta tecnologia e di specialisti in materia di sorveglianza radio. Questo periodo vide l'espansione delle attivit\u00e0 dell'Agenzia all'estero con la creazione e lo sviluppo di pi\u00f9 uffici in altri paesi e attraverso uno sforzo maggiore nell'organizzare il proprio lavoro.\nDurante il regno di Fahd venne istituito l'Alto comitato per lo sviluppo, composto dai capi dei vari dipartimenti dell'Al-Mukhabarat al-'Amma. Re Fahd riform\u00f2 anche la strutturazione amministrativa del Centro informazioni.\nAlla fine di gennaio del 2013, il ministro dell'interno Mu\u1e25ammad bin N\u0101yef \u0100l Sa\u02bf\u016bd annunci\u00f2 che alle donne saudite sarebbe stato permesso di lavorare presso la Direzione.\nCompiti.\nAttualmente i compiti dell'Al-Mukhabarat al-'Amma sono:\nValori e principi.\nLa PGI nel compimento del suo lavoro \u00e8 guidata dai seguenti valori e principi:"}
{"id": "3013732", "revid": "1305772", "url": "https://it.wikipedia.org/wiki?curid=3013732", "title": "Atzeni", "text": ""}
{"id": "3013735", "revid": "1861950", "url": "https://it.wikipedia.org/wiki?curid=3013735", "title": "UPS Airlines", "text": "UPS Airlines \u00e8 una compagnia aerea maggiore cargo con sede a Louisville, Kentucky. La quarta compagnia aerea cargo al mondo (in termini di volume di merci trasportate), UPS Airlines vola verso 815 destinazioni in tutto il mondo. Una sussidiaria interamente controllata da UPS (United Parcel Service) sin dal suo lancio nel 1988, la compagnia aerea ha segnato il suo 30\u00ba anno di attivit\u00e0 nel 2018.\nIn linea con le compagnie aeree passeggeri, UPS Airlines opera con il modello hub and spoke. Con sede a Worldport presso l'aeroporto Internazionale di Louisville, la compagnia aerea ha diversi hub secondari negli Stati Uniti d'America e hub internazionali in Germania, Cina e Hong Kong.\nI piloti di UPS Airlines sono rappresentati dalla Independent Pilots Association.\nStoria.\n1929-1931: primi servizi aerei di UPS.\nL'origine del trasporto di pacchi per via aerea per UPS (allora United Parcel Service) risale al 1929; proprio come il servizio postale degli Stati Uniti d'America, i pacchi di UPS venivano trasportati come bagaglio sui voli delle compagnie aeree commerciali. Molti pacchi venivano portati dai Ford Trimotor della United Airlines. Dopo il Marted\u00ec Nero e l'inizio della Grande Depressione, il servizio aereo venne interrotto prima della fine del 1931. Tuttavia, il servizio aereo avrebbe portato all'espansione oltre la costa occidentale; nel 1930, la societ\u00e0 trasfer\u00ec le attivit\u00e0 da Oakland a New York City e stabil\u00ec attivit\u00e0 anche in altre regioni del paese.\nAnni '50 - '70: pacchi come bagagli.\nDopo la seconda guerra mondiale, UPS rivisit\u00f2 l'idea di spedire i pacchi per via aerea. A partire dal 1953, la consegna in 2 giorni fu offerta su pacchi da costa a costa; il servizio si chiamava \"Blue Label Air\". Come in precedenza, il volume dei pacchi di UPS veniva trasportato sui voli delle compagnie aeree commerciali. Inizialmente non redditizia, Blue Label Air divenne popolare poich\u00e9 la sua velocit\u00e0 cre\u00f2 una domanda sufficiente per mantenere un profitto.\nNel 1975, UPS inizi\u00f2 le sue prime operazioni internazionali espandendosi in Canada, con un'ulteriore espansione verso la Germania Ovest un anno dopo.\nPoich\u00e9 UPS era diventata un'azienda internazionale, l'accesso ad aerei di propriet\u00e0 era diventato un problema pi\u00f9 evidente. Nel 1976, la concorrente FedEx Express (che possedeva la propria flotta di aerei) aveva realizzato un grande profitto, dimostrando aziende di quel tipo non dovevano fare affidamento esclusivamente su aerei commerciali per trasportare le merci.\nNel 1978, l'Airline Deregulation Act diede a UPS un'opportunit\u00e0 significativa: la compagnia poteva ora creare una propria compagnia aerea e volare da una citt\u00e0 all'altra avrebbe richiesto molti meno ostacoli legislativi poich\u00e9 il governo federale ora incoraggiava la concorrenza tra le compagnie aeree.\nAnni '80: fondazione di UPS Airlines.\nNel 1980 UPS apr\u00ec il suo primo importante hub per lo smistamento dei pacchi trasportati dagli aerei, situato a Louisville, nel Kentucky. Situata nel punto pi\u00f9 occidentale del fuso orario orientale, Louisville \u00e8 accessibile attraverso la maggior parte degli Stati Uniti d'America contigui in meno di tre ore. A differenza del principale concorrente FedEx Express (che possedeva propri aerei), all'inizio degli anni '80, le operazioni aeree di UPS furono intraprese da diversi appaltatori, tra cui Evergreen International Airlines, Interstate Airlines, Ryan Air e Orion Air. Tramite i suoi appaltatori, UPS poteva trasportare i suoi pacchi utilizzando una flotta di aerei commerciali, tra cui Boeing 727-100, 727-200, Douglas DC-8 e Boeing 747-100.\nNel 1982, UPS introdusse il servizio \"Next-Day Air\", garantendo la consegna durante la notte per alcuni pacchi.\nPer espandere la sua rete di volo, UPS apr\u00ec una struttura di distribuzione ad Anchorage nel 1985. Simile a Louisville, Anchorage venne scelta per la sua posizione geografica strategica, accessibile al 90% del mondo industrializzato in meno di 9 ore e mezzo di distanza di volo.\nNel 1986, nel tentativo di ottenere i diritti di servizio in Giappone, UPS stipul\u00f2 una joint venture con DHL, denominata \"International Parcel Express\" (IPX). IPX venne rifiutata dal Giappone, portando UPS ad acquistare la quota di DHL della joint venture nel 1987. Alla fine del 1987, UPS interruppe l'utilizzo dei voli a contratto da parte di Evergreen, Ryan e Orion. Utilizzando il certificato di volo destinato alla joint venture IPX, la ribattezzata UPS Airlines inizi\u00f2 le operazioni nel gennaio 1988, assumendo molti equipaggi di volo da Orion Air.\nAnni '90: espansione della rete.\nAlla fondazione di UPS Airlines nel 1988, la compagnia gestiva una rete di rotte che serviva 41 paesi che collegavano gli Stati Uniti d'America e il Canada con l'Asia e l'Europa. Per espandere e modernizzare la sua flotta di jet, alla fine del 1987, UPS acquist\u00f2 varianti cargo dedicate del Boeing 757. Nel 1995, UPS acquist\u00f2 un secondo tipo di aeromobile da Boeing, il Boeing 767 cargo. Cliente di lancio di entrambi gli aeromobili, UPS Airlines avrebbe acquistato 75 757 e 32 767, pi\u00f9 che raddoppiando le dimensioni della sua flotta.\nPer aggiornare il velivolo pi\u00f9 vecchio della sua flotta, venne introdotta la conversione 727-100QF (QF = Quiet Freighter). La conversione QF cambiava i motori dei 727 da Pratt &amp; Whitney JT8D a turboventola Rolls-Royce Tay.\nNel 1991, per acquisire la capacit\u00e0 di effettuare voli cargo nazionali in Europa, UPS strinse una partnership con la compagnia aerea danese Star Air (parte del conglomerato Maersk), noleggiando diversi 727 cargo alla compagnia (successivamente sostituiti da 757 cargo).\nAll'inizio degli anni '90, per aggiungere capacit\u00e0 alla propria rete, UPS Airlines apr\u00ec ulteriori hub, tra cui Rockford, Illinois (Chicago) e Philadelphia; vennero aperti hub secondari a Dallas-Fort Worth; Columbia, South Carolina; e Ontario, California (Los Angeles).\nCon la maggior parte dei suoi aerei che volavano principalmente nei giorni feriali, la compagnia aerea cervava di trovare altri modi per produrre reddito dalla sua flotta. Negli anni '90, otto 727 cargo vennero convertiti (al costo di $2,5 milioni ciascuno) in cargo 727-100QC (QC = Quick Change) con la possibilit\u00e0 di essere riconvertiti in aerei passeggeri ai fini di voli charter. Dopo risultati deludenti, nel 2001, UPS termin\u00f2 questi servizi.\nAnni 2000: Worldport e diversificazione della rete.\nIn seguito all'aggiunta di hub primari e secondari alla rete aerea negli anni '90, per gran parte del decennio successivo, una domanda aggiuntiva port\u00f2 a una massiccia espansione del suo hub aereo centrale di Louisville. Dal 1999 al 2002, con un'espansione di un miliardo di dollari, l'hub di Louisville venne raddoppiato di dimensioni (a 4 milioni di piedi quadrati, circa 37ha), con l'hub che adott\u00f2 il nome del progetto di espansione, Worldport. Come parte dell'acquisto del 2004 di Menlo Worldwide Forwarding, nel 2006 venne completata una seconda espansione per espandere le operazioni di trasporto pesante nei sistemi UPS; espansioni simili vennero aggiunte ai pi\u00f9 grandi hub UPS negli Stati Uniti. Dal 2006 al 2010, una terza espansione aggiunse oltre 1 milione di piedi quadrati all'impianto di Worldport (a 5,2 milioni di piedi quadrati) e ulteriore spazio sulle rampe per gli aerei.\nDurante gli anni 2000, UPS comp\u00ec ulteriori sforzi per espandere la propria rete di voli. Nel 2000, la societ\u00e0 acquis\u00ec Challenge Air Cargo per espandere i propri servizi in America Latina. In un nuovo concetto, UPS introdusse diversi voli \"intorno al mondo\"; provenienti da Louisville, i voli a lungo raggio hanno diversi scali intermedi in Europa, Medio Oriente e Asia, prima di tornare a Worldport. Nell'aprile 2001, UPS Airlines lanci\u00f2 i suoi primi voli diretti per la Cina, fornendo un servizio sei giorni alla settimana. Nel 2004, la societ\u00e0 madre UPS acquis\u00ec Menlo Worldwide Forwarding (il successore di Emery Worldwide) per espandere le sue operazioni di trasporto pesante.\nModernizzazione della flotta.\nDurante gli anni 2000, la composizione della flotta di UPS Airlines sub\u00ec notevoli cambiamenti. Nell'ambito di un acquisto da 5 miliardi di dollari di 60 aeromobili, UPS instrodusse gradualmente i suoi primi Airbus A300 cargo nel 2000 (il suo primo aeromobile Airbus). Lo stesso anno, la compagnia aerea annunci\u00f2 un acquisto da 2 miliardi di dollari di 13 McDonnell Douglas MD-11F (con un'opzione aggiuntiva per 22); a differenza degli A300F, gli MD-11 erano conversioni di esemplari passeggeri ritirati di recente.\nCome parte del \"rebranding\" dell'azienda da United Parcel Service a UPS all'inizio del 2003, la compagnia ridisegn\u00f2 la livrea dei suoi aerei, con il logo a \"scudo\" dell'azienda ridisegnato sullo stabilizzatore verticale.\nNel gennaio 2005, UPS Airlines divenne la seconda compagnia aerea (dopo FedEx Express) ad ordinare l'Airbus A380-800F, effettuando un ordine per 10 aeromobili (con un'opzione per altri 10). Configurato per caricare tre ponti di merci (uno in pi\u00f9 di un Boeing 747 e altri aeromobili widebody), l'A380 cargo sarebbe entrato in servizio tra il 2009 e il 2012. In base ai termini dell'acquisto dell'A380, UPS ridusse il suo ordine per A300 da 90 a 53. Per modernizzare la sua flotta wide-body esistente, furono ordinati 11 MD-11F aggiuntivi e 8 Boeing 747-400F.\nNel febbraio 2007, UPS Airlines quasi raddoppi\u00f2 le dimensioni della sua flotta di 767, poich\u00e9 era stato effettuato un ordine per 27 esemplari aggiuntivi, entrati in servizio tra il 2009 e il 2012. Dopo anni di ritardi da parte di Airbus, nel marzo 2007 UPS annull\u00f2 l'acquisto dell'Airbus A380F; questo progetto di modello di aereo non \u00e8 stato mai portato a termine.\nNel 2007, ulteriori MD-11 e 747-400 entrarono in servizio, portando la compagnia aerea a eliminare gradualmente il suo velivolo pi\u00f9 vecchio dalla flotta. Inizialmente, i Boeing 727 cargo (il velivolo pi\u00f9 vecchio e di capacit\u00e0 inferiore) furono ritirati, sostituiti sulle rotte dai Boeing 757 cargo. Durante il 2008 e il 2009, anche i 747-100 e 747-200 vennero ritirati, sostituiti dai 747-400 e dagli MD-11F. Nel 2009, UPS Airlines ritir\u00f2 la sua intera flotta di DC-8; all'epoca, i suoi 44 aerei rappresentavano quasi la met\u00e0 della flotta di DC-8 ancora attiva.\nAnni 2010: Flying further.\nL'8 febbraio 2010, UPS annunci\u00f2 l'intenzione di licenziare almeno 300 piloti tra il 2010 e il 2011, annullando un accordo del 2009 tra la societ\u00e0 e l'Independent Pilots Association. I restanti piloti dimostrarono un'unit\u00e0 senza precedenti non facendo gli straordinari mentre i colleghi erano stati licenziati. UPS decise di ridurre i licenziamenti a 109 piloti. L'ultimo congedo avvenne nell'agosto 2010. UPS decise di richiamare i piloti al lavoro nel dicembre 2011. Il congedo si concluse ufficialmente a maggio 2014 quando il primo pilota congedato torn\u00f2 al lavoro. Il 1\u00ba settembre 2016, UPS e l'IPA firmarono un nuovo contratto di 5 anni. Le componenti chiave dell'accordo furono: aumenti immediati del 14,65% e bonus alla firma in luogo della retribuzione retroattiva; aumento del 3% annuo del salario per tutta la durata del contratto; maggiori benefici pensionistici; miglioramenti al riposo dell'equipaggio, inclusi limiti ridotti del periodo di servizio per i voli notturni e internazionali; ulteriori strutture per dormire presso i principali gateway; e moduli per dormire nei Boeing 767.\nNel 2014, la flotta di 767 venne modificata per rendere tutti gli aeromobili esistenti e tutti quelli in ordine dotati di winglets. Sebbene alte pi\u00f9 di 10 piedi, le alette sono state ottimizzate per ridurre la resistenza, riducendo di conseguenza il consumo di carburante e le emissioni. Nel 2017, 3 767-300ER sono stati acquistati da Japan Airlines, diventando i primi 767 convertiti per UPS.\nNell'ottobre 2016, UPS Airlines ha annunciato un accordo da 5,2 miliardi di dollari per l'acquisto di 14 aerei cargo Boeing 747-8F (con un'opzione per altri 14). Mentre inizialmente pianificava di terminare la produzione del 747 entro il 2020, insieme all'acquisto di UPS, Boeing cit\u00f2 la sostituzione di aeromobili pi\u00f9 vecchi, l'e-commerce e la domanda di aeromobili pi\u00f9 grandi su rotte internazionali come giustificazione per mantenere il 747. Nel febbraio 2018, UPS esercit\u00f2 la sua opzione di acquistare altri 14 747-8 cargo, rendendo UPS il pi\u00f9 grande operatore del 747-8 al mondo. Come parte dell'opzione, UPS acquist\u00f2 anche 4 ulteriori Boeing 767-300F, consegnati entro il 2022.\nL'introduzione della flotta di 747-8F consente a UPS di introdurre il suo volo pi\u00f9 lungo in assoluto, volando senza scalo da Louisville (Worldport) al suo gateway nell'aeroporto Internazionale di Dubai (quasi 6.700 miglia). Il segmento di volo fa parte del \"giro del mondo\" che fa scalo al suo hub a Shenzen, in Cina, e fa un'altra sosta all'aeroporto Internazionale Ted Stevens Anchorage in Alaska prima di tornare a Louisville.\nHubs.\nHubs nazionali.\nOgni giorno, UPS Airlines vola in oltre 220 paesi e territori in tutto il mondo, servendo oltre 400 aeroporti statunitensi con 936 segmenti di volo e oltre 400 aeroporti internazionali con 755 segmenti di volo. Utilizzando il tradizionale modello hub-and-spoke, la compagnia opera attraverso la sua struttura centrale , Worldport, a Louisville, Kentucky. Inoltre, l'azienda gestisce diverse strutture a livello regionale negli Stati Uniti.\nHubs internazionali.\nUPS Airlines gestisce diversi hub internazionali in tutto il mondo al di fuori di Worldport. Due sono in Nord America e uno in Europa; tre si trovano in Cina (Shanghai, Shenzhen e Hong Kong) e uno nell'aeroporto internazionale di Kuala Lumpur.\nFlotta.\nGli aerei.\nFlotta attuale.\nA dicembre 2021 la flotta di UPS Airlines \u00e8 cos\u00ec composta:\nFlotta storica.\nUPS Airlines operava in precedenza con i seguenti aeromobili:\nLivrea.\n1988-2003: United Parcel Service.\nDalla sua formazione 1988 al 2003, UPS Airlines ha utilizzato una livrea bicolore marrone e bianco sui suoi aerei. La maggior parte della fusoliera era dipinta di bianco con lo stabilizzatore verticale dipinto nello stesso UPS Brown dei suoi veicoli per le consegne. Sulla linea centrale della fusoliera \u00e8 stata applicata una cheatline marrone; poich\u00e9 la sua flotta di 727, DC-8, MD-11 e 747 era composta da esemplari convertiti da versioni passeggeri, ci\u00f2 venne stato fatto per coprire ulteriormente i finestrini. Sul terzo anteriore della fusoliera sopra la cheatline era dipinto: \"\"United Parcel Service\".\n2003-2014: Worldwide Services: Synchronizing the world of commerce.\nNel 2003, per commemorare il cambio di nome ufficiale di United Parcel Service in UPS, il logo dell'azienda \u00e8 stato ridisegnato insieme a una riprogettazione della livrea. Con quasi tutta la fusoliera dipinta di bianco, la parte marrone della coda \u00e8 stata cambiata per spostarsi sopra la fusoliera posteriore, arrivando a un punto vicino alla parte anteriore dell'ala; le parti bianche e marroni della fusoliera erano separate da una striscia dorata. Al posto di \"United Parcel Service\" \u00e8 stato dipinto in due righe: \"Worldwide Services: Synchronizing the world of commerce\". Gli unici aeromobili della flotta che non adottarono mai la livrea \"Worldwide Services\" erano i Boeing 747-100, Boeing 747-200 e i Boeing 727, poich\u00e9 questi erano in fase di graduale dismissione.\n2014-presente: Servizi in tutto il mondo.\nNel 2014, in linea con i veicoli di consegna UPS, UPS Airlines ha introdotto gradualmente una versione rivista della sua livrea \"Worldwide Services\", rimuovendo la frase \"Synchronizing the world of commerce\"\" dalla fusoliera. L'emblema UPS e la striscia dorata del corpo sono dipinti in modo pi\u00f9 luminoso, con l'ombreggiatura sfumata rimossa. Insieme all'entrata in servizio degli aeromobili, la livrea \u00e8 stata introdotta gradualmente nella flotta aerea mentre gli aeromobili sono stati sottoposti a riverniciatura per manutenzione, con Dean Baldwin Painting al Grissom Aeroplex a Peru, Indiana (a 40 minuti di volo da Worldport) che ha aggiornato gli esterni."}
{"id": "3013736", "revid": "729019", "url": "https://it.wikipedia.org/wiki?curid=3013736", "title": "Stazione di Rocca d'Evandro-San Vittore", "text": "La stazione di Rocca d'Evandro-San Vittore \u00e8 una stazione ferroviaria posta sulla linea Roma-Napoli via Cassino, e origine della linea per Venafro. \u00c8 gestita da RFI, ed essendo situata nel Lazio, in comune di San Vittore del Lazio, ma vicinissima al confine con la Campania, \u00e8 stata costruita per servire la citt\u00e0 campana di Rocca d'Evandro e quella laziale di San Vittore del Lazio.\nStoria.\nIl 10 giugno 2001 venne attivata la diramazione per Venafro, facendo cos\u00ec cambiare i percorsi dei treni che dal Molise raggiungevano Roma.\nDall'originaria tratta Campobasso-Venafro-Vairano-Cassino-Roma si \u00e8 passati alla Campobasso-Venafro-Rocca d'Evandro-Cassino-Roma con un risparmio di 28 chilometri e di circa 3/4 d'ora sulla percorrenza."}
{"id": "3013737", "revid": "767487", "url": "https://it.wikipedia.org/wiki?curid=3013737", "title": "GAMESS (UK)", "text": "GAMESS (UK) \u00e8 un software di chimica computazionale il cui nome deriva dall'inglese General Atomic and Molecular Electronic Structure System. Il codice originale di GAMESS \u00e8 stato diviso nel 1981 nelle varianti GAMESS (US) e GAMESS (UK), le quali adesso differiscono significativamente. Molti dei primi sviluppi nella versione UK derivavano dal precedente programma UK basato su ATMOL, il quale, diversamente da GAMESS, mancava di strumenti analitici per l'ottimizzazione delle geometrie.\nGAMESS (UK) \u00e8 in grado di realizzare un certo numero di calcoli generali di chimica computazionale, compresi il metodo di Hartree-Fock, la teoria perturbativa di M\u00f8ller-Plesset (MP2 e MP3), metodo coupled cluster (CCSD &amp; CCSD(T)), teoria del funzionale della densit\u00e0 (DFT), interazione di configurazione (CI), e altri metodi avanzati per il calcolo della struttura elettronica.\nGrazie al codice TURTLE, sviluppato da J.H. van Lenthe, \u00e8 possibile il calcolo delle funzioni d'onda del legame di valenza tramite combinazione lineare di orbitali atomici (LCAO)."}
{"id": "3013738", "revid": "1711941", "url": "https://it.wikipedia.org/wiki?curid=3013738", "title": "Seth (Di-Gata Defenders)", "text": ""}
{"id": "3013740", "revid": "599013", "url": "https://it.wikipedia.org/wiki?curid=3013740", "title": "Toshihide Sait\u014d", "text": ""}
{"id": "3013741", "revid": "81195", "url": "https://it.wikipedia.org/wiki?curid=3013741", "title": "Metodo coupled cluster", "text": ""}
{"id": "3013742", "revid": "1442080", "url": "https://it.wikipedia.org/wiki?curid=3013742", "title": "Renault N71", "text": "Renault N71 \u00e8 un trattore agricolo a ruote, prodotto nel periodo compreso tra il 1962 e il 1966, dalla Renault Agriculture, controllata della casa automobilistica Renault.\nUtilizzava un motore diesel a 3 cilindri di tipo Perkins della potenza di 35 CV 25,1\u00a0kW cilindrata 2502 cm3."}
{"id": "3013743", "revid": "81195", "url": "https://it.wikipedia.org/wiki?curid=3013743", "title": "Coupled cluster", "text": ""}
{"id": "3013744", "revid": "116570847", "url": "https://it.wikipedia.org/wiki?curid=3013744", "title": "Istituto statale di istruzione superiore Filippo Eredia", "text": "L'Istituto statale d'istruzione superiore Filippo Eredia, \u00e8 una delle 11 scuole enologiche d'Italia con sede a Catania.\nL'Istituto fu fondato nel 1881, a pochi anni dall'Unit\u00e0 d'Italia, come scuola di viticoltura ed enologia.\nFu una delle prime scuole ad indirizzo agrario dello Stato Italiano che, formato da poco, affidava l'istruzione pubblica alle scuole pratiche d'agricoltura a livello medio inferiore, alle scuole speciali d'agricoltura a livello superiore ed alle Scuole superiori di agricoltura a livello universitario.\nLa scuola enologica di Catania, seconda della Sicilia, nacque dopo quelle di Marsala (l'I.T.A.S. \"Abele Damiani\", del 1873), Conegliano, Avellino e Alba, e tutte divennero ben presto centri di studi viticolo-enologici, acquisendo fama anche all'estero, per la grande rinomanza degli insigni maestri che ne ressero le sorti e per l'ottima preparazione di numerosi tecnici, che operarono in Italia ed in paesi stranieri, tenendo alto il loro prestigio.\nNel corso dell'evoluzione storica del sistema formativo nel Paese, da scuola enologica, come comunemente veniva chiamata un tempo, divenne una scuola agraria media e poi, come istituto tecnico agrario con specializzazione per la viticoltura e l'enologia.\nIntorno al 1950, l'Istituto fu intitolato a Filippo Eredia, professore di meteorologia di fama mondiale e studioso anche di climatologia ed ecologia agraria.\nLettura del territorio.\nL'Istituto sorge in un territorio prettamente agricolo ed \u00e8 ubicato alla periferia della citt\u00e0 (nel quartiere Barriera del Bosco), ma ben collegato sia con l'hinterland che con il centro storico.\nL'Istituto dispone di 2 aziende agricole, di cui una sta nella sede di via Del Bosco, ed \u00e8 estesa circa 5 ettari ed \u00e8 coltivata a vigneto, oliveto, agrumeto, oltre a campi sperimentali, serra, fungaia ed ombraio, per le esercitazioni pratiche degli alunni, ed \u00e8 una della superficie di 7 ettari annessa al convitto di cui si trova una serra e campi."}
{"id": "3013747", "revid": "1543377", "url": "https://it.wikipedia.org/wiki?curid=3013747", "title": "Tour della selezione di rugby a 15 di Oxford e Cambridge 1948", "text": "Il Tour della selezione di rugby a 15 di Oxford e Cambridge 1948 fu una serie di incontri di rugby svoltesi in Argentina, in particolare a Buenos Aires nel 1948.\nUna selezione mista delle universit\u00e0 di Oxford e Cambridge si reca in Argentina per uno storico tour.\nDopo una serie di contatti nell'anno precedente, la River Plate Rugby Union ospita, in collaborazione con i club del Gymnasia y Esgrima e dell'Hind\u00fa Club una selezione formata da studenti delle due universit\u00e0. Molti essi erano gi\u00e0 stati giocatori internazionali nel \"cinque nazioni\" per una delle nazionali britanniche."}
{"id": "3013749", "revid": "339392", "url": "https://it.wikipedia.org/wiki?curid=3013749", "title": "Ricorsi in via pregiudiziale", "text": ""}
{"id": "3013752", "revid": "599013", "url": "https://it.wikipedia.org/wiki?curid=3013752", "title": "K\u014dta Yoshihara", "text": ""}
{"id": "3013767", "revid": "547034", "url": "https://it.wikipedia.org/wiki?curid=3013767", "title": "Massey-Harris 744D", "text": "Massey-Harris 744D \u00e8 un trattore agricolo costruito tra il 1948 e il 1957. Era dotato di un motore diesel Perkins a 6 cilindri di 4730 cm3 e 45 CV di potenza. \nNe furono prodotti circa 28.000 esemplari. Pesa 2350 kg e riusciva a raggiungere una velocit\u00e0 di 23 km/h."}
{"id": "3013773", "revid": "287204", "url": "https://it.wikipedia.org/wiki?curid=3013773", "title": "Il Vangelo secondo Larry", "text": "Il Vangelo secondo Larry (titolo originale \"The Gospel According to Larry\") \u00e8 un romanzo per ragazzi della scrittrice statunitense Janet Tashjian. Nell'introduzione del libro, l'autrice racconta che ad aver scritto il romanzo \u00e8 stato l'adolescente Josh Swensen, mentre lei si \u00e8 semplicemente limitata a far pubblicare il manoscritto. In realt\u00e0 si tratta di un espediente letterario della scrittrice per dare maggiore realismo al testo."}
{"id": "3013778", "revid": "36426", "url": "https://it.wikipedia.org/wiki?curid=3013778", "title": "Le nozze di Bacco e Arianna", "text": ""}
{"id": "3013781", "revid": "281901", "url": "https://it.wikipedia.org/wiki?curid=3013781", "title": "Ostracion tuberculatus", "text": ""}
{"id": "3013783", "revid": "767487", "url": "https://it.wikipedia.org/wiki?curid=3013783", "title": "Progetto K", "text": "Progetto K, o Operazione K (The K Project in lingua inglese), fu una serie di cinque test nucleari ad alta quota effettuati dall'Unione Sovietica nel corso del biennio 1961-1962. Lo scopo era quello di testare l'efficacia del missile anti-balistico SA-5 Griffon, del sistema antimissile sperimentale RZ-25, in ambiente contaminato da radiazioni prodotte da esplosioni nucleari.\nStoria.\nIn ogni test, furono utilizzati tre missili. Due di questi erano degli SS-4 Sandal, lanciati dal poligono di Kapustin Yar, ed il terzo era un intercettore SA-5 griffon (chiamato V-1000 dai sovietici), proveniente da Sary Shagan. Il primo SS-4 trasportava una testata nucleare, che aveva lo scopo di creare l'ambiente radioattivo, mentre il secondo, oltre a trasportare la strumentazione per valutare gli effetti della prima esplosione, fungeva da bersaglio per l'intercettore.\nI test sovietici avevano lo scopo di dimostrare che la loro difesa antimissile era in grado di proteggere le loro maggiori citt\u00e0 in caso di guerra atomica. Il peggior effetto di un test ad alta quota sovietico si verific\u00f2 il 22 ottobre 1962, quando una testata da 300 kt venne fatta detonare ad ovest di Dzhezkazgan ad una quota di 290\u00a0km. Gli strumenti degli scienziati sovietici individuarono una sezione di 570\u00a0km di linee telefoniche interessata dall'impulso elettromagnetico (EMP) prodotto dall'esplosione.\nQuesto impulso fuse tutti i 570\u00a0km di linea monitorata, con correnti di una potenza compresa tra i 1.500 ed i 3.400 ampere.. La linea telefonica monitorata venne suddivisa in sezioni di lunghezza variabile tra i 40 e gli 80\u00a0km, separate da ripetitori. Ogni sezione venne inoltre protetta da fusibili e protezioni da sovratensione a gas. L'EMP del 22 ottobre (esperimento K-3) in pratica provoc\u00f2 l'incendio istantaneo di tutte queste protezioni di tutte le sezioni di linea telefonica comprese nei 570\u00a0km. Lo stesso impulso, inoltre, provoc\u00f2 un incendio che distrusse la centrale elettrica di Karaganda, ed interruppero circa 1.000\u00a0km di linea elettrica (sepolta a poca profondit\u00e0) tra le citt\u00e0 di Astana ed Almaty.\nLa ratifica del Partial Test Ban Treaty, l'anno successivo, pose termine ai test nucleari atmosferici ed extra-atmosferici.\nNonostante il fatto che le testate utilizzate nel Progetto K fossero pi\u00f9 piccole (300 kt) di quelle usate dagli Stati Uniti nei contemporanei test Starfish Prime, visto che le prove sovietiche furono condotte su un territorio molto pi\u00f9 popolato (ed in una localit\u00e0 dove il campo magnetico terrestre era maggiore), i danni causati dagli EMP furono decisamente superiori. Dopo il collasso dell'Unione Sovietica, il livello di tali danni venne comunicato in modo informale agli scienziati statunitensi. La documentazione scientifica formale di alcuni dei danni EMP in Kazakistan esiste ma \u00e8 ancora scarsa nella letteratura scientifica.\nNel 1998, un articolo dell'IEEE, tuttavia, contiene una serie di informazioni riguardanti la misura degli effetti EMP sui 570\u00a0km di linea telefonica, compresi alcuni dettagli circa i fusibili e le protezioni che vennero state utilizzate su quella linea di comunicazione.\nSecondo tale documento, i protettori di sovratensione a gas bruciarono a causa delle tensioni indotte dalla componente veloce E1 dell'effetto EMP, ed i fusibili saltarono per via della componente lenta E3 dell'EMP, che caus\u00f2 correnti geomagneticamente indotte in tutti i vari segmenti di linea.\nLa gi\u00e0 citata componente lenta E3 provoc\u00f2 anche l'interruzione dei cavi sotterranei tra Aqmola/Astana ed Almaty."}
{"id": "3013784", "revid": "36426", "url": "https://it.wikipedia.org/wiki?curid=3013784", "title": "Giudizio di Mida. La gara musicale fra Apollo e Marsia", "text": ""}
{"id": "3013785", "revid": "287204", "url": "https://it.wikipedia.org/wiki?curid=3013785", "title": "Croniche epafaniche", "text": ""}
{"id": "3013786", "revid": "599013", "url": "https://it.wikipedia.org/wiki?curid=3013786", "title": "Sh\u014dji J\u014d", "text": ""}
{"id": "3013789", "revid": "1566286", "url": "https://it.wikipedia.org/wiki?curid=3013789", "title": "Piero Filippone", "text": "Biografia.\nEra nato a Napoli ma ci teneva a dire che lui era di Capri. Fu lo scenografo di ventiquattro film di Tot\u00f2, ma ha lavorato anche con Roberto Rossellini (\"Germania anno zero\", \"Viaggio in Italia\"), Eduardo De Filippo (\"Filumena Marturano\", \"Napoli milionaria\"), e Mario Mattoli (in trentasette pellicole).\nComplessivamente, \u00e8 stato autore di oltre 150 scenografie in quasi sessant'anni di carriera, dal 1934 (esordio con \"Il cappello a tre punte\" di Mario Camerini) al 1993 (trasferitosi negli Stati Uniti la sua ultima attivit\u00e0 fu quella di occuparsi delle scenografie della serie televisiva \"Lucky Luke\" diretta e interpretata da Terence Hill)\nHa vinto il Nastro d'Argento, per \"La figlia del Capitano\" di Camerini.\nCollegamenti esterni.\nhttps://muromaestro.wordpress.com/2019/01/05/piero-filippone-da-capri-artigiano-scenografo/\nhttps://muromaestro.wordpress.com/2019/01/05/piero-filippone-da-capri-artigiano-scenografo/"}
{"id": "3013790", "revid": "125624600", "url": "https://it.wikipedia.org/wiki?curid=3013790", "title": "Pedaliera", "text": "La pedaliera \u00e8 una tastiera che si aziona con i piedi ed \u00e8 utilizzata solitamente per suonare la parte pi\u00f9 grave di un pezzo, anche se, all'organo, non mancano esempi di melodie nelle parti acute affidate al pedale. La pedaliera \u00e8 tipica dell'organo a canne e dell'organo Hammond e simili, anche se \u00e8 presente in alcuni clavicembali, pianoforti e clavicordi.\nStoria.\nLa pedaliera nasce nel Rinascimento a causa della necessit\u00e0 da parte dell'organista, per accompagnare i canti polifonici, di tenere le note del basso senza per questo dover lasciare la mano sinistra costantemente all'estremo della tastiera senza possibilit\u00e0 di suonare altro che il basso. All'inizio la pedaliera aveva soltanto dodici tasti e andava dal Do al Si. Sempre in quel periodo si svilupp\u00f2 la cosiddetta \"ottava corta\" o \"ottava in sesta\" (perch\u00e9 la prima ottava viene ridotta in una sesta), applicata sia alle tastiere che alle pedaliere, che aveva un'estensione di sei note. Le tre combinazioni pi\u00f9 frequenti erano (come ordine di tasti, non come suono reale):\nVerso gli inizi del XVII secolo, per\u00f2, soprattutto nell'area tedesca e olandese, si ebbe la necessit\u00e0 di pedaliere con estensione maggiore che arrivarono ad avere fino a 27-30 pedali, ossia con un'estensione di circa due ottave. Disponendo di una pedaliera cos\u00ec ampia, l'organista aveva la possibilit\u00e0 di suonare al pedale una parte completa e autonoma, necessaria per il contrappunto strumentale praticato dai tedeschi e dai fiamminghi; si prenda per esempio Johann Sebastian Bach (1685-1750), ma gi\u00e0 anche Dietrich Buxtehude (1637-1707) o Nicolaus Bruhns (1665-1697), che scrissero pezzi per organo in cui l'importanza della pedaliera \u00e8 pari a quella delle tastiere.\nJohann Christian Kittel, allievo di Johann Sebastian Bach, informa che, almeno sino alla fine del Settecento, la regola era di suonare la pedaliera solamente con le punte dei piedi. L'uso dei tacchi, infatti, era considerata pratica \u00abda organisti ignoranti e bifolchi, che impastano il suono e rischiano pure di rompere la pedaliera\u00bb.\nSuccessivamente si cominci\u00f2 a suonare la pedaliera non solo con le punte, ma anche con il tacco, tecnica che si ritrova gi\u00e0 comunemente nei metodi per organo della seconda met\u00e0 del '700. Fino a al primo Ottocento la pedaliera aveva solo la forma del tipo conosciuto come \"tedesco\", cio\u00e8 piatta e con i pedali paralleli: questa forma favorisce l'utilizzo delle sole punte e la distanza costante fra le aste permette di trovare i pedali con facilit\u00e0. Nel 1855 l'inglese Henry Willis, insieme all'organista e compositore inglese Samuel Sebastian Wesley, costru\u00ec e brevett\u00f2 un nuovo tipo di pedaliera: la pedaliera radiale concava, che risultava pi\u00f9 comoda da suonare rispetto alla pedaliera piatta e con i tasti paralleli.\nIn realt\u00e0 il nuovo tipo di pedaliera veniva incontro al modo di suonare degli organisti romantici: siccome il nuovo gusto, contrariamente a quello dei secoli passati, richiedeva un legato fluido fra una nota e l'altra, come al pianoforte, gli organisti avevano cominciato ad alternare il tallone alla punta e il nuovo tipo di pedaliera facilitava proprio il legato fra punta e tacco. Bisogna comunque notare che molti compositori romantici francesi disponevano di pedaliere con tasti paralleli di organi precedenti, e in ogni caso la pedaliera radiale non \u00e8 strettamente necessaria per suonare la musica romantica.\nLa pedaliera oggi.\nNegli organi moderni.\nNella maggior parte degli organi moderni, il tipo di pedaliera adottato \u00e8 quello della \"pedaliera concavo-radiale\", detta anche \"a ventaglio\", secondo alcuni pi\u00f9 comoda rispetto al tipo tedesco. Tale tipologia di pedaliera non si usa tuttavia n\u00e9 in Germania, n\u00e9 in Francia. Solitamente, negli organi a canne attualmente in uso la pedaliera consta di 30 o 32 note; in diversi organi Hammond e in organi a canne pi\u00f9 antichi si trovano pedaliere di 25 note. Negli organi elettronici di tipo \"spinetta\" si trova una pedaliera ridotta di sole 13 note. \nNegli organi a canne e digitali-liturgici, al di sopra della pedaliera di fianco alle staffe \u00e8 frequente trovare dei pistoncini o dei pedaletti da azionare con i piedi, che innescano le varie combinazioni di registri o le unioni.\nAttualmente, le tipologie di pedaliera pi\u00f9 usate sono le seguenti:\nNei clavicembali e nei pianoforti.\nA partire dall'epoca barocca, anche ai clavicembali e ai clavicordi, per varie esigenze, fu applicata una particolare pedaliera, sempre con i tasti paralleli fra di loro, con una cassa di risonanza propria che veniva inserita sotto lo strumento. Nei pianoforti, invece, la pedaliera diventava parte integrante dello strumento ed era anche qui con i tasti paralleli. Tuttavia, \u00e8 raro trovare sia clavicembali che pianoforti storici con pedaliera, nonostante alcune composizioni fossero espressamente scritte per questi strumenti."}
{"id": "3013794", "revid": "16758", "url": "https://it.wikipedia.org/wiki?curid=3013794", "title": "La figlia del Capitano", "text": ""}
{"id": "3013797", "revid": "155634", "url": "https://it.wikipedia.org/wiki?curid=3013797", "title": "Super 12 1998", "text": "Il Super 12 1998 fu la 3\u00aa edizione del Super Rugby, competizione professionistica di rugby a 15 organizzata dal SANZAR tra i club di Australia, Nuova Zelanda e Sudafrica.\nFu la prima edizione del torneo a essere composta interamente di \"franchise\": infatti, alle tre australiane e alle cinque neozelandesi si aggiunsero quattro nuove \"franchise\" sudafricane che presero il posto delle vecchie squadre di club presenti fino alla stagione 1997.\nOgni squadra incontr\u00f2 tutte le altre in partita di sola andata; per non aggravare i costi di trasferta alcuni turni furono di cinque piuttosto che di sei incontri, s\u00ec da permettere alle squadre in visita in un continente di disputare tutti gli incontri in giornate consecutive; per tale ragione il calendario prevedette 12 giornate invece di 11.\nLe semifinali si disputarono tra le prime quattro classificate, , , e i neoentrati , eredi dei Natal Sharks.\nLa finale si tenne in gara unica all'Eden Park di Auckland tra i campioni uscenti dei Blues e i neozelandesi Crusaders, e vide la vittoria di questi ultimi per 20-13."}
{"id": "3013799", "revid": "729019", "url": "https://it.wikipedia.org/wiki?curid=3013799", "title": "Stazione di Colfelice", "text": "La stazione di Colfelice \u00e8 una fermata ferroviaria, posta sulla ferrovia Avezzano-Roccasecca, a servizio dell'omonimo comune.\nStoria.\n Fino al 1938 era denominata \"Coldragone-Villa Felice\"."}
{"id": "3013803", "revid": "486946", "url": "https://it.wikipedia.org/wiki?curid=3013803", "title": "Tacv", "text": ""}
{"id": "3013805", "revid": "1305772", "url": "https://it.wikipedia.org/wiki?curid=3013805", "title": "John Bale", "text": "Fu vescovo cattolico di Ossory\nBiografia.\nNato vicino a Dunwich, nel Suffolk, segu\u00ec inizialmente una vita religiosa entrando nel monastero carmelitano di Norwich ed in seguito nel Jesus College di Cambridge, ottenendo un baccellierato in teologia nel 1529.\nDivenne poi l'ultimo priore dei carmelitani di Ipswich, eletto nel 1533. In seguito abbandon\u00f2 la sua vocazione sposandosi, e si trasfer\u00ec a Thorndon, Suffolk.\nFu autore di molti scritti fra cui una sintesi degli scrittori della Gran Bretagna (pubblicato negli anni 1548-1549), dove raccolse i titoli dei libri contenuti nelle biblioteche monastiche, informazioni non reperibili pi\u00f9 altrove."}
{"id": "3013807", "revid": "599013", "url": "https://it.wikipedia.org/wiki?curid=3013807", "title": "Toshiya Fujita (calciatore)", "text": ""}
{"id": "3013811", "revid": "599013", "url": "https://it.wikipedia.org/wiki?curid=3013811", "title": "Ian Bakala", "text": "Carriera.\nNazionale.\nHa partecipato alla Coppa delle Nazioni Africane 2006 ed al Campionato mondiale di calcio Under-20 1999"}
{"id": "3013822", "revid": "124532271", "url": "https://it.wikipedia.org/wiki?curid=3013822", "title": "Manuel Spinale", "text": "Carriera.\nCresce nell'Hellas Verona, nel campionato di Serie A 1996-97 viene inserito nella rosa della prima squadra, senza mai esordire. Nell'agosto '97 passa al Giorgione ma a settembre si accasa a Mestre fino al '99. Nell'agosto '99 passa alla Vis Pesaro dove conquista la Serie C1. Poi gioca in varie squadre di Serie C2 (Moncalieri e Biellese) prima di passare al nel gennaio 2003 in Serie C2. Si rende protagonista della scalata dalla Serie C2 alla Serie B. Con la maglia virgiliana conquista la promozione in Serie C1 nel 2004 e poi quella in Serie B nel 2005; da allora milita sempre con i virgiliani totalizzando 171 presenze e 7 reti in serie B (pi\u00f9 4 presenze in incontri di play-off).\nContribuisce nel campionato 2005-2006 al raggiungimento dei play-off dei virgiliani. Disputa tutte le partite per la promozione in Serie A, con il salto di categoria sfumato in finale a vantaggio del Torino.\nDopo l'estromissione del Mantova dal calcio professionistico avvenuta nell'estate 2010, Spinale rimane nella nuova societ\u00e0 mantovana che riparte dalla Serie D di cui \u00e8 il capitano e che dopo un solo anno vince il campionato facendo ritorno fra i professionisti.\nIl 30 giugno 2014 Spinale conclude il contratto con il Mantova dopo ben 12 anni e collezionando 375 presenze con la maglia del Mantova, entrando di diritto nella storia del calcio mantovano con maggior presenze.\nNell'estate 2014 Spinale firma con il Villafranca calcio dove disputa 48 gare e una rete, contribuendo alla salvezza dei blaugrana in Serie D.\nDopo una breve esperienza in Eccellenza Lombarda con la maglia del la stagione seguente, dove la formazione bresciana ottiene la promozione nella massima serie dilettantistica, decide di appendere gli scarpini al chiodo e di iniziare la carriera da allenatore venendo ingaggiato dal sempre in Serie D.\nNel luglio 2019 accetta l'offerta della Virtus Verona e diventa il viceallenatore del club ripescato in Serie C.\nL'anno successivo torna in Serie D accettando la guida dell' venendo esonerato a stagione in corso. Per la stagione 2021-2022 siede sulla panchina della formazione veronese del Vigasio militante nel campionato di Eccellenza. \nStatistiche.\nStatistiche da allenatore.\n\"Statistiche aggiornate al 12 dicembre 2021.\""}
{"id": "3013824", "revid": "729019", "url": "https://it.wikipedia.org/wiki?curid=3013824", "title": "Stazione di Arce", "text": "La stazione di Arce \u00e8 una stazione ferroviaria, posta sulla ferrovia Avezzano-Roccasecca, a servizio del comune di Arce.\nStoria.\nNel 1894 venne attivato un raccordo ferroviario dedicato al trasporto merci dalla stazione di Arce fino al Polverificio di Fontana Liri; in questo periodo la stazione conobbe un importante traffico merci e raggiunse il momento di massima attivit\u00e0.\nNel 1944, durante la risalita delle truppe tedesche alla fine della seconda guerra mondiale, la stazione, insieme al resto della linea, fu devastata e rasa al suolo; l'edificio attuale \u00e8 simile alle altre stazioni della linea ricostruite in fretta durante il periodo post-bellico.\nArce \u00e8 stata l'ultima stazione della linea a cessare il servizio merci: l'ultimo treno dal vicino pastificio lasci\u00f2 la stazione nel 1995.\nStrutture e impianti.\nLa stazione \u00e8 gestita da Rete Ferroviaria Italiana (RFI).\nIl fabbricato viaggiatori si compone di due livelli ma soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di giallo. L'architettura del fabbricato \u00e8 molto semplice: al centro del fabbricato \u00e8 presente una grossa apertura (l'unica del piano terra) che forma una specie di galleria che conduce direttamente al piazzale ferroviario senza attraversare alcuna porta. All'interno di questa \"galleria\" ci sono alcune panche in legno e l'orario ferroviario cartaceo.\nLa stazione fino al 1995 disponeva di uno scalo merci con annesso magazzino: oggi (2010) lo scalo \u00e8 stato smantellato (ad eccezione del binario tronco situato sotto il piano caricatore) e convertito a deposito, mentre il magazzino \u00e8 stato donato in comodato all'AVIS. L'architettura del magazzino \u00e8 postbellica: quello originale \u00e8 stato distrutto durante la ritirata tedesca.\nIl piazzale ferroviario si compone di due binari; il terzo binario ad oggi (2017) risulta rimosso. Nel dettaglio:\nTutti i due binari sono dotati di banchina e collegati fra loro mediante una passerella ferroviaria in cemento. Degna di nota \u00e8 la presenza in stazione di deviatoi tallonabili con capacit\u00e0 di ritorno automatico nella posizione iniziale.\nMovimento.\nIl servizio ordinario \u00e8 svolto in esclusiva da Trenitalia (controllata del Gruppo Ferrovie dello Stato) per conto della Regione Lazio. I treni che effettuano il servizio sono esclusivamente di tipo regionale.\nIn totale sono circa 18 i treni che effettuano servizio in questa stazione e le loro principali destinazioni sono Avezzano, Cassino, Sulmona e Sora."}
{"id": "3013828", "revid": "15756", "url": "https://it.wikipedia.org/wiki?curid=3013828", "title": "Tour della Nazionale di rugby a 15 della Francia 1949", "text": "Nel 1949 per la prima volta una nazionale ufficiale europea si rec\u00f2 in visita in Argentina per disputare incontri ufficiali di rugby.\nFu la a sbarcare a Buenos Aires nell'agosto 1949.\nTra le stelle francesi vi erano Jean Prat e Robert Soro.\nRisultati.\nDa segnalare che tra i due test match venne disputato un incontro di esibizione tra due squadre miste formate entrambe di giocatori francesi ed argentini.\nMolti arbitri erano in realt\u00e0 dei britannici residenti in Argentina."}
{"id": "3013840", "revid": "33043423", "url": "https://it.wikipedia.org/wiki?curid=3013840", "title": "Angela Hennig", "text": ""}
{"id": "3013841", "revid": "729019", "url": "https://it.wikipedia.org/wiki?curid=3013841", "title": "Stazione di Fontana Liri Inferiore", "text": "La stazione di Fontana Liri Inferiore \u00e8 una fermata ferroviaria della ferrovia Avezzano-Roccasecca. A seguito della soppressione della fermata principale di Fontana Liri, avvenuta nel 2012, \u00e8 l'unico scalo a servizio del comune di Fontana Liri.\nStoria.\nLa fermata di Fontana Liri Inferiore venne attivata il 21 aprile 1938."}
{"id": "3013843", "revid": "2224435", "url": "https://it.wikipedia.org/wiki?curid=3013843", "title": "Stazione di Fontana Liri", "text": "La Stazione di Fontana Liri \u00e8 una stazione ferroviaria della ferrovia Avezzano-Roccasecca, uno dei due scali a servizio del comune di Fontana Liri.\nStoria.\n \u00c8 la stazione principale del comune di Fontana Liri e si trova alle pendici del centro storico. Presenta delle caratteristiche abbastanza inusuali dal punto di vista strutturale, infatti parte del marciapiede si trova sopra il viadotto Avallamento, posto a sud della stazione. Si tratta di una delle opere ingegneristiche pi\u00f9 imponenti di questa linea con 7 luci di cui 3 da 10 metri ed un\u2019altezza considerevole. \nFontana Liri ha da sempre un solo binario a causa della mancanza di spazio per poter costruire il secondo e, in passato quando quando era attivo, ha movimentato traffico merci fra lo Stabilimento Militare Propellenti (dell'Agenzia industrie difesa) e Arce, tramite quella che ad oggi \u00e8 la Stazione di Fontana Liri Inferiore un tempo un umile scalo merci. \nIl fabbricato viaggiatori (ricostruito dopo i danni causati dalla guerra) presenta delle dimensioni medie ed oggi il secondo piano \u00e8 abitato. Al pian terreno sono presenti gli uffici dell'aiuto movimento, ormai chiusi e abbandonati da anni a seguito dell\u2019impresenziamento dell\u2019impianto, ed una sala d\u2019attesa. Se oggi la situazione del traffico passeggeri \u00e8 abbastanza mediocre, in passato sono esistite relazioni periodiche da e per Roccasecca che terminavano a Fontana Liri, a testimonianza di quanto fosse utilizzata la ferrovia nella valle del Liri. Oggi i passeggeri pi\u00f9 frequenti sono gli studenti che si recano a Sora o Cassino. \nPartiti dalla stazione alla volta di Avezzano si pu\u00f2 ammirare il santuario della Madonna di Loreto (1560 circa) sulla cui parete \u00e8 presente la scritta \u201cTu che passi saluta Maria\u201d.\nStrutture e impianti.\nNel 2006 \u00e8 stata dotata della nuova segnaletica RFI.\nLa stazione ha un solo binario e a partire dal 2012 non vi effettua fermata alcun treno.\nL'ultima ristrutturazione dell'impianto \u00e8 avvenuta a settembre 2021.\nMovimento.\nI treni in transito sono esclusivamente di tipo regionale e le loro principali destinazioni sono Avezzano, Sora e Cassino.\nServizi.\n\u2022 Sala d'attesa\nInterscambi.\n\u2022 Interscambio a 100m dalla stazione con la linea 4 (orari linea: https://www.bianchielvira.it/autolinee-tpl/ ) delle autolinee 'Bianchi Elvira' (sito:https://www.bianchielvira.it/)."}
{"id": "3013847", "revid": "121837", "url": "https://it.wikipedia.org/wiki?curid=3013847", "title": "Nebulosa di Andromeda", "text": ""}
{"id": "3013848", "revid": "599013", "url": "https://it.wikipedia.org/wiki?curid=3013848", "title": "Hideto Suzuki", "text": ""}
{"id": "3013850", "revid": "181699", "url": "https://it.wikipedia.org/wiki?curid=3013850", "title": "Sassari-Cagliari", "text": "La Sassari-Cagliari era una corsa in linea maschile di ciclismo su strada, che si disput\u00f2 in Sardegna, tra il 1948 e il 2011.\nStoria.\nVoluta da un ex marciatore cagliaritano amante del ciclismo, Franco Pretti, si disput\u00f2 con cadenza pressoch\u00e9 annuale dal 1948 al 1983. La corsa era conosciuta anche con il nome di \"Sassari-Cagliari\", dato che si svolgeva lungo la via di congiunzione che da Sassari porta a Cagliari, la SS 131 \"Carlo Felice\".\nCi furono comunque alcune edizioni che si allontanarono dal tradizionale tracciato: gi\u00e0 nel 1951, il percorso fu in direzione inversa con arrivo a Sassari, mentre nel 1965 e nel 1967 fu invece nota rispettivamente come \"Gran Premio di Alghero\" e \"Coppa Citt\u00e0 di Alghero\" poich\u00e9 disputata in un circuito attorno alla citt\u00e0 catalana per via di lavori lungo la statale sarda. Nel 1971 la corsa dovette partire regolarmente dal capoluogo torresino ma per maltempo il percorso venne accorciato e il via venne dato ad Abbasanta. Nel 1975 invece Pretti decise di svolgere interamente la corsa a Cagliari su un circuito di due chilometri e mezzo da ripetere quaranta volte con arrivo in quota a Monte Urpinu, ma l'esperimento venne criticato dagli stessi corridori che ritennero il percorso troppo duro per essere a inizio stagione e oltre ad ottenere un taglio di 10 giri fecero s\u00ec che ci\u00f2 non si sarebbe ripetuto in seguito.\nLa corsa nei primi anni venne preceduta da competizioni collaterali slegate tra loro e senza classifica generale su circuiti cittadini, gare a punti o gare a cronometro e tutta la kermesse venne chiamata \"Settimana Ciclistica Sarda\". Dal 1958 tali manifestazioni vennero sostituite dal Giro di Sardegna, corsa a tappe anch'essa ideata da Pretti e con il supporto dell'allora presidente della Repubblica sardo Antonio Segni, accoppiata che rimase stabile, diventando quindi una classica d'apertura della stagione ciclistica subito dopo appunto la corsa a tappe nell'isola (tranne nelle edizioni 1965, 1967 e 1969), fino al 1983, anno in cui il ciclismo professionistico spar\u00ec dalla Sardegna. \nIl Giro di Sardegna tent\u00f2 una ripartenza nel biennio 1996-1997, ma ad esso non venne affiancata la Sassari-Cagliari, mentre nel decennio successivo ci furono altre tre edizioni della corsa a tappe e in due di queste, nel 2010 e nel 2011, si decise di ripristinare nuovamente una corsa di un giorno, staccandosi dal percorso tradizionale per\u00f2, che col tempo si \u00e8 evoluto in una strada extraurbana e quindi di scarsa competitivit\u00e0 sportiva. Il \"revamping\" venne chiamato \"Classica Sarda\" e nell'edizione 2010 vide un percorso da Sassari a Olbia, chiamata \"Classica Sarda: Olbia-Pantogia\", mentre l'anno successivo si corse da Barumini a Chiaramonti. Alla gara venne assegnata la classe 1.1 del calendario UCI Europe Tour, tuttavia furono le uniche e ultime due edizioni, dato che poi spar\u00ec anche il Giro di Sardegna e la corsa di un giorno non fu prevista nel ritorno della corsa a tappe nelle edizioni 2020 e 2021.\nAlbo d'oro.\n\"Aggiornato all'edizione 2011.\""}
{"id": "3013852", "revid": "599013", "url": "https://it.wikipedia.org/wiki?curid=3013852", "title": "Carlo Gervasoni", "text": "Carriera.\nClub.\nCresce nel dove esordisce in Serie C1 a 17 anni nella stagione 1999-2000.\nNella stagione 2001-2002 si trasferisce al S\u00fcdtirol Alto Adige in Serie C2 dove gioca per tre stagioni, totalizzando 77 presenze e due gol. Dopo essere tornato di propriet\u00e0 del Como con il riscatto della compropriet\u00e0, viene ceduto al Verona con il quale debutta in Serie B nella stagione 2004-2005, rimanendo anche nella stagione successiva e totalizzando 5 gol in 48 partite di campionato.\nNel 2006-2007 viene ceduto al in compropriet\u00e0 in cambio di Anaclerio. A Bari gioca 26 partite e segna un gol, poi a fine stagione torna al Verona che lo riscatta.\nPassa poi all'AlbinoLeffe, dove rimane per due stagioni con 73 presenze e due gol. Nel 2009-2010 viene ceduto al , dove gioca 29 partite.\nDopo il fallimento della societ\u00e0 virgiliana, il 23 luglio viene ufficializzato il suo passaggio alla Cremonese, con cui firma un contratto biennale.\nIl 19 gennaio 2011 viene ufficializzato lo scambio del difensore, che passa al Piacenza in cambio del difensore Francesco Bini. Fa il suo debutto con la maglia biancorossa il 22 gennaio nella partita pareggiata per 1-1 in casa del Frosinone.\nA fine stagione fa ritorno alla Cremonese dove rimane fino alla scadenza del contratto nel giugno 2012, senza giocare nessuna partita a causa della squalifica.\nIn carriera ha totalizzato complessivamente 192 presenze e 8 reti in Serie B.\nCalcioscommesse.\nProcedimento ordinario: 1 anno e 10 mesi di reclusione.\nNel giugno 2011 Gervasoni finisce sotto inchiesta per un giro di scommesse volte a manipolare i risultati dei campionati di Serie B e Lega Pro: in particolare Gervasoni \u00e8 accusato insieme al capitano dell'Atalanta Cristiano Doni di aver fatto una combine sulla partita Atalanta-Piacenza, terminata 3-0, partita nella quale Gervasoni provoca un rigore facendo fallo a Ruopolo.\nIl 19 dicembre 2011 viene arrestato, insieme ad altri 16 indagati, con l'accusa di associazione a delinquere finalizzata alla truffa e frode sportiva. Il 28 dicembre gli vengono concessi gli arresti domiciliari in seguito ad alcune ammissioni negli interrogatori.\nSecondo un'informativa del Servizio Centrale Operativo della polizia, Gervasoni, utilizzando una sim acquistata a Como dallo zingaro Ilievski con documenti falsi intestati a tale Valentin Dimitrov, contattava i giocatori per le combine: 117 volte Alessandro Zamperini, 36 Vittorio Micolucci, 20 Cristian Bertani, 17 Alessandro Pellicori e 7 Paolo Acerbis. La scheda non fu pi\u00f9 usata a partire dal 1\u00ba giugno 2011, allo scattare dell'operazione Last Bet.\nIl 26 giugno 2013 patteggia 1 anno e 10 mesi di reclusione con pena sospesa nel processo penale in corso a Cremona.\nIl 9 febbraio 2015 la procura di Cremona termina le indagini e formula per lui l'accusa di associazione a delinquere.\nProcedimento sportivo sul primo filone di Cremona: 5 anni di squalifica.\nIn relazione al , il 3 agosto 2011 il procuratore federale Palazzi per lui chiede 5 anni di squalifica, pi\u00f9 preclusione, pi\u00f9 1 anno in continuazione.\nIl 9 agosto la richiesta viene accettata e quindi il giocatore dovr\u00e0 scontare 5 anni di squalifica pi\u00f9 preclusione. La pena verr\u00e0 poi confermata anche in secondo grado e al TNAS il 19 dicembre 2012 dove il collegio lo ha anche condannato alla refusione del 50% delle spese legali e gli ha imposto il pagamento dei diritti degli arbitri.\nProcedimento sportivo sul secondo filone di Cremona: 1 anno e 8 mesi di squalifica.\nL'8 maggio 2012 viene deferito per la seconda volta dalla Procura federale della Figc.\nIl 31 maggio, nella , patteggia ed ottiene una squalifica di 1 anno e 8 mesi che si vanno a sommare ai 5 anni del primo processo.\nProcedimento sportivo sul terzo filone di Cremona e il primo di Bari: 4 mesi di squalifica.\nIl 26 luglio 2012 viene deferito dalla procura federale per;\nIl 1\u00ba agosto patteggiando ottiene una squalifica ulteriore pari a 3 mesi relativa al , mentre il 3 agosto, sempre patteggiando, ottiene una squalifica di un ulteriore 1 mese per il primo filone di Bari.\nProcedimento sportivo sul quarto filone di Cremona: 2 mesi di squalifica.\nIl 10 luglio 2013 seguente viene deferito dal procuratore federale Stefano Palazzi per illecito sportivo in riguardo al in relazione alla gara Lazio-Genoa del 14 maggio 2011. Il 24 luglio in primo grado patteggia 2 mesi di squalifica in continuazione.\nStatistiche.\nPresenze e reti nei club.\n\"Statistiche aggiornate al 1\u00ba giugno 2011.\""}
{"id": "3013853", "revid": "122743661", "url": "https://it.wikipedia.org/wiki?curid=3013853", "title": "Pepe di Caienna", "text": "Il pepe di Caienna \u00e8 una cultivar di peperoncino della specie \"Capsicum annuum\" originaria della Guyana francese.\nIl suo nome deriva dalla citt\u00e0 di Caienna, capitale dipartimentale della Guyana francese.\nViene normalmente essiccato e macinato, oppure tostato al forno ancora fresco e poi macinato per produrre la polvere anch'essa normalmente nota come pepe di Caienna.\nIl pepe di Caienna viene usato nella preparazione di cibi piccanti, sia in polvere che intero (ad esempio nella cucina Sichuan), oppure in una salsa diluita a base di aceto. Come piccantezza \u00e8 generalmente quotato tra le 30.000 e le 50.000 unit\u00e0 nella scala Scoville. Viene anche utilizzato come ingrediente erboristico ed \u00e8 menzionato nel trattato \"Complete Herbal\" di Nicholas Culpeper gi\u00e0 nel XVII secolo.\nStoria.\nLa diffusione del pepe di Caienna risale ai tempi della conquista dell'America dove esso era uno dei beni pi\u00f9 preziosi commercializzati tra le spezie dagli spagnoli verso le Indie, quando il commercio del pepe asiatico attraverso il passaggio del Mar Rosso venne impedito dopo la presa di Costantinopoli da parte dei turchi. Lo stesso Cristoforo Colombo ebbe modo di assaggiare questo peperoncino definendolo \"[...] molto forte, ma non col sapore di quello del Levante\". Era gi\u00e0 noto presso maya ed aztechi. Viene anche utilizzato come ingrediente erboristico ed \u00e8 menzionato nel trattato \"Complete Herbal\" di Nicholas Culpeper gi\u00e0 nel XVII secolo.\nIl nome di Caienna gli pervenne dal fatto che la citt\u00e0 di Caienna \u00e8 tradizionalmente considerata tra le maggiori produttrici al mondo di questo peperoncino. Non \u00e8 da confondere col \"Thai pepper\" che, pur essendo tendenzialmente ritenuto un antenato diretto del pepe di Caienna, rappresenta oggi un cultivar completamente diverso.\nAttualmente le principali zone di produzione del pepe di Caienna sono gli Stati Uniti, il Messico, il Brasile, la Colombia, la Guyana, la California, alcune zone dell'Africa occidentale, il Vietnam, l'India e l'Indonesia.\nColtivazione.\nPu\u00f2 essere piantato in vari tipi di luogo e richiede circa 100 giorni per giungere a maturazione. In generale il peperoncino preferisce il clima caldo e umido e un terreno ricco. Le piante possono crescere fino a circa 60\u2013120\u00a0cm di altezza e dovrebbero essere piantate spaziate di circa un metro. Le foglie sono ellittiche, lisce, regolari. I fiori sono per lo pi\u00f9 bianchi, gialli o viola. Il frutto \u00e8 una falsa bacca cava di forma oblunga. Lo spessore delle pareti \u00e8 di 1\u20132\u00a0mm, di colore variabile dal verde, al giallo (verso la maturazione), arancio chiaro, rosso e rosso scuro (quando matura completamente).\nI peperoncini sono per lo pi\u00f9 piante perenni nei climi tropicali e subtropicale ma vengono normalmente coltivati come annuali nei climi temperati; possono tuttavia passare l'inverno se protetti dal freddo e opportunamente potati.\nCucina.\nIl pepe di Caienna viene usato tutt'oggi nella preparazione di cibi piccanti, sia in polvere che intero (ad esempio nella cucina del Sichuan), oppure in una salsa diluita a base di aceto, in particolare nella cucina cinese e coreana con riso, pasta, legumi o verdura. \u00c8 utile anche per marinare il pollo. Nella cucina occidentale \u00e8 entrato in uso spesso all'interno di sandwich o altri cibi per aggiungere un sapore piccante come condimento. I baccelli di pepe devono il loro caratteristico aroma pungente alla loro elevata quantit\u00e0 di capsaicina. \u00c8 interessante notare che la percentuale di questa sostanza \u00e8 40 mila volte superiore a quella del normale peperone.\nIn America settentrionale il pepe di Caienna \u00e8 la base della preparazione del Cajun, una miscela di spezie piccanti.\nPropriet\u00e0 nutrizionali.\nIl pepe di Caienna \u00e8 ricco di vitamina A; contiene inoltre le vitamine B6, E e C (sebbene quest'ultima sia presente in quantit\u00e0 minime); la riboflavina, potassio e manganese.\nTra gli alcaloidi contenuti nel pepe di Caienna vi \u00e8 la capsaicina, che stimola i recettori del calore e del dolore dell'epidermide, causando quindi un afflusso di sangue pi\u00f9 intenso e una migliore ossigenazione dello stesso. In risposta all'irritazione, il cervello secerne le endorfine, un oppiaceo naturale che provoca un senso di benessere e soddisfazione. La capsaicina ha anche effetto scialagogo, cio\u00e8 stimola la secrezione di saliva, facilitando la digestione.\n\u00c8 stato anche dimostrato che il pepe di Caienna aiuta nell'ossidoriduzione del grasso, regolando la pressione alta, promuovendo un sano funzionamento del fegato e del tessuto produttivo, aiutando nel contempo a regolare il sistema digestivo e la produzione sana di muco nella mucosa.\nUsi medicinali.\nIl pepe di Caienna \u00e8 utilizzato da secoli anche nel campo della medicina tradizionale; recentemente, \u00e8 stato scientificamente dimostrato che \u00e8 uno stimolante naturale per la produzione di endorfine nel corpo.\nTradizionalmente viene utilizzato per lenire i seguenti problemi di salute:\nSebbene le dosi contenute nel pepe di Caienna non comportino rischi, la capsaicina pu\u00f2 causare irritazione, infiammazione e persino lesioni al cavo orale se consumata in quantit\u00e0 eccessive. In casi estremi, i sintomi possono includere convulsioni, crampi muscolari, brividi, tachicardia; le concentrazioni di capsaicina presenti nel pepe di Caienna sono utilizzate per la produzione di spray al peperoncino usati come autodifesa in alcune parti del mondo.\nCuriosit\u00e0.\nIl \"pepe di Caienna\" viene citato anche da Tot\u00f2 nel film \"Tot\u00f2 lascia o raddoppia?\" del 1956 per la sua particolare piccantezza. In \"Mrs. Doubtfire\", inoltre, il protagonista lo usa in un impeto di gelosia."}
{"id": "3013855", "revid": "1008732", "url": "https://it.wikipedia.org/wiki?curid=3013855", "title": "Ofek-9", "text": "Ofek-9, noto anche come Ofeq 9, \u00e8 parte della famiglia Ofek di satelliti di osservazione della terra progettato e costruito da Israel Aerospace Industries (IAI) per il Ministro della difesa.\n\u00c8 stato lanciato il 22 giugno 2010 dalla Base aerea di Palmachim in Israele."}
{"id": "3013861", "revid": "767487", "url": "https://it.wikipedia.org/wiki?curid=3013861", "title": "Il superpoliziotto del supermercato", "text": "Il superpoliziotto del supermercato (\"Paul Blart: Mall Cop\") \u00e8 un film del 2009 diretto da Steve Carr.\nTrama.\nPaul Blart vive con la madre e la figlia Maya una quotidianit\u00e0 priva di scosse. La sua stazza e i suoi problemi con la glicemia non gli impediscono d'essere una scrupolosa e professionale guardia di sorveglianza presso un grande centro commerciale, anche se la sua pi\u00f9 grande aspirazione \u00e8 quella di diventare un poliziotto: aveva infatti superato a pieni voti l'esame teorico e stava per superare anche quello pratico se non fosse che la sua glicemia l'avesse abbandonato proprio in quel giorno.\nUn giorno si accorge della presenza di una graziosa negoziante, Amy, che non aveva mai notato prima. Paul fa di tutto per piacerle ma non ottiene grandi risultati: lei lo respinge con gentilezza e dolcezza ma fermamente, finch\u00e9 un giorno una banda di pericolosi delinquenti assale il centro commerciale e prende in ostaggio, tra gli altri, proprio Amy. Paul potrebbe fuggire ma decide di rimanere per liberarla.\nProduzione.\nIl film ha cominciato le riprese alla fine di febbraio 2008 a Boston. Le riprese principali hanno avuto luogo al Mall Burlington in Burlington, Massachusetts, dopo che era stato negato un permesso dal Willowbrook Mall di Wayne, nel New Jersey. Da fine febbraio a met\u00e0 aprile, il centro commerciale e i suoi negozi sono stati decorati con addobbi natalizi. Le riprese negli interni si sono svolte prevalentemente di notte.\nDistribuzione.\nIl film \u00e8 uscito il 16 gennaio 2009 nelle sale statunitensi.\nSequel.\nNel 2015 viene distribuito nelle sale un sequel intitolato \"Il superpoliziotto del supermercato 2\"."}
{"id": "3013863", "revid": "1573940", "url": "https://it.wikipedia.org/wiki?curid=3013863", "title": "Ofek", "text": "Ofek, anche traslitterato come Offek o Ofeq (ebraico \u05d0\u05d5\u05e4\u05e7, \"orizzonte\"), \u00e8 la designazione di una serie di satelliti da ricognizione israeliani. Tutti gli Ofek sono stati lanciati dal razzo vettore Shavit dalla base aerea di Palmachim, in Israele, sulle coste del Mediterraneo.\nQuesti satelliti in orbita bassa effettuano un'orbita ogni 90 minuti. Questi satelliti permettono a Israele di essere uno dei paesi con la capacit\u00e0 di lanciare satelliti nello spazio, dopo Stati Uniti, Russia, Francia, Regno Unito, Giappone, Italia, Cina e India. Sia i satelliti che veicoli di lancio sono progettati e fabbricati da Israel Aerospace Industries (IAI)."}
{"id": "3013864", "revid": "228587", "url": "https://it.wikipedia.org/wiki?curid=3013864", "title": "Nishinomiya Stadium", "text": ""}
{"id": "3013865", "revid": "214786", "url": "https://it.wikipedia.org/wiki?curid=3013865", "title": "Ministero della difesa (Israele)", "text": "Il Ministero della difesa (, \"Misrad HaBitakhon\") del governo di Israele, \u00e8 il dipartimento governativo responsabile per difendere lo Stato di Israele dalle minacce militari interne ed esterne. Il suo capo politico \u00e8 il ministro della difesa, ed i suoi uffici si trovano a HaKirya, Tel Aviv.\nMinistro della difesa.\nIl ministro della difesa di Israele (, \"Sar HaBitahon\", letteralmente \"ministro della Sicurezza\") \u00e8 il capo del ministero. Per via della peculiare situazione politica mediorientale, il ministro \u00e8 considerato il secondo per importanza nel governo di Israele. Il ministro della difesa \u00e8 anche membro permanente del gabinetto di Sicurezza.\nIl ministro attualmente in carica \u00e8 Benny Gantz, appartenente a Blu e Bianco."}
{"id": "3013867", "revid": "1442080", "url": "https://it.wikipedia.org/wiki?curid=3013867", "title": "Status Athens Open 2010 - Singolare", "text": "Il singolare dello Status Athens Open 2010 \u00e8 stato un torneo di tennis facente parte dell'ATP Challenger Tour 2010.\nRui Machado era il detentore del titolo, ma ha deciso di partecipare al Roma Open 2010.\nLu Yen-Hsun ha battuto in finale 3\u20136, 7\u20136(4), 6\u20134 Rainer Sch\u00fcttler."}
{"id": "3013868", "revid": "1305772", "url": "https://it.wikipedia.org/wiki?curid=3013868", "title": "Comasina (disambigua)", "text": ""}
{"id": "3013869", "revid": "339392", "url": "https://it.wikipedia.org/wiki?curid=3013869", "title": "Quartiere di Milano", "text": ""}
{"id": "3013873", "revid": "1442080", "url": "https://it.wikipedia.org/wiki?curid=3013873", "title": "Status Athens Open 2010 - Doppio", "text": "Il doppio dello Status Athens Open 2010 \u00e8 stato un torneo di tennis facente parte dell'ATP Challenger Tour 2010.\nRameez Junaid e Philipp Marx erano i detentori del titolo, ma quest'anno non hanno partecipato.\nRik De Voest e Lu Yen-Hsun ha battuto in finale 6\u20133, 6\u20134 Robin Haase e Igor Sijsling."}
{"id": "3013876", "revid": "92723", "url": "https://it.wikipedia.org/wiki?curid=3013876", "title": "Brazil Open Series 2010 - Singolare", "text": "Il singolare del Brazil Open Series 2010 \u00e8 stato un torneo di tennis facente parte dell'ATP Challenger Tour 2010.\nRicardo Mello era il detentore del titolo, ma ha perso in finale contro Dominik Meffert 4\u20136, 7\u20136(3), 2\u20136."}
{"id": "3013877", "revid": "125645122", "url": "https://it.wikipedia.org/wiki?curid=3013877", "title": "Stazione di Santopadre", "text": "La stazione di Santopadre \u00e8 una fermata ferroviaria posta sulla ferrovia Avezzano-Roccasecca, a servizio del comune di Santopadre.\nStoria.\nLa fermata di Santopadre venne attivata nel 1949, nel secondo dopoguerra, dopo la riattivazione del tratto Sora-Roccasecca. Nel 2002 a seguito della frana di Arpino, la fermata di Santopadre \u00e8 divenuta capolinea temporaneo dei servizi da e per Cassino fino al mese di Agosto quando la circolazione dei treni venne ripristinata su tutta la linea. Nel 2006 \u00e8 stata dotata della segnaletica RFI. \nStrutture e impianti.\nA discapito del nome, il comune di Santopadre si trova ad alcuni chilometri di distanza, su una collina sovrastante. La fermata \u00e8 situata a ridosso del confine tra i comuni di Fontana Liri e Arpino, nella frazione Vagni. Il fabbricato viaggiatori non \u00e8 pi\u00f9 in uso e attualmente \u00e8 adibito ad abitazione privata. Resta accessibile la banchina situata a lato dell'unico binario passante, con una piccola pensilina. La fermata \u00e8 situata in curva, subito prima dell'imbocco della galleria Scrime, la pi\u00f9 lunga dell'intera linea, che la collega alla stazione di Arpino.\nMovimento.\nTrovandosi lontana dai centri abitati, la fermata non ha mai conosciuto un elevato movimento passeggeri. Le uniche corse che vi fermano sono di tipo regionale verso le stazioni di Cassino e Avezzano, svolti da Trenitalia per conto della Regione Lazio.\nLa stazione non ha mai avuto servizio merci."}
{"id": "3013879", "revid": "33043874", "url": "https://it.wikipedia.org/wiki?curid=3013879", "title": "Via Comasina", "text": ""}
{"id": "3013881", "revid": "121837", "url": "https://it.wikipedia.org/wiki?curid=3013881", "title": "Bolla Anello I", "text": ""}
{"id": "3013882", "revid": "92723", "url": "https://it.wikipedia.org/wiki?curid=3013882", "title": "Brazil Open Series 2010 - Doppio", "text": "Il doppio del Brazil Open Series 2010 \u00e8 stato un torneo di tennis facente parte dell'ATP Challenger Tour 2010.\nMarcelo Demoliner e Rodrigo Guidolin erano i detentori del titolo, ma Demoliner non ha partecipato al torneo di doppio.\nGuidolin ha fatto coppia con Fernando Romboli, ma ha perso nei quarti di finale contro Dominik Meffert e Leonardo Tavares.\nDominik Meffert e Leonardo Tavares hanno battuto in finale 3\u20136, 6\u20132, [10\u20132] Ram\u00f3n Delgado e Andr\u00e9 S\u00e1."}
{"id": "3013885", "revid": "599013", "url": "https://it.wikipedia.org/wiki?curid=3013885", "title": "Kazuaki Tasaka", "text": ""}
{"id": "3013886", "revid": "120314984", "url": "https://it.wikipedia.org/wiki?curid=3013886", "title": "Azione revocatoria fallimentare", "text": "L'azione revocatoria fallimentare \u00e8 un istituto del diritto processuale civile italiano.\nAttraverso questa azione, si fa perdere efficacia giurisdizionale ad un atto compiuto dal debitore - fallito volto a minare la par condicio creditorum. La finalit\u00e0 \u00e8, pertanto, quella di ricostituire l'attivo fallimentare per fare in modo che vi possa essere soddisfatto un numero maggiore di creditori.\nLegittimazione e competenza.\nLegittimato a porre in essere tale azione \u00e8 il curatore fallimentare, mentre la competenza \u00e8 del tribunale in cui si \u00e8 aperta la procedura fallimentare.\nAtti revocabili.\nL'art. 67 L.F. dispone un elenco di atti che possono essere revocati. Revocazione che non avviene, in tutti i casi, qualora il terzo contraente dimostri di non aver conosciuto lo stato di insolvenza del fallito: nelle ipotesi citate nel primo comma di tale articolo l'onere della prova spetta al contraente degli atti elencati, per quanto riguarda il secondo comma spetta invece al curatore nominato dal Tribunale fallimentare. Ci\u00f2 avviene perch\u0117 nel primo caso abbiamo a che fare con atti anormali, dove la conoscenza del pregiudizio verso i creditori concorsuali \u0117 presunta, mentre gli atti del secondo comma sono di per s\u00e9 normali, ma diventano anormali qualora vi sia la conoscenza del pregiudizio da parte della controparte del fallito che li mette in atto.\nA norma dell'art. 70, 2 comma l.f., il creditore revocato ha diritto ad insinuarsi nel passivo per il suo eventuale credito.\nL'art. 67 l.f. dispone, al comma 1 e 2, una serie di atti revocabili (atti a titolo oneroso, pagamenti, garanzie. Le esenzioni dalla revocatoria fallimentare - sette - sono novellate al terzo comma del suddetto articolo.\nProcedura.\nDa un punto di vista processuale si seguono le medesime regole stabilite per l'azione revocatoria ordinaria."}
{"id": "3013889", "revid": "92723", "url": "https://it.wikipedia.org/wiki?curid=3013889", "title": "Roma Open 2010 - Singolare", "text": "Il singolare del Roma Open 2010 \u00e8 stato un torneo di tennis facente parte dell'ATP Challenger Tour 2010.\nDaniel K\u00f6llerer era il detentore del titolo, ma ha perso nei quarti di finale contro Federico Delbonis.\ndel Bonis ha battuto in finale 6\u20134, 6\u20133 Florian Mayer."}
{"id": "3013891", "revid": "1305772", "url": "https://it.wikipedia.org/wiki?curid=3013891", "title": "Brives", "text": "inoltre:"}
{"id": "3013893", "revid": "92723", "url": "https://it.wikipedia.org/wiki?curid=3013893", "title": "Roma Open 2010 - Doppio", "text": "Il doppio del Roma Open 2010 \u00e8 stato un torneo di tennis facente parte dell'ATP Challenger Tour 2010.\nSimon Greul e Christopher Kas erano i detentori del titolo, ma quest'anno hanno partecipato al Barcelona Open Banco Sabadel 2010.\nMario An\u010di\u0107 e Ivan Dodig hanno battuto in finale 4\u20136, 7\u20136(8), [10\u20134] Juan Pablo Brzezicki e Rub\u00e9n Ram\u00edrez Hidalgo."}
{"id": "3013900", "revid": "287204", "url": "https://it.wikipedia.org/wiki?curid=3013900", "title": "Tallahassee Tennis Challenger 2010 - Singolare", "text": "Il singolare del Tallahassee Tennis Challenger 2010 \u00e8 stato un torneo di tennis facente parte dell'ATP Challenger Tour 2010.\nJohn Isner era il detentore del titolo, ma quest'anno non ha partecipato.\nBrian Dabul ha battuto in finale, dopo il ritiro di Robby Gineprisul punteggio di 6\u20134, 0\u20134."}
{"id": "3013901", "revid": "767487", "url": "https://it.wikipedia.org/wiki?curid=3013901", "title": "Underminded", "text": "Gli Underminded sono un gruppo musicale hardcore punk formatosi a San Diego, California.\nStoria.\nI membri fondatori del gruppo, Nick Martin e Matt Johnson, si conobbero mentre entrambi studiavano alla scuola cattolica, e decisero di formare la loro band nel 1999. Incoraggiati inizialmente a fare un tour dal cantante dei Buck-O-Nine Jon Pebsworth, nel 2004 pubblicarono l'album di debutto intitolato \"Hail Unamerican\". In seguito alla pubblicazione dell'album, il gruppo ha suonato nel Vans Warped Tour 2004 per tutta la sua durata. Un secondo album studio prodotto da Paul Miner, \"Eleven Eleven\", avrebbe dovuto essere pubblicato nel 2006, tuttavia la sua pubblicazione fu rimandata fino al 2007. Dopo la pubblicazione di \"Eleven Eleven\", il gruppo suon\u00f2 in tour con gruppi quali Chiodos, Scary Kids Scaring Kids, Emery e The Devil Wears Prada. Secondo delle indiscrezioni, un altro album sarebbe in lavorazione e dovrebbe essere pubblicato ancora nel 2010, tuttavia non \u00e8 stato annunciato nulla di ufficiale.\nOltre agli Underminded, il cantante principale Nick Martin fa parte della band live di supporto dell'ex-cantante dei Chiodos Craig Owens. Inoltre, \u00e8 membro del supergruppo Isles &amp; Glaciers, ed ha suonato la chitarra per gli ormai sciolti Cinematic Sunrise. Ha suonato due volte come ospite nell'ultima pubblicazione dei Chiodos, ed \u00e8 stato in tour con questi ultimi durante il Vans Warped Tour 2009. \u00c8 stato annunciato come il primo dei due chitarristi della band \"in proprio\" di Craig Owen.\nTanner Wayne ha suonato come batterista di rimpiazzo per gli Scary Kids Scaring Kids e gli Underoath durante il Vans Warped Tour 2009. Attualmente suona la batteria per i Chiodos."}
{"id": "3013904", "revid": "729019", "url": "https://it.wikipedia.org/wiki?curid=3013904", "title": "Stazione di Arpino", "text": "La stazione di Arpino \u00e8 una stazione ferroviaria, posta sulla ferrovia Avezzano-Roccasecca, a servizio del comune di Arpino.\nStrutture e impianti.\nLa stazione \u00e8 gestita da Rete Ferroviaria Italiana (RFI), appartenente alla holding Ferrovie dello Stato.\nIl fabbricato viaggiatori si compone di due livelli ma soltanto il piano terra \u00e8 aperto al pubblico. L'edificio \u00e8 in muratura ed \u00e8 tinteggiato di giallo. L'architettura del fabbricato \u00e8 molto semplice: al centro del fabbricato \u00e8 presente una grossa apertura (l'unica del piano terra) che forma una specie di galleria che conduce direttamente al piazzale ferroviario senza attraversare alcuna porta. All'interno di questa \"galleria\" ci sono alcune panche in legno e l'orario ferroviario cartaceo. Il fabbricato \u00e8 di evidente architettura post-bellica ed \u00e8 molto simile agli altri fabbricati viaggiatori presenti sulla linea; il fabbricato originale, al pari della maggior parte dei fabbricati viaggiatori della linea, \u00e8 andato distrutto durante i bombardamenti della seconda guerra mondiale. \u00c8 inoltre presente un piccolo giardino ed un edificio, oggi in disuso, che ospitava il deposito attrezzi.\nIl piazzale ferroviario si compone di due binari. Nel dettaglio:\nEntrambi i binari sono dotati di banchina e collegati fra loro mediante una passerella ferroviaria. Degna di nota \u00e8 la presenza in stazione di deviatoi tallonabili con capacit\u00e0 di ritorno automatico nella posizione iniziale.\nLa stazione \u00e8 telecomandata dal Dirigente Centrale Operativo di Avezzano.\nMovimento.\nIl servizio ordinario \u00e8 svolto in esclusiva da Trenitalia (controllata del gruppo Ferrovie dello Stato) per conto della Regione Lazio. I treni che effettuano il servizio sono esclusivamente di tipo regionale.\nIn totale sono circa 17 i treni che effettuano servizio in questa stazione e le loro principali destinazioni sono Avezzano, Cassino, Sulmona e Sora.\nLa stazione non ha mai avuto il servizio merci."}
{"id": "3013905", "revid": "1442080", "url": "https://it.wikipedia.org/wiki?curid=3013905", "title": "Tallahassee Tennis Challenger 2010 - Doppio", "text": "Il doppio del Tallahassee Tennis Challenger 2010 \u00e8 stato un torneo di tennis facente parte dell'ATP Challenger Tour 2010.\nEric Butorac e Scott Lipsky erano i detentori del titolo, ma Butorac ha deciso di partecipare al Barcelona Open Banco Sabadell 2010.\nLipsky ha fatto coppia con David Martin, ma ha perso nel 1\u00ba turno contro Robert Kendrick e Bobby Reynolds.\nStephen Huss e Joseph Sirianni hanno battuto in finale 6\u20132, 6\u20134 Robert Kendrick e Bobby Reynolds"}
{"id": "3013909", "revid": "33044087", "url": "https://it.wikipedia.org/wiki?curid=3013909", "title": "Parco Regionale della Valle del Lambro", "text": ""}
{"id": "3013910", "revid": "599013", "url": "https://it.wikipedia.org/wiki?curid=3013910", "title": "Masahiro And\u014d (calciatore)", "text": ""}
{"id": "3013911", "revid": "15756", "url": "https://it.wikipedia.org/wiki?curid=3013911", "title": "Giuseppe De Feudis", "text": "Carriera.\nClub.\nOriginario della Puglia, cresce a Novate Milanese e tira i primi calci al pallone nel Bariviera Fadini societ\u00e0 dell'hinterland milanese. Dopo una breve parentesi nelle giovanili dell'Inter culminata nel 1996, torna nuovamente alla societ\u00e0 con cui aveva cominciato, dove rimarr\u00e0 fino al 2000. In quell'anno viene rilevato dal , per poi debuttare all'et\u00e0 di 18 anni in Serie C2 e quindi tra i professionisti con la maglia del San Marino - dove rimane per due stagioni - . Nel 2003 viene ingaggiato dal conquistando la promozione dalla Serie C1 alla Serie B e debuttando tra i cadetti, prima di essere mandato in prestito alla Lucchese e poi di nuovo al San Marino. Nell'estate 2006 fa ritorno a Cesena dove gioca, sempre da titolare, per due stagioni in Serie B, una in Serie C1 e di nuovo una in Serie B, nella quale risulta fra i pi\u00f9 presenti nella promozione dei romagnoli in Serie A.\nTorino.\nIl 31 agosto 2010 il Torino si assicura le sue prestazioni per la stagione 2010-2011 in uno scambio di prestiti che vede Nicol\u00e1s Gorobsov andare a Cesena. A fine stagione, terminato il prestito, torna al , ma il 22 agosto 2011 viene riscattato a titolo definitivo dalla societ\u00e0 granata, firmando un contratto biennale.\nIl 20 maggio 2012 segna un gol \"pesante\", perch\u00e9 sancisce il ritorno dei granata in Serie A dopo tre anni di Serie B. La quarta di cinque promozioni ottenute in carriera.\nPadova.\nIl 4 gennaio 2013 passa a titolo definitivo al Padova sottoscrivendo un contratto fino al giugno 2014. Debutta il 2 febbraio nella sfida contro il pareggiata (0-0). Il 27 marzo segna il suo primo gol nella gara giocata contro il Novara pareggiata (3-3).\nRitorno al Cesena.\nL'11 luglio 2013 passa a titolo definitivo al , firmando un contratto biennale.\nNella stagione 2013-2014 contribuisce a riportare la squadra romagnola nella massima serie, e il 31 agosto 2014 far\u00e0 il suo debutto in serie A nella 1\u00aa gara di campionato Cesena-Parma.\nLecce.\nIl 17 luglio 2015, dopo essere rimasto senza contratto, passa al Lecce.\nCon i \"salentini\" esordisce il 2 agosto nella gara casalinga di Coppa Italia contro il , terminata con la vittoria del Lecce ai calci di rigore.\nArezzo.\nL'11 agosto 2016 viene acquistato a titolo definitivo dall', con cui firma un contratto biennale.\nNuovo ritorno a Cesena.\nNell'agosto 2018 torna per la terza volta al rifondato dopo il fallimento, in Serie D, conquistando un\u2019altra promozione. Il 16 febbraio 2020 tocca quota 300 presenze con il club romagnolo in occasione della vittoria esterna con l\u2019 (1-4).\nIl 28 luglio 2020 annuncia il proprio ritiro dal calcio giocato, entrando contestualmente nello staff tecnico di William Viali, allenatore dei romagnoli.\nStatistiche.\nPresenze e reti nei club.\n\"Statistiche aggiornate al 28 luglio 2020.\""}
{"id": "3013914", "revid": "287204", "url": "https://it.wikipedia.org/wiki?curid=3013914", "title": "Trofeo Manta Open 2010 - Singolare", "text": "Il singolare del Trofeo Manta Open 2010 \u00e8 stato un torneo di tennis facente parte dell'ATP Challenger Tour 2010.\nHoracio Zeballos era il detentore del titolo, ma quest'anno ha partecipato agli Internazionali BNL d'Italia 2010.\nG\u014d Soeda ha battuto in finale 7\u20136(5), 6\u20132 Ryler DeHeart."}
{"id": "3013922", "revid": "33044190", "url": "https://it.wikipedia.org/wiki?curid=3013922", "title": "Valle del Lambro", "text": ""}
{"id": "3013928", "revid": "1442080", "url": "https://it.wikipedia.org/wiki?curid=3013928", "title": "Trofeo Manta Open 2010 - Doppio", "text": "Il doppio del Trofeo Manta Open 2010 \u00e8 stato un torneo di tennis facente parte dell'ATP Challenger Tour 2010.\nRicardo Hocevar e Andr\u00e9 Miele erano i detentori del titolo, ma Miele quest'anno non ha partecipato.\nHocevar ha fatto coppia con Guillermo Olaso, ma si \u00e8 ritirato prima della semifinale contro Martin Emmrich e Andreas Siljestr\u00f6m.\nRyler DeHeart e Pierre-Ludovic Duclos hanno battuto in finale 6\u20134, 7\u20135 Emmrich e Siljestr\u00f6m."}
{"id": "3013934", "revid": "1442080", "url": "https://it.wikipedia.org/wiki?curid=3013934", "title": "Prosperita Open 2010 - Singolare", "text": "Il singolare del Prosperita Open 2010 \u00e8 stato un torneo di tennis facente parte dell'ATP Challenger Tour 2010.\nJan H\u00e1jek era il detentore del titolo, ma quest'anno ha partecipato agli Internazionali BNL d'Italia 2010.\nLuk\u00e1\u0161 Rosol han battuto in finale 7\u20135, 4\u20136, 7\u20136(4) Ivan Dodig."}
{"id": "3013935", "revid": "729019", "url": "https://it.wikipedia.org/wiki?curid=3013935", "title": "Stazione di Isola Liri", "text": "La stazione di Isola Liri \u00e8 una fermata ferroviaria posta sulla ferrovia Avezzano-Roccasecca. Serve il comune di Isola del Liri.\nStoria.\nVenne trasformata in fermata impresenziata il 1\u00ba giugno 1997."}
{"id": "3013937", "revid": "174919", "url": "https://it.wikipedia.org/wiki?curid=3013937", "title": "Gl\u00f6\u00df", "text": ""}
{"id": "3013938", "revid": "599013", "url": "https://it.wikipedia.org/wiki?curid=3013938", "title": "Masayuki Okano", "text": ""}
{"id": "3013939", "revid": "1442080", "url": "https://it.wikipedia.org/wiki?curid=3013939", "title": "Prosperita Open 2010 - Doppio", "text": "Il doppio del Prosperita Open 2010 \u00e8 stato un torneo di tennis facente parte dell'ATP Challenger Tour 2010.\nJan H\u00e1jek e Robin Vik erano i detentori del titolo, ma Hajek ha deciso di partecipare agli Internazionali BNL d'Italia 2010 e Vik non ha partecipato.\nMartin Fischer e Philipp Oswald hanno battuto in finale 2\u20136, 7\u20136(6), [10\u20138] Tomasz Bednarek e Mateusz Kowalczyk."}
{"id": "3013940", "revid": "1494169", "url": "https://it.wikipedia.org/wiki?curid=3013940", "title": "Monastero Maggiore", "text": ""}
{"id": "3013945", "revid": "1442080", "url": "https://it.wikipedia.org/wiki?curid=3013945", "title": "Aegean Tennis Cup 2010 - Singolare", "text": "Il singolare dell'Aegean Tennis Cup 2010 \u00e8 stato un torneo di tennis facente parte dell'ATP Challenger Tour 2010.\nBenjamin Becker era il detentore del titolo, ma quest'anno ha partecipato agli Internazionali BNL d'Italia 2010.\nDudi Sela ha battuto in finale Rainer Sch\u00fcttler 7\u20136(3), 6\u20133."}
{"id": "3013947", "revid": "1318658", "url": "https://it.wikipedia.org/wiki?curid=3013947", "title": "Lago di Tarsia", "text": "Il lago di Tarsia \u00e8 un lago artificiale calabrese sito nel territorio comunale di Tarsia ed in parte di Santa Sofia d'Epiro in provincia di Cosenza. \u00c8 posto a 56 metri sul livello del mare, nella sezione pi\u00f9 bassa della valle del Crati.\nStoria.\nIl lago di Tarsia venne realizzato nel 1959, con lo scopo di creare un bacino idrico in funzione delle aree della Piana di Sibari nei periodi di massima siccit\u00e0. Per realizzare il lago venne creata una diga nel punto pi\u00f9 stretto della vallata che oggi ospita il lago, chiamato \"Strette di Tarsia\", attraverso lo sbarramento del fiume Crati.\nCaratteristiche.\nIl lago di Tarsia pu\u00f2 essere considerato, tutt'al pi\u00f9, come una palude o uno stagno, con caratteristiche simili al lago Ariamacina. L'area intorno al lago presenta aspetti e morfologie tipiche delle zone paludose, con alti tassi di umidit\u00e0 e la presenza di specie di rettili e di uccelli di palude. Queste caratteristiche, ritenute di elevata importanza, hanno spinto all'istituzione, avvenuta nel 2000 da parte della regione Calabria su proposta dell'associazione ambientalista \"Amici della Terra Italia\" nel 1990, della riserva naturale Tarsia, oasi naturalistica di pregio ambientale.\nIl lago risente, in maniera piuttosto consistente, di due fattori: la siccit\u00e0 estiva e le piene del periodo autunnale del Crati. A causa di tali fattori, il bacino idrico si presenta morfologicamente differente nei vari periodi dell'anno, con inverni e primavere di piene (dovuti soprattutto allo scioglimento delle nevi del versante greco della Sila), ed estati e primi mesi autunnali nei quali la portata del bacino si dimezza. Per ci\u00f2, il lago a differenza degli altri bacini artificiali della Sila, presenta una portata molto pi\u00f9 instabile.\nLa diga che sbarra il fiume Crati \u00e8 lunga 114 metri e crea un bacino idrico dal perimetro di 10\u00a0km e con una capacit\u00e0 d'invaso di 20 milioni di metri cubi d'acqua."}
{"id": "3013948", "revid": "228587", "url": "https://it.wikipedia.org/wiki?curid=3013948", "title": "Greg Finley", "text": "Famoso per aver interpretato il ruolo di Jack Pappas, uno dei protagonisti de \"La vita segreta di una teenager americana\"."}
{"id": "3013949", "revid": "108903973", "url": "https://it.wikipedia.org/wiki?curid=3013949", "title": "Teatro comunale (Lonigo)", "text": "Il teatro comunale di Lonigo \u00e8 un teatro, situato nella citt\u00e0 di Lonigo in provincia di Vicenza.\nProgettato dall'ingegnere Giovanni Carraro tra il 1885 e il 1891, il teatro venne intitolato a Giuseppe Verdi e la sera dell'inaugurazione, il 23 ottobre 1892, vi venne rappresentata l'opera \"Un ballo in maschera\" dello stesso Verdi. Nel 1977 il teatro venne chiuso per i lavori di restauro che iniziarono nel 1982. Venne riaperto al pubblico il 22 ottobre 1993, con un concerto lirico del celebre baritono Renato Bruson, accompagnato dall'orchestra sinfonica dell'Emilia-Romagna \"Arturo Toscanini\" e dal coro di Parma.\nStoria.\nIl primo teatro che nacque nella citt\u00e0 di Lonigo fu il teatro dei Concordi, costruito nel 1794 e di propriet\u00e0 della Societ\u00e0 dei Concordi. Esso aveva tre ordini da 15 palchi ciascuno, ed era uno dei pi\u00f9 piccoli teatri del Veneto. La forma era a ferro di cavallo, il palcoscenico ristretto perch\u00e9 all'epoca veniva seguita la tradizione veneziana che prevedeva l'assenza di cori nell'opera in musica e la presenza di un ristretto numero di personaggi nella commedia. Solitamente gli spettacoli di prosa venivano dati durante i festeggiamenti del Carnevale e negli otto giorni che precedevano le festivit\u00e0 natalizie.\nAnche l'opera lirica venne rappresentata sul palcoscenico leoniceno, solitamente in occasione della Fiera dei cavalli, avvenimento particolarmente caro alla citt\u00e0. Il teatro fu poi venduto e trasformato in oratorio delle figlie di Maria.\nTra il 1885 e il 1891, l'ing. Giovanni Carraro stese un progetto per il nuovo teatro di Lonigo. Il nuovo teatro sorse in piazza Nicol\u00f2 Leoniceno e venne inaugurato il 23 ottobre 1892. Esso poteva ospitare fino a 970 spettatori; era composto da due ordine di palchi, due gallerie frontali, il loggione suddiviso in tre settori e il parterre comprendente poltrone e poltroncine. La decorazione pittorica \u00e8 opera del pittore veneziano Giuseppe Dolcetta, mentre l'illuminazione del foyer e della sala \u00e8 attribuita ai maestri vetrari di Murano.\nTra i Direttori d'orchestra pi\u00f9 celebri dell'800 che hanno diretto al Teatro di Lonigo, si annovera il M\u00b0Antonino Palminteri, presente sul podio del Comunale nel marzo del 1908, portando in scena l'Opera :\"Manon Lescaut\" di Giacomo Puccini. Gli esiti delle rappresentazioni furono eccellenti e apprezzatissimi, in particolare la Stampa cos\u00ec si espresse: \" Il maestro Antonino Palminteri merita [...] i nostri migliori elogi perch\u00e9 durante le prove ha dimostrato un tale amore ed intelligenza ed una costanza cos\u00ec ammirabile, da saper strappare dall'insieme dello spettacolo e specialmente dalla massa orchestrale, che fila deliziosamente sotto la sua bacchetta, degli effetti sorprendenti ed ammirevoli [...]. \" Il M\u00b0 Antonino Palminteri, ritorna al Comunale di Lonigo nel Marzo del 1909 per dirigere \"Il Trovatore\" di Giuseppe Verdi.\nLe stagioni liriche che si susseguono vedono come protagoniste le opere pi\u00f9 importanti del panorama operistico tra la fine dell'Ottocento e gli inizi del Novecento. Calcarono le scene del Comunale alcuni dei pi\u00f9 celebri cantanti italiani, tra i quali Iva Pacetti, Gina Cigna, Giovanni Malipiero, Lina Pagliughi, Salvatore Puma, Franco Piva.\nNel 1962 venne istituito un primo Concorso internazionale di canto. Nella stagione lirica del 1974, nell'opera \"Norma\" di Vincenzo Bellini, si esib\u00ec il tenore Mario Del Monaco, e nel \"Rigoletto\" di G. Verdi l'allora molto giovane basso Ferruccio Furlanetto. Il 1975 vide come protagonisti nella \"Madama Butterfly\" di Giacomo Puccini: Renata Scotto, Gino Taddei e Leo Nucci. Il teatro, a causa degli evidenti segni di decadenza, venne chiuso nel 1977. Il restauro ebbe inizio nel 1981 sotto la direzione dell'ingegnere Vincenzo Stupazzoni. La facciata moderna venne invece realizzata sul progetto dell'architetto Regagioli. Il teatro venne riaperto il 22 ottobre 1993 ed \u00e8 tuttora attivo, in particolare per la stagione di prosa e balletto."}
{"id": "3013950", "revid": "33044366", "url": "https://it.wikipedia.org/wiki?curid=3013950", "title": "Giovan Giacomo Antegnati", "text": ""}
{"id": "3013951", "revid": "1442080", "url": "https://it.wikipedia.org/wiki?curid=3013951", "title": "Aegean Tennis Cup 2010 - Doppio", "text": "Il doppio dell'Aegean Tennis Cup 2010 \u00e8 stato un torneo di tennis facente parte dell'ATP Challenger Tour 2010.\nKarol Beck e Jaroslav Levinsk\u00fd erano i detentori del titolo, ma Beck ha partecipato al Prosperita Open 2010 e Levinsk\u00fd quest'anno non ha partecipato.\nDustin Brown e Simon Stadler hanno battuto in finale 7-6(4), 6-7(4), [10-7] Jonathan Marray e Jamie Murray."}
{"id": "3013952", "revid": "599013", "url": "https://it.wikipedia.org/wiki?curid=3013952", "title": "Veteran (Wyoming)", "text": "Veteran \u00e8 un census-designated place degli Stati Uniti d'America, situato nella Contea di Goshen nello stato del Wyoming. Nel censimento del 2000 la popolazione era di 28 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Veteran si estende su una superficie di 3,5 km\u00b2, tutti occupati da terre.\nPopolazione.\nSecondo il censimento del 2000, a Veteran vivevano 21 persone, ed erano presenti 8 gruppi familiari. La densit\u00e0 di popolazione era di 8,1 ab./km\u00b2. Nel territorio comunale si trovavano 16 unit\u00e0 edificate. Per quanto riguarda la composizione etnica degli abitanti, il 100% era bianco.\nPer quanto riguarda la suddivisione della popolazione in fasce d'et\u00e0, il 17,9% era al di sotto dei 18, il 3,6% fra i 18 e i 24, il 17,9% fra i 25 e i 44, il 39,3% fra i 45 e i 64, mentre infine il 21,4% era al di sopra dei 65 anni di et\u00e0. L'et\u00e0 media della popolazione era di 52 anni. Per ogni 100 donne residenti vivevano 100,0 uomini."}
{"id": "3013954", "revid": "599013", "url": "https://it.wikipedia.org/wiki?curid=3013954", "title": "Nobuyuki Kojima", "text": ""}
{"id": "3013955", "revid": "247222", "url": "https://it.wikipedia.org/wiki?curid=3013955", "title": "Emanuel Spinale", "text": ""}
{"id": "3013957", "revid": "1442080", "url": "https://it.wikipedia.org/wiki?curid=3013957", "title": "Tunis Open 2010 - Singolare", "text": "Il singolare del Tunis Open 2010 \u00e8 stato un torneo di tennis facente parte dell'ATP Challenger Tour 2010.\nGast\u00f3n Gaudio era il detentore del titolo, ma non ha partecipato per un infortunio al piede.\nJos\u00e9 Acasuso ha battuto in finale 6\u20133, 6\u20134 Daniel Brands."}
{"id": "3013960", "revid": "1442080", "url": "https://it.wikipedia.org/wiki?curid=3013960", "title": "Tunis Open 2010 - Doppio", "text": "Il doppio del Tunis Open 2010 \u00e8 stato un torneo di tennis facente parte dell'ATP Challenger Tour 2010.\nBrian Dabul e Leonardo Mayer erano i detentori del titolo, ma Dabul ha partecipato al Manta Open 2010 e Mayer agli Internazionali BNL d'Italia 2010.\nJeff Coetzee e Kristof Vliegen hanno battuto in finale 7\u20136(3), 6\u20133 James Cerretani e Adil Shamasdin."}
{"id": "3013961", "revid": "729019", "url": "https://it.wikipedia.org/wiki?curid=3013961", "title": "Stazione di Sora", "text": "La stazione di Sora \u00e8 una stazione ferroviaria della ferrovia Avezzano-Roccasecca a servizio del comune di Sora."}
{"id": "3013964", "revid": "1305772", "url": "https://it.wikipedia.org/wiki?curid=3013964", "title": "Yoder", "text": "Geografia.\nLocalit\u00e0 degli Stati Uniti:"}
{"id": "3013966", "revid": "1564499", "url": "https://it.wikipedia.org/wiki?curid=3013966", "title": "Conti di Matera", "text": "Quello che segue \u00e8 un elenco dei conti di Matera, che hanno governato la Citt\u00e0 di Matera.\nStoria.\nIl meridione, dopo la caduta dell'Impero Romano d'Occidente, fu invaso dai Goti di Teodorico nel 490.\nDopo la riconquista degli imperatori bizantini, per un lungo periodo Matera pass\u00f2 sotto i Longobardi, nel Ducato di Benevento, con Carlo Magno e sotto i Saraceni fino all'866 quando Ludovico Re d'Italia la distrusse.\nDopo un continuo susseguirsi di Saraceni e Longobardi, nel 1042, alla discesa dei Normanni in Italia, Guglielmo Braccio di Ferro si fece nominare Duca delle Puglie e primo conte di Matera.\nElenco dei Conti di Matera.\nSvevi, Hohenstaufen (1194 - 1266).\nCostanza d'Altavilla, figlia postuma di Ruggero II \"Rex Siciliae et Italiae\", spos\u00f2 il figlio di Federico Barbarossa Enrico di Svevia, re di Germania ed imperatore del Sacro Romano Impero, che carp\u00ec la successione al Regno di Sicilia spodestando il legittimo Re Guglielmo III, figlio di Tancredi; rimasta vedova, Costanza regn\u00f2 in nome del figlio Federico II, poi re di Sicilia, di Gerusalemme e Sacro Romano Imperatore.\nDemanio Reale Angioini (1266 - 1374).\nI Sovrani svevi, Federico II e Manfredi in particolare, battono strade di espansione e affrancamento dalla tutela pontificia che li porteranno a collidere con il Papato le cui armi (investitura dei Sovrani e scomuniche) risultano fatali per la Dinastia sveva che chiude tragicamente il proprio ciclo con la decapitazione di Corradino nella Piazza del Mercato a Napoli (1268).\nSu invito del Pontefice Clemente IV, scende in Italia (1265) Carlo d'Angi\u00f2, fratello del re di Francia Luigi IX, investito con Bolla papale del titolo di \"Re d'ambedue le Sicilie\", prima traccia documentale di una serie, a volte intricata, di appellativi del Regno.\nGiovan Carlo Tramontano (1496 - 1514).\nNato a Sant'Anastasia il 20 ottobre 1450, fu un eccellente spadaccino e maestro della zecca napoletana.\n\u00c8 sicuramente il pi\u00f9 famoso conte di Matera, avendo fatto erigere in parte l'incompleto castello. Fu denominato come tiranno e fu assassinato dopo aver sottoposto Matera ad una pesante tassazione."}
{"id": "3013967", "revid": "599013", "url": "https://it.wikipedia.org/wiki?curid=3013967", "title": "Norio Omura", "text": "Carriera.\nHa giocato nei club come Yokohama F. Marinos, Vegalta Sendai, Sanfrecce Hiroshima, Yokohama FC e Gainare Tottori. Nel 2008, ha terminato la sua carriera da giocatore.\nLa sua carriera \u00e8 iniziata nel 1995. \u00c8 stato convocato nella nazionale giapponese per la Coppa del Mondo del 1998. In totale, il giocatore ha disputato 30 incontri e ha segnato 4 gol."}
{"id": "3013968", "revid": "547992", "url": "https://it.wikipedia.org/wiki?curid=3013968", "title": "Guido Almansi", "text": "Biografia.\nNato a Milano, divenne cittadino britannico e visse in Gran Bretagna per diversi anni per poi trasferirsi in Toscana a Cortona e successivamente in Ticino: insegn\u00f2 letteratura inglese alle University of Glasgow, University of Kent (Canterbury) e University College (Dublino); poi letteratura inglese e comparata all'University of East Anglia (Norwich).. Critico letterario de \"la Repubblica\" (dal 1976) e recensore teatrale di \"Panorama\" (dal 1986), fu studioso capace di affrontare temi non tradizionali (l'osceno, il sogno, la parodia, l'erotismo, l'ironia, ecc.). Il suo primo libro fu presentato nella collana einaudiana \"Ricerca letteraria\" da Italo Calvino.\nCollabor\u00f2 con le riviste \"Studi sul Boccaccio\", \"Paragone\", \"20th Century Studies\", \"Alfabeta\", \"FMR\", \"Il cavallo di Troia\", \"Il Verri\", \"Strumenti critici\", \"Nuovi Argomenti\", \"The Times Literary Supplement\", \"Cinema &amp; Cinema\" ecc. Appassionato di limerick e giochi di parole, fu anche autore di poesie paradossali, della commedia \"Amleto il lunatico\" (1987) e del romanzo \"Donna da Quirinale\" (scritto a quattro mani con Attilio Veraldi). Fu sposato con Claude B\u00e9guin e amico e prefatore di Achille Campanile, Luigi Malerba, Piero Camporesi, Giorgio Manganelli, Tullio Pericoli e molti altri.\nSi occup\u00f2 di autori come Giovanni Boccaccio, Carlo Goldoni, Lorenzo da Ponte, Alberto Moravia, Charles Dickens, Oscar Wilde, Roger Caillois, Robert Louis Stevenson, Henry James, David Herbert Lawrence, Lewis Carroll, Edward Lear, Ambrose Bierce, Evelyn Waugh, Samuel Pepys, Joseph Sheridan Le Fanu, Samuel Butler, Edward Morgan Forster, No\u00ebl Coward, William Hazlitt, Aphra Behn, Henry Miller, P.G. Wodehouse, Ross Macdonald, Jim Thompson, Angela Carter, David Mamet e Thomas Pynchon. Diresse una collana di testi teatrali per Marsilio Editori e la rivista \"Il Racconto. Mensile di narrativa internazionale\" (15 numeri, da maggio 1993 a settembre 1994, edita da Crocetti)."}
{"id": "3013974", "revid": "599013", "url": "https://it.wikipedia.org/wiki?curid=3013974", "title": "Yoder (Wyoming)", "text": "Yoder \u00e8 un centro abitato \"(town)\" degli Stati Uniti d'America, situato nella Contea di Goshen nello Stato del Wyoming. Nel censimento del 2000 la popolazione era di 169 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Yoder si estende su una superficie di 0,5 km\u00b2, tutti occupati da terre.\nPopolazione.\nSecondo il censimento del 2000, a Yoder vivevano 169 persone, ed erano presenti 45 gruppi familiari. La densit\u00e0 di popolazione era di 326,3 ab./km\u00b2. Nel territorio comunale si trovavano 84 unit\u00e0 edificate. Per quanto riguarda la composizione etnica degli abitanti, il 93,49% era bianco, lo 0,59% era nativo, il 2,37% proveniva dall'Oceano Pacifico, il 2,37% apparteneva ad altre etnie e l'1,18% a due o pi\u00f9. La popolazione di ogni etnia ispanica corrispondeva al 3,55% degli abitanti.\nPer quanto riguarda la suddivisione della popolazione in fasce d'et\u00e0, il 30,2% era al di sotto dei 18, il 3,6% fra i 18 e i 24, il 29,6% fra i 25 e i 44, il 23,7% fra i 45 e i 64, mentre infine il 13,0% era al di sopra dei 65 anni di et\u00e0. L'et\u00e0 media della popolazione era di 39 anni. Per ogni 100 donne residenti vivevano 119,5 uomini."}
{"id": "3013977", "revid": "767487", "url": "https://it.wikipedia.org/wiki?curid=3013977", "title": "Takestan", "text": "T\u0101kest\u0101n (farsi \u062a\u0627\u06a9\u0633\u062a\u0627\u0646) \u00e8 il capoluogo dello shahrest\u0101n di Takestan, circoscrizione Centrale, nella provincia di Qazvin in Iran. Aveva, nel 2006, una popolazione di 73.625 abitanti. La citt\u00e0 si trova a sud-ovest di Qazvin sulla linea ferroviaria Tabriz-Teheran."}
{"id": "3013997", "revid": "1149807", "url": "https://it.wikipedia.org/wiki?curid=3013997", "title": "Campionato italiano di beach volley", "text": "Il Campionato italiano di beach volley \u00e8 una manifestazione sportiva annuale e nazionale organizzata in Italia dalla Federazione Italiana Pallavolo (FIPAV), in collaborazione con gli organi federali territoriali e/o promoter locali che organizzano le strutture per gli atleti e per il pubblico.\n\u00c8 articolato su tre livelli,\nCampionato italiano 2007.\nIl campionato italiano 2007 di beach volley, che ha Skipper e Gazzetta dello sport come main promoter, si disputa in 6 tappe.\nCampionato italiano 2008.\nIl campionato italiano 2008 di beach volley, che ha Skipper e Gazzetta dello sport come main promoter, si disputa in 5 tappe.\nCampionato italiano 2009.\nIl campionato italiano 2009 di beach volley, che ha Skipper e Ford come main promoter, si disputa in 5 tappe.\nCampionato italiano 2010.\nIl campionato italiano 2010 di beach volley, che ha NGM come main promoter, si disputa in 7 tappe.\nSono Fanella-Campanari e Momoli-Bacchi le prime due coppie semifinaliste dell'atto conclusivo femminile del Ngm Campionato Italiano Assoluto di beach volley. Le due squadre hanno guadagnato l'accesso alle semifinali in virt\u00f9 dell'ultimo successo di giornata ottenuto nel terzo turno del tabellone vincenti. Fanella-Campanari, gi\u00e0 vincitrici di tre tappe quest'anno, hanno avuto ragione di Mazzulla\u00a0\u2013 Lo Re con il punteggio di 2-0 (21-17, 21-17), mentre Momoli-Bacchi hanno vinto 2-1 (21-19, 18-21, 15-6) contro Chiavaro-Malerba in un match molto combattuto. Sono\nSilvia Fanella e Barbara Campanari si laureano campionesse nazionali di beach volley 2010.\nNella finale per il 1\u00ba-2\u00ba posto Fanella-Campanari si sono imposte in rimonta con il punteggio di 2-1 (18-21, 21-14, 15-2) su Nellina Mazzulla e Graziella Lo Re in una gara molto combattuta nei primi due parziali, ma che nel terzo set ha visto la squadra siciliana, proveniente dal tabellone perdenti, avere un tracollo fisico che ha favorito Fanella-Campanari. Per Silvia e Barbara si tratta del primo titolo nazionale in carriera.\nSul gradino pi\u00f9 basso del podio sono salite Momoli-Bacchi che nella finale di consolazione hanno battuto 2-0 (21-17, 21-14) Margherita Chiavaro e Manuela Malerba."}
{"id": "3014001", "revid": "1573940", "url": "https://it.wikipedia.org/wiki?curid=3014001", "title": "Narjeh", "text": "Narjeh (farsi \u0646\u0631\u062c\u0647) \u00e8 una citt\u00e0 della shahrest\u0101n di Takestan, circoscrizione Centrale, nella provincia di Qazvin in Iran. Aveva, nel 2006, una popolazione di 73.625 abitanti. "}
{"id": "3014009", "revid": "458628", "url": "https://it.wikipedia.org/wiki?curid=3014009", "title": "Premio Bergamo (pittura)", "text": "Il Premio Bergamo fu promosso dal Ministro dell'educazione nazionale Giuseppe Bottai, gerarca fascista, nel 1939 in contrapposizione al Premio Cremona voluto da Roberto Farinacci.\nBottai, coadiuvato dal Direttore Generale Mario Lazzari, e con l'avallo dei responsabili locali (Giovanni Pieragostini, Fausto Brunelli, Giulio Massironi, Bindo Missiroli) diede vita a quattro edizioni, dal 1939 al 1942. La quinta, prevista per il 1943 fu annullata per la guerra.\nI vincitori delle quattro edizioni sono stati:\nCome \u00e8 scritto nel catalogo della mostra \"Anni Trenta. Arti in Italia oltre il fascismo\": \u00abA cavallo del 1940 la dialettica artistica in Italia si manifesta proprio nella rivalit\u00e0 tra i Premi Cremona (1939-1941) e Bergamo (1939-1942). Il primo, ispirato dal federale di Cremona Farinacci, \u00e8 sintonizzato sull'onda delle mostre hitleriane: \"Ascoltando alla radio un discorso del Duce\" e \"Stati d'animo creati dal Fascismo\" sono i temi della prima edizione. Il secondo, promosso dal ministro dell'educazione nazionale Bottai, \u00e8 pi\u00f9 attento alla qualit\u00e0 della pittura, come indicano i temi delle prime edizioni: \"Il paesaggio\" e \"Una o pi\u00f9 figure umane in un'unica composizione\". E proprio il Premio Bergamo \u2013 dove nel 1941 scoppia il caso della Crocifissione di Guttuso, 'blasfema' per iconografia e per lo stile alla Picasso \u2013 funziona da palestra per tanti giovani pittori aperti alle suggestioni d'Oltralpe e destinati al rinnovamento artistico dell'Italia liberata\u00bb.\nNel 1942 Renato Guttuso vinse il secondo premio con la sua \"Crocifissione\" (1941), nonostante la censura del regime fascista (l'opera fu accusata di empiet\u00e0). La Curia addirittura diram\u00f2 il seguente comunicati: \u201c\"D'ordine di S. E. Monsignor Vescovo, si d\u00e0 avviso a tutto il Clero della diocesi ed a quello che fosse di passaggio per la nostra citt\u00e0, che \u00e8 ad esso proibito l'accesso alla Mostra del Premio Bergamo, pena la sospensione a divinis ipso facto incurrenda\"\u201d.\nNelle quattro edizioni parteciparono pi\u00f9 di 333 artisti. Tra essi si ricordano:\nNote.\nNel 1941 il premio Bergamo fu attribuito a Mario Marcucci : il quadro che vinse fu un autoritratto."}
{"id": "3014012", "revid": "295921", "url": "https://it.wikipedia.org/wiki?curid=3014012", "title": "Premio Cremona", "text": "Il Premio Cremona \u00e8 un concorso artistico che si tenne nella citt\u00e0 di Cremona dal 1939 al 1941.\nIl premio di pittura venne ideato da Roberto Farinacci nel 1938, con l'intento di favorire il fascismo nella pittura italiana. Farinacci intendeva affermare con questo premio la necessit\u00e0 di un'arte figurativa di immediata comprensione che potesse portare ad una corrente artistica legata al fascismo.\nLa prima edizione si svolse nel 1939 sui temi: \"Ascoltando alla radio un discorso del Duce\" e \"Stati d'animo creati dal Fascismo\". I membri della giuria furono Ugo Ojetti, Ardengo Soffici, Felice Carena, Arturo Tosi, Giulio Carlo Argan in rappresentanza del Ministero. Il vincitore della prima edizione fu Luciano Ricchetti con \"In ascolto\".\nPer le edizioni seguenti fu lo stesso Mussolini a proporre i temi, che furono:\nIl concorso ebbe termine con l'inizio della seconda guerra mondiale."}
{"id": "3014017", "revid": "729019", "url": "https://it.wikipedia.org/wiki?curid=3014017", "title": "Stazione di Compre-San Vincenzo", "text": "La stazione di Compre-San Vincenzo \u00e8 una fermata ferroviaria posta sulla ferrovia Avezzano-Roccasecca. Serve le localit\u00e0 di Le Compre e San Vincenzo Ferreri, frazioni del comune di Sora.\nStoria.\nLa fermata di Compre-San Vincenzo venne attivata il 21 aprile 1938."}
{"id": "3014022", "revid": "2056951", "url": "https://it.wikipedia.org/wiki?curid=3014022", "title": "Lago Savuto", "text": "Il lago Savuto \u00e8 un piccolo lago artificiale della Sila grande, in Calabria.\nOrigine.\nRealizzato 1926, nel primo periodo che ha interessato la creazione dei laghi artificiali della Sila, attraverso lo sbarramento del fiume Savuto. Questo piccolo invaso fu realizzato come lago di compensazione per il vicino e pi\u00f9 grande lago Ampollino. Infatti parte delle sue acque vengono pompate attraverso condotte forzate nel lago Ampollino nei periodi di grande siccit\u00e0, in modo da poter sostenere il lavoro delle centrali elettriche alimentate dal lago Ampollino. Il territorio appartiene al comune di Parenti, in provincia di Cosenza.\nCaratteristiche.\nLe dimensioni del lago avvicinano questo bacino artificiale pi\u00f9 alle caratteristiche di una palude che di un lago vero e proprio. La vegetazione e la fauna sono infatti caratteristiche delle aree paludose.\nNelle vicinanze del lago vi \u00e8 la centrale elettrica e un piccolo villaggio un tempo utilizzato dai dipendenti della centrale, oggi in stato di abbandono."}
{"id": "3014024", "revid": "62244", "url": "https://it.wikipedia.org/wiki?curid=3014024", "title": "Kymlinge (metropolitana di Stoccolma)", "text": "Kymlinge \u00e8 una stazione incompiuta della metropolitana di Stoccolma.\nSoprannominata \"stazione fantasma\", giace sul territorio del comune di Sundbyberg, compresa fra le stazioni (regolarmente operative) di Hallonbergen e Kista sulla linea blu T11. La banchina \u00e8 situata in superficie, nonostante una parte di essa si trovi in galleria.\nNegli anni 1970 quest'area era oggetto di piani di sviluppo, principalmente mirati alla costruzione di edifici per ospitare sedi di enti e imprese di propriet\u00e0 statale all'esterno del centro di Stoccolma: in seguito il progetto venne per\u00f2 annullato a causa dell'opposizione del comune, che voleva salvaguardare l'area boschiva circostante come risorsa naturale. Con lo stop ai lavori si scelse di conservare la struttura esistente al fine di consentire eventuali adeguamenti futuri, nonostante ad oggi manchino biglietterie, scale mobili, ascensori e altre apparecchiature.\nDurante i primi anni 2000 \u00e8 stato riaperto un dibattito relativo al compimento dei lavori di costruzione della fermata, con una proposta presentata dal partito socialdemocratico.\nAlcune sottoculture hanno interesse in questa stazione, dando vita a rave party o a fenomeni di esplorazione urbana. Inoltre una leggenda metropolitana narra del transito del treno fantasma \"Silverpilen\", narrazione somigliante a quella de L'olandese volante."}
{"id": "3014025", "revid": "767487", "url": "https://it.wikipedia.org/wiki?curid=3014025", "title": "Spettro (film)", "text": "Spettro (\"Regreso a Moira\") \u00e8 un film per la televisione del 2006 diretto da Mateo Gil.\nFa parte della serie \"Film per non dormire\" (\"Pel\u00edculas para no dormir\") trasmessa in Spagna sul canale privato Telecinco e in Italia su Rai Movie."}
{"id": "3014029", "revid": "1146433", "url": "https://it.wikipedia.org/wiki?curid=3014029", "title": "Assedio di Napoli", "text": ""}
{"id": "3014038", "revid": "298229", "url": "https://it.wikipedia.org/wiki?curid=3014038", "title": "IAAF World Athletics Tour 2006", "text": "Lo IAAF World Athletics Tour 2006 \u00e8 stata la prima edizione del circuito di meeting internazionali di atletica leggera denominato IAAF World Athletics Tour, ed organizzato dalla IAAF. I meeting si sono disputati dal 9 marzo sino alla IAAF World Athletics Final del 10 settembre tenutasi a Stoccarda in Germania.\nCalendario.\nIl WAT 2006 si \u00e8 sviluppato in 25 appuntamenti nei 5 continenti, inclusa la finale."}
{"id": "3014043", "revid": "1305772", "url": "https://it.wikipedia.org/wiki?curid=3014043", "title": "East Brunswick", "text": ""}
{"id": "3014048", "revid": "1305772", "url": "https://it.wikipedia.org/wiki?curid=3014048", "title": "East Cleveland", "text": ""}
{"id": "3014055", "revid": "1305772", "url": "https://it.wikipedia.org/wiki?curid=3014055", "title": "East Fallowfield", "text": ""}
{"id": "3014056", "revid": "1305772", "url": "https://it.wikipedia.org/wiki?curid=3014056", "title": "East Haven", "text": ""}
{"id": "3014057", "revid": "121954489", "url": "https://it.wikipedia.org/wiki?curid=3014057", "title": "Teatri della Sardegna", "text": " Con l'arrivo della dominazione fenicia venne portata la cultura della recitazione; questa si pot\u00e9 mantenere con la dominazione romana che prendeva spunto dal teatro greco. Nelle rovine di Tharros e Nora \u00e8 possibile vedere i resti degli antichi teatri. \nTeatri nella zona di Cagliari.\nIl primo teatro costruito nella zona di Cagliari \u00e8 stato l'anfiteatro romano, costruito sulla roccia calcarea in epoca romana. Divenne un teatro all'aperto nel 1919 quando usc\u00ec dall'oblio in quell'estate, venendo ripulito dalle erbacee e detriti. A volere la rinascita dell'antico monumento fu un comitato formato da eminenti cagliaritani che intendeva rappresentarvi alcuni lavori classici. L'operazione and\u00f2 in porto e , nel maggio di quell'anno, la compagnia diretta dal famoso attore Gustavo Salvini mand\u00f2 in scena, con straordinario successo, l'\"Oreste\" di Vittorio Alfieri. Gli spettacoli ripresero poi nel luglio 1923, allorch\u00e9 la compagnia diretta ta Giulio Tempesti si ciment\u00f2 in quattro lavori: \"La figlia di Iorio\" e \"La fiaccola sotto il moggio\" di Gabriele D'Annunzio, il poema \"Circe\" del cagliaritano Oliviero Prumas e La cena delle beffe di Sem Benelli. Anche questa stagione registr\u00f2 un bilancio lusinghiero.\nIl Teatro Civico sorse nel 1831, quando il Comune di Cagliari acquist\u00f2 dalla famiglia Zappata il Teatro Regio, ubicato in Castello e attivo dal 1764, che versava gravi condizioni. Pertanto, il Comune ne affid\u00f2 la restaurazione all'architetto Giuseppe Cominotti, e deceduto quest'ultimo, all'architetto Gaetano Cima. Alla fine dei lavori il locale poteva accogliere circa mille spettatori. L'inaugurazione avvenne il 2 ottobre 1836 con l'opera \"Anna Bolena\" di Gaetano Donizetti. La storia del teatro si concluse il 26 febbraio 1943, giorno in cui venne raso al suolo dalle bombe. Tra le pi\u00f9 illustri persone che hanno avuto accesso sono i principi Umberto e Maria Jos\u00e8 di Savoia dal 3 al 5 giugno 1939.\nNel 1859 in viale Regina Margherita venne inaugurato il Teatro Diurno. A volerlo era stato il biellese Antonio Cerruti. Dieci anni dopo venne ristrutturato e acquist\u00f2 una nuova fisionomia: capienza maggiore con oltre 2000 posti e , grazie ad una copertura mobile, agibilit\u00e0 estesa a tutte le stagioni. Cos\u00ec rinnovato, il locale venne chiamato, dal nome del suo proprietario, Teatro Cerruti. Sino alla sua scomparsa, negli ultimi anni dell'Ottocento, ospit\u00f2 prosa, lirica, variet\u00e0 e anche spettacoli circensi.\nIl Politeama Regina Margherita sorse nel viale Umberto I (oggi viale Regina Margherita). Venne inaugurato il 25 dicembre 1897 con l'opera \"L'Africana\" di Giacomo Meyerbeer per iniziativa dei fratelli Enrico e Antonio Boero. Per realizzare il loro progetto avevano acquistato in quella strada l'area precedentemente occupata dal Teatro Cerruti. Il nuovo locale possedeva 44 palchi, due gallerie e una capienza intorno ai 2000 spettatori, prendendo il posto del Teatro Civico per imponenza e popolarit\u00e0. Tra i suoi programmi, grandi stagioni liriche e di prosa, spettacoli operistici, proiezioni cinematografiche, variet\u00e0, esibizioni circensi e incontri di lotta libera. Il 13 aprile 1899 venne presentata la \"Carmen\" di Bizet in serata di gala e tra i presenti ci furono i reali Umberto I e Margherita. Nel 1905 vi recit\u00f2, diciottenne, l'attrice Paola Pezzaglia. Il Politeama venne distrutto da un incendio la notte tra il 17 e il 18 dicembre 1942.\nVenne costruito nel 1899 nell'attuale via Sassari, ma dur\u00f2 pochi anni ed ebbe un carattere popolare, nel quale si svolsero attivit\u00e0 che comprendevano commedie, drammi, spettacoli circensi e serate di variet\u00e0.\nVenne inaugurato nel giugno del 1922 in via Giovanni Maria Angioy come teatro all'aperto. Inizialmente incontr\u00f2 il favore del pubblico, ma poi si trov\u00f2 in difficolt\u00e0 e chiuse dopo appena tre anni. Ospitava proiezioni cinematografiche, prose, operette, film-operette, variet\u00e0 ed anche qualche spettacolo lirico, fra i quali \"Lucia di Lammermoor\" di Gaetano Donizetti."}
{"id": "3014061", "revid": "123297584", "url": "https://it.wikipedia.org/wiki?curid=3014061", "title": "Physics Letters", "text": "Physics Letters \u00e8 una rivista scientifica pubblicata da Elsevier.\nLa rivista Physics Letters si suddivide in:"}
{"id": "3014065", "revid": "339392", "url": "https://it.wikipedia.org/wiki?curid=3014065", "title": "Eden (Wisconsin)", "text": ""}
{"id": "3014066", "revid": "767487", "url": "https://it.wikipedia.org/wiki?curid=3014066", "title": "Team Sleep", "text": "I Team Sleep sono stati un progetto parallelo rock alternativo statunitense creato nel 2000 dal frontman dei Deftones, Chino Moreno.\nIl loro sound univa rock alternativo, musica elettronica e d'ambiente, shoegaze, trip hop, dream pop, post-rock e post-hardcore.\nStoria del gruppo.\nIl gruppo nasce a Sacramento per opera di Moreno ed era inizialmente composto da quest'ultimo, Todd Wilkinson e DJ Crook. Le origini effettive del gruppo tuttavia risalgono 1994, quando Moreno e Wilkinson, amici d'infanzia, decisero di registrare una musicassetta contenente quattro brani.\nNel 1999 i due conobbero DJ Crook, tramite l'amico comune Frank Delgado, disc jockey dei Deftones; insieme realizzarono il brano \"Teenager\", il quale sarebbe stato pubblicato nel terzo album in studio dei Deftones \"White Pony\".\nIn seguito, al gruppo si unirono anche Zach Hill e Rick Verrett, rispettivamente alla batteria e al basso. Alla fine del 2001 i Team Sleep aprirono un tour e cominciarono ad esibirsi in concerto negli Stati Uniti. Dopo il tour cominciarono a registrare il loro primo lavoro in studio, che avrebbero dovuto pubblicare per la Maverick Records, etichetta che aveva gi\u00e0 sotto contratto anche i Deftones. Quando le registrazioni dell'album furono ultimate per\u00f2, Moreno scopr\u00ec che l'intero album era stato diffuso e reso scaricabile illegalmente su internet e il gruppo decise cos\u00ec di annullare la pubblicazione del disco.\nNel 2003 registrarono il brano strumentale \"The Passportal\", inserito nella colonna sonora del film \"Matrix Reloaded\". Una versione del brano cantata da Chino Moreno riusc\u00ec a circolare su Internet.\nIn seguito decisero di registrare un nuovo album, la cui uscita era inizialmente prevista per il 2004, ma la Maverick Records decise di posticiparne l'uscita, in modo tale da poter pubblicizzare l'album. Il 9 maggio 2005 il gruppo ha pubblicato l'album di debutto, dal titolo omonimo ed anticipato dal singolo \"Ever (Foreign Flag)\". Dalla lista tracce dell'album furono per\u00f2 esclusi molti brani, tra cui anche una collaborazione con Mike Patton dei Faith No More. Per promuovere l'album la band cominci\u00f2 a girare in tour e a pubblicare demo sul proprio profilo Myspace.\nNel'agosto 2014 i Team Sleep hanno annunciato il proprio ritorno attraverso un concerto tenuto ad ottobre dello stesso anno presso l'Applehead Studios di Woodstock, il quale sarebbe stato registrato per un futuro album dal vivo. Il 9 giugno 2015 il gruppo ha reso disponibile per l'ascolto la versione dal vivo di \"Blvd. Nights\", che ha anticipato l'uscita dell'album dal vivo \"Woodstock Sessions Vol. 4\", avvenuta il 10 luglio 2015. Nella stessa data \u00e8 stato rivelato che il gruppo avrebbe iniziato la pubblicazione di una serie di EP contenenti materiale inedito, progetto tuttavia accantonato per motivi sconosciuti."}
{"id": "3014076", "revid": "339392", "url": "https://it.wikipedia.org/wiki?curid=3014076", "title": "Eden (film)", "text": ""}
{"id": "3014077", "revid": "483293", "url": "https://it.wikipedia.org/wiki?curid=3014077", "title": "Athens Super Grand Prix", "text": ""}
{"id": "3014079", "revid": "298229", "url": "https://it.wikipedia.org/wiki?curid=3014079", "title": "Meeting Gaz de France", "text": ""}
{"id": "3014081", "revid": "570966", "url": "https://it.wikipedia.org/wiki?curid=3014081", "title": "Parigi Saint-Denis", "text": ""}
{"id": "3014086", "revid": "599013", "url": "https://it.wikipedia.org/wiki?curid=3014086", "title": "Eisuke Nakanishi", "text": ""}
{"id": "3014088", "revid": "339392", "url": "https://it.wikipedia.org/wiki?curid=3014088", "title": "Combattenti di Cooler", "text": ""}
{"id": "3014094", "revid": "433605", "url": "https://it.wikipedia.org/wiki?curid=3014094", "title": "Xcaret", "text": "Xcaret \u00e8 un sito archeologico costruito in origine dalla civilt\u00e0 Maya sulla costa caraibica della penisola dello Yucat\u00e1n, che oggi si trova nello stato messicano di Quintana Roo. La citt\u00e0 funzionava come porto per la navigazione e come centro commerciale. Alcune delle strutture originali del sito sono all'interno di una struttura privata, il parco ecologico di Xcaret.\nToponomastica.\n\"Xcaret\" significa \"piccolo stretto\" in lingua maya. La pronuncia \u00e8 Ish-caret in quanto la lettera X viene pronunciata come \"sc\". Il nome originale del sito era \"p'ole\", che significa merce oppure accordo dei mercanti. \nDescrizione.\nSecondo le ricerche fatte dall'istituto nazionale di Antropologia e Storia (INAH) le prime costruzioni del sito risalgono a un periodo tra il 200 e il 600, ma la maggior parte di esse risalgono tra il 1200 e il 1550. Le costruzioni del tardo Post-Classico si trovano lungo la costa; alcune di loro in posizioni strategiche. Il sito aveva un muro che serviva a proteggere la citt\u00e0 da attacchi provenienti dal mare. Xcaret era abitata quando Alonso D\u00e1vila e Francisco de Montejo arrivarono sulla costa orientale dello Yucatan, nel 1527 e nel 1529. Xcaret possiede molte riserve aperte a visite per il pubblico."}
{"id": "3014096", "revid": "433605", "url": "https://it.wikipedia.org/wiki?curid=3014096", "title": "Xelha", "text": "Xelha (scritto in spagnolo Xelh\u00e1; in maya yucateco Xel-H\u00e1) \u00e8 un sito archeologico della civilt\u00e0 maya situato sulla costa orientale della penisola dello Yucat\u00e1n, nello stato moderno di Quintana Roo in Messico, a sud della citt\u00e0 moderna di Playa del Carmen. Il nome deriva dall'unione delle parole della lingua maya yucateca \"xel\", fonte, e \"ha'\", acqua.\nStoria.\nNon si sa quando Xelha sia stata fondata, ma era gi\u00e0 occupata a partire dal primo secolo. Non venne completamente abbandonata fino al XIX secolo. Nel 1841 John Lloyd Stephens e Frederick Catherwood hanno trovato una stele con una data, 9.6.10.0.0, equivalente al 564.\nXelha fu uno dei porti pi\u00f9 importanti della citt\u00e0 maya di Coba, altri erano Tancah e Tulum. Probabilmente era anche un punto di scambio culturale tra i maya e la gente dei caraibi. \nLa zona di Xelha venne usata come base dall'Impero spagnolo, durante la prima spedizione del conquistador Francisco de Montejo il Vecchio. Montejo, che aveva ottenuto autorizzazione dal governo spagnolo di pacificare la penisola dello Yucat\u00e1n, attravers\u00f2 lo stretto dell'isola di Cozumel per arrivare alle lagune di Xelha, a poca distanza da un villaggio maya locale. Riusc\u00ec a stabilire il primo insediamento spagnolo della penisola, che chiam\u00f2 \"Salamanca de Xelha\". I rifornimenti e i viveri portati erano insufficienti per la spedizione. Nonostante gli assalti agli insediamenti maya e alle razzie effettuate per ottenere cibo, la piccola colonia perse 50 uomini nei primi due mesi a causa della fame e delle malattie. \nLe forze armate di Montejo si riorganizzarono in seguito a sufficienza per esplorare le zone circostanti, partendo con 125 uomini verso Ecab a nord. Ritornarono mesi dopo, avendo perso met\u00e0 degli uomini in battaglia con i maya della citt\u00e0 di Ake e a causa delle malattie. I 65 \"conquistadores\" rimasti a Salamanca de Xelha avevano subito diversi attacchi dai Maya, e Montejo rimase con un terzo del suo contingente iniziale.\nL'arrivo fortuito di una delle sue navi da Santo Domingo con approvvigionamenti e rinforzi evit\u00f2 il disastro completo, e venne quindi organizzata una spedizione verso sud a Chetumal. Anche questo tentativo fall\u00ec, e dopo 18 mesi dall'arrivo di Montejo nello Yucat\u00e1n, sia Xelha che gli accampamenti costieri vennero abbandonati."}
{"id": "3014099", "revid": "339392", "url": "https://it.wikipedia.org/wiki?curid=3014099", "title": "Operazione Silberfuchs", "text": ""}
{"id": "3014100", "revid": "14691", "url": "https://it.wikipedia.org/wiki?curid=3014100", "title": "Bertsolari", "text": ""}
{"id": "3014101", "revid": "599013", "url": "https://it.wikipedia.org/wiki?curid=3014101", "title": "Takashi Hirano", "text": ""}
{"id": "3014102", "revid": "287204", "url": "https://it.wikipedia.org/wiki?curid=3014102", "title": "Fairfield (California)", "text": "Fairfield \u00e8 un centro abitato (\"City\") degli Stati Uniti d'America, situato nella contea di Solano dello Stato della California. Nel censimento del 2014 la popolazione era di 111.125 abitanti.\nGeografia fisica.\nSecondo i rilevamenti dello United States Census Bureau, Fairfield si estende su una superficie di 98,8 km\u00b2."}
{"id": "3014111", "revid": "184755", "url": "https://it.wikipedia.org/wiki?curid=3014111", "title": "Jean Moreau de S\u00e9chelles", "text": "Biografia.\nDivenuto \"ma\u00eetre des requ\u00eates\" il 13 ottobre 1719, fu intendente di Hainaut a Valenciennes dal 1727 al 1743, poi intendente di Lilla dal 1743 al 1754, e contemporeamete intendente delle Fiandre dal maggio 1745 al 18 ottobre 1748, durante l'occupazione francese. \nIl 30 luglio 1754 venne nominato Controllore generale delle finanze da parte di Luigi XV al posto di Jean-Baptiste de Machault d'Arnouville, mantenendo tale incarico fino al 24 aprile 1756. Persegu\u00ec una politica economica audace, vicina al liberalismo, tutta improntata sull'assestamento delle finanze reali. Nel 1755, disponendo della confidenza del re in qualit\u00e0 di Ministro di Stato, venne consultato sul ricambio delle alleanze dalla Prussia all'Austria. Nel marzo 1756 fu vittima di un ictus e Fran\u00e7ois Marie Peyrenc de Moras, suo genero, fu designato da Luigi XV per sostituirlo. \nIl 14 luglio 1755 divenne membro onorario dell'Accademia delle scienze, poi vicepresidente nel 1756 ed infine presidente nel 1757.\nNel 1710 compr\u00f2 i terreni di Cuvilly, nell'Oise, che appartenevano ai signori di S\u00e9chelles. L\u00ec vi fece edificare un castello moderno al posto del castello feudale. Di conseguenza, si fece chiamare \"Moreau de S\u00e9chelles\".\nLe isole Seychelles, cedute alla Compagnia francese delle Indie nel 1756, ricevettero questo nome in suo onore.\nSua figlia, Marie H\u00e9l\u00e8ne Moreau de S\u00e9chelles (1715-1798), spos\u00f2 Ren\u00e9 H\u00e9rault, luogotenente generale di polizia. Dal loro matrimonio nacque Jean-Baptiste Martin H\u00e9rault de S\u00e9chelles, amico d'infanzia di Louis-Antoine de Bougainville e padre di Marie-Jean H\u00e9rault de S\u00e9chelles."}
{"id": "3014112", "revid": "1522738", "url": "https://it.wikipedia.org/wiki?curid=3014112", "title": "Natsumi Hinata", "text": ""}
{"id": "3014116", "revid": "33046287", "url": "https://it.wikipedia.org/wiki?curid=3014116", "title": "NDIS", "text": ""}
{"id": "3014121", "revid": "84604", "url": "https://it.wikipedia.org/wiki?curid=3014121", "title": "Touta marouca", "text": ""}
{"id": "3014122", "revid": "121158275", "url": "https://it.wikipedia.org/wiki?curid=3014122", "title": "Editto di Rivoli", "text": "L'editto di Rivoli fu un editto emesso in lingua francese da Emanuele Filiberto I di Savoia, duca di Savoia e principe di Piemonte, il 25 ottobre 1561, contenente norme di riorganizzazione del ducato in tema amministrativo, sociale ed economico.\nAntefatti.\nIn seguito alla stipula della pace di Cateau-Cambr\u00e9sis nel 1559, la Savoia e parte del Piemonte furono restituiti ai duchi di Savoia. Emanuele Filiberto, detto \"Testa di ferro\", pot\u00e9 quindi riprendere possesso dei territori di famiglia invasi da Francesco I di Francia nel 1536 nel corso della guerra franco-spagnola.\nEmanuele Filiberto rientr\u00f2 nel 1560, solo dopo che riusc\u00ec a riottenere anche le principali citt\u00e0 inizialmente trattenute dai francesi, fra le quali Torino.\nI territori della Savoia e del Piemonte, dopo 15 anni di occupazione, si trovavano in una situazione di degrado assoluto; mancava quasi del tutto l'organizzazione statale, esisteva il rischio di esplosione di conflitti religiosi e la popolazione era stremata dalla carestia e dal generale stato di anarchia.\nEmanuele Filiberto si adoper\u00f2 per una generale opera di riorganizzazione e di riassetto economico dello stato. In questo si avvalse anche dell'esperienza della pi\u00f9 anziana moglie Margherita di Valois e di vari consiglieri esperti conosciuti durante il suo servizio giovanile sotto Carlo V. Fu riportata la capitale a Torino, fu ripristinata l'attivit\u00e0 del senato di Savoia e del senato di Piemonte, fu riorganizzata la legislazione riunendo tutte le norme vigenti in un testo unico, fu varata una pi\u00f9 equa riforma fiscale, fu rilanciata l'attivit\u00e0 di canalizzazione ed altro ancora.\nContenuti principali dell'editto.\nLingua ufficiale.\nL'uso del latino nella redazione degli atti ufficiali \u00e8 sostituito dal francese nei territori ad ovest delle Alpi (Savoia) e nella Valle d'Aosta e dall'italiano nei territori ad est (Piemonte) ed a sud (Contea di Nizza) delle Alpi."}
{"id": "3014128", "revid": "483293", "url": "https://it.wikipedia.org/wiki?curid=3014128", "title": "Aviva British Grand Prix 2009", "text": ""}
{"id": "3014140", "revid": "599013", "url": "https://it.wikipedia.org/wiki?curid=3014140", "title": "Hiroshige Yanagimoto", "text": ""}
{"id": "3014142", "revid": "125167143", "url": "https://it.wikipedia.org/wiki?curid=3014142", "title": "Charl\u00e8ne Wittstock", "text": "Dalla sua ascesa al titolo di principessa col matrimonio, Charl\u00e8ne di Monaco si \u00e8 dedicata attivamente alle cause umanitarie e in particolare all'educazione dei bambini allo sport.\nBiografia.\nInfanzia.\nNata a Bulawayo, in Rhodesia (odierno Zimbabwe), dove il padre, Michael Kenneth Wittstock, era proprietario di un'industria tessile, si \u00e8 trasferita nel 1989 a Benoni, in Sudafrica. La madre, Lynette Humberstone, \u00e8 stata una nuotatrice competitiva e poi si \u00e8 dedicata alla carriera di allenatrice di una squadra di nuoto femminile, instillando la passione per lo sport alla famiglia. Charl\u00e8ne ha due fratelli minori, Gareth (n. 1980), tecnico informatico, e Sean (n. 1983), rappresentante di vendita. Il padre di Charl\u00e8ne, profondamente legato alla sua terra, ha annunciato nell'aprile del 2011 di considerare la possibilit\u00e0 di trasferire la sua intera famiglia a Monaco da Benoni per l'incremento del tasso di criminalit\u00e0 in Sudafrica.\nLa famiglia Wittstock ha origini tedesche: uno degli antenati di Charl\u00e8ne, Martin Gottlieb Wittstock, assieme alla moglie Johanne Luise Sch\u00f6nknecht, emigr\u00f2 in Sudafrica dal villaggio di Zerrenthin in Pomerania (Germania settentrionale) nel 1861. Qui Gottlieb apr\u00ec un'industria mineraria per l'estrazione di diamanti. Suo figlio, Heinrich Carl Wittstock, spos\u00f2 Olive Florence Caldwell, di origini inglesi. Il figlio della coppia, Dudley Kenneth Wittstock, nonno paterno di Charlene, spos\u00f2 Sylvia Fagan Nicolson, anch'ella di origini inglesi. Delle ricerche genealogiche sulla famiglia d'origine di Charl\u00e8ne sono state condotte in occasione delle sue nozze con Alberto II di Monaco nel 2011 e nel 2014 ha ricevuto una certificazione ufficiale per i suoi antenati irlandesi.\nCarriera sportiva.\nAppassionata di sport sin dalla giovent\u00f9, ha vinto due medaglie d'oro e una d'argento ai Giochi panafricani del 1999 tenutisi a Johannesburg. Ha rappresentato quindi il Sudafrica ai Giochi del Commonwealth nel 1998 e nuovamente nel 2002. Charl\u00e8ne ha partecipato alle olimpiadi di nella staffetta 4\u00d7100, classificandosi quinta. Ha vinto numerosi titoli nazionali, ma ha dovuto ritirarsi dalle competizioni nel 2008, dopo che un infortunio alla spalla le aveva impedito di partecipare alle olimpiadi di .\nIn passato \u00e8 stata legata sentimentalmente al nuotatore svedese Lars Fr\u00f6lander, al nuotatore britannico Robin Francis e dal 2002 al 2003 al rugbista sudafricano Andre Snyman.\nFidanzamento e matrimonio.\n\u00c8 stata legata sentimentalmente dal 2006 (sebbene i due si conoscessero dal 2001) ad Alberto II di Monaco; il fidanzamento ufficiale \u00e8 stato annunciato il 23 giugno 2010.\nLo stesso giorno Charl\u00e8ne, da protestante qual era, si \u00e8 convertita al cattolicesimo, come richiesto dalla costituzione monegasca.\nIl 1\u00ba luglio 2011 si \u00e8 sposata con il principe Alberto II di Monaco con rito civile nella Sala del Trono del Palazzo dei Principi a Monaco Vecchia, diventando ufficialmente principessa consorte (la prima a ricoprire tale titolo dalla morte di Grace Kelly nel 1982) e ricevendo il titolo di \"Sua Altezza Serenissima\" (S.A.S.).\nHa contratto matrimonio con il principe Alberto II con rito religioso il 2 luglio 2011 nella Corte d'Onore del Palazzo dei Principi, la cerimonia \u00e8 stata officiata dall'arcivescovo di Monaco, Bernard Barsi. Dal giorno successivo la coppia part\u00ec in luna di miele alla volta del Sudafrica, dove tra l'altro venne ricevuta a un pranzo ufficiale dal presidente Jacob Zuma.\nPrincipessa di Monaco.\nUno dei primi incarichi ufficiali di rappresentanza all'estero per la principessa Charl\u00e8ne fu la sua visita in Sudafrica per partecipare al funerale di Nelson Mandela il 12 dicembre 2013, accompagnata dalla fedele segretaria personale, la principessa Corinna zu Sayn-Wittgenstein, nota filantropa.\nIl 30 maggio 2014 fu annunciato che il principe Alberto e la principessa Charl\u00e8ne erano in attesa del loro primo figlio, la cui nascita era attesa per la fine dell'anno. Il 9 ottobre il Palazzo dei Principi conferm\u00f2 che in realt\u00e0 la coppia aspettava due gemelli. Il 10 dicembre 2014 la principessa Charl\u00e8ne diede alla luce i due gemelli, una femmina e un maschio, battezzati rispettivamente Gabriella Th\u00e9r\u00e8se Marie e Jacques Honor\u00e9 Rainier: quest'ultimo, sulla base della legge semisalica in vigore nel principato, \u00e8 il primo in linea di successione al trono monegasco.\nLa principessa parla l'afrikaans, l'inglese e il francese, e comprende il dialetto monegasco.\nIn quanto consorte di un sovrano di fede cattolica, la principessa Charl\u00e8ne gode del privilegio di vestirsi di bianco durante le udienze pontificie.\nLa sua infanzia in Africa ha fortemente influenzato la scelta della principessa di adoperarsi in favore dei bambini pi\u00f9 poveri nei paesi in via di sviluppo. Assieme al marito, infatti, \u00e8 presente regolarmente a cerimonie benefiche in tutto il mondo. Con questo scopo \u00e8 anche associata all'AmfAR. \u00c8 inoltre membro del MONAA, un'associazione monegasca per la lotta all'autismo. L'8 luglio 2011 Charl\u00e8ne ha incontrato il Premio Nobel per la pace, l'arcivescovo sudafricano Desmond Tutu, per la promozione della sua opera contro l'AIDS, divenendo co-presidente della \"The Giving Organisation Trust\", un'organizzazione che raggruppa dieci opere caritatevoli nella lotta contro l'HIV. Nel 2012 Charl\u00e8ne di Monaco ha creato una propria fondazione, la \"Fondation Princesse-Charl\u00e8ne \u00e0 Monaco\", in favore delle donne e dei bambini in difficolt\u00e0 nel mondo. Questa opera si \u00e8 orientata sin dall'inizio nel favorire la causa attraverso lo sport. La principessa, come del resto anche suo marito, ha ribadito in diverse occasioni pubbliche la sua particolare propensione nell'intendere lo sport come momento di forti valori educativi. A tal proposito, nel 2013, ha lanciato il programma \"Learn to Swim\" in Sudafrica. Il 27 maggio 2011 il comitato per le Olimpiadi Speciali ha annunciato la nomina dell'allora principessa promessa Charl\u00e8ne al ruolo di ambasciatore del movimento nel mondo, incaricata nello specifico della promozione al rispetto e all'inclusione nello sport per le persone con disabilit\u00e0 intellettive.\nLa principessa Charl\u00e8ne \u00e8 inoltre presidente onoraria della Croce Rossa del Sudafrica (suo marito \u00e8 presidente della Croce Rossa monegasca). Con l'istituzione della Croce Rossa monegasca, Charl\u00e8ne partecipa ai principali avvenimenti da essa organizzati a Monaco, come l'annuale \"Bal de la Croix Rouge\" o il \"Bal de la Rose\", che si tengono per raccogliere fondi a beneficio della fondazione della principessa Grace di Monaco.\nTra le altre passioni particolari della principessa, spiccano sicuramente il surf e l'escursionismo in montagna che pratica regolarmente, oltre alla lettura di testi di poesia etnica del Sudafrica. \u00c8 anche un'amante dell'arte contemporanea. \u00c8 presidente onoraria della Born Free Foundation per la protezione degli animali minacciati di estinzione nel mondo, riconfermando l'impegno ambientale nei confronti della fauna che da met\u00e0 Ottocento vede il principato di Monaco in prima linea assieme alle organizzazioni mondiali dedite a questo stesso scopo.\nTitoli, onorificenze e stemma.\nTitoli e trattamento.\nIl titolo e trattamento completo di Charl\u00e8ne \u00e8 il seguente:\"Sua Altezza Serenissima \"Charl\u00e8ne\", Principessa consorte di Monaco\".\nCharl\u00e8ne non usa il proprio cognome, bens\u00ec col matrimonio ha acquisito quello del marito, Grimaldi. Ha ricevuto i titoli in virt\u00f9 del matrimonio, in quanto Alberto II di Monaco \u00e8 principe di Monaco. In occasione del matrimonio \u00e8 stato creato un monogramma raffigurante le iniziali degli sposi.\n Altri titoli ufficiali:\nStemma.\nPrima del matrimonio di Charl\u00e8ne col principe di Monaco, la famiglia Wittstock non utilizzava uno stemma nobiliare in quanto non titolata. Lo stemma \u00e8 stato ricreato in vista del matrimonio col principe di Monaco, partendo da ricerche araldiche condotte in Germania, con la seguente blasonatura:\nLo stemma \u00e8 stato concesso al momento del suo matrimonio con il principe Alberto II al padre di Charl\u00e8ne, definito tecnicamente capo armigero della casata dei Wittstock (ma non titolato, dal momento che l'unica a possedere dei titoli rimane la figlia Charl\u00e8ne).\nIn occasione del suo matrimonio Charl\u00e8ne ha ottenuto un nuovo stemma personale, accostando le armi del marito con le sue. La blasonatura \u00e8 la seguente:"}
{"id": "3014153", "revid": "298229", "url": "https://it.wikipedia.org/wiki?curid=3014153", "title": "IAAF World Athletics Tour 2008", "text": "Lo IAAF World Athletics Tour 2008 \u00e8 stata la III edizione del circuito di meeting internazionali di atletica leggera denominato IAAF World Athletics Tour, ed organizzato dalla IAAF. I meeting si sono disputati dal 28 settembre 2007 sino alla IAAF World Athletics Final del 14 settembre 2008 tenutasi a Stoccarda in Germania.\nCalendario.\nIl World Athletics Tour 2008 si \u00e8 sviluppato in 26 appuntamenti nei 5 continenti, inclusa la finale."}
{"id": "3014157", "revid": "114471799", "url": "https://it.wikipedia.org/wiki?curid=3014157", "title": "Puntate di Generation Kill", "text": "La sette puntate della miniserie televisiva Generation Kill sono state trasmesse negli Stati Uniti dal canale HBO dal 13 luglio al 24 agosto 2008.\nIn Italia la miniserie \u00e8 andata in onda dal 14 giugno al 5 luglio 2009 su Steel, della piattaforma Mediaset Premium.\nUccidilo.\nTrama.\nNel nord del Kuwait, vicino al confine con l'Iraq, il primo battaglione da ricognizione dei marines degli Stati Uniti sta aspettando l'ordine di iniziare l'invasione del territorio iracheno, per dare inizio all'operazione \"Iraqi Freedom\". Nel frattempo, al campo Mathilda, la compagnia Bravo accoglie il giornalista Evan Wright, della testata \"Rolling Stone\", che seguir\u00e0 le prime fasi della guerra dall'interno della compagnia.\nLa culla della civilt\u00e0.\nTrama.\nQuando l'invasione dell'Iraq ha inizio, il sergente Colbert istruisce la propria squadra dando l'ordine di aprire il fuoco contro qualsiasi iracheno che sar\u00e0 in possesso di una possibile arma ostile. Il primo battaglione da ricognizione vive il primo scontro a fuoco a Nasiriyya, dove il primo nemico viene individuato nella persona di Al Gharraf. La compagnia Bravo viene quindi inviata verso la citt\u00e0 irachena per dare supporto.\nChe figata.\nTrama.\nDopo lo scontro di Nasiriyya, la compagnia Bravo attende di ricevere nuovi ordini. Dopo che si incominciano ad incontrare le prime difficolt\u00e0 nei rifornimenti sia d'artiglieria che di beni di prima necessit\u00e0, la compagnia viene inviata verso la citt\u00e0 di Ar Rifa per assumere il controllo di una pista di atterraggio.\nSesso solitario in trincea.\nTrama.\nDopo il combattimento per assumere il controllo della pista di atterraggio, la compagnia si trova molto avanti rispetto al resto delle truppe americane, che salgono verso nord molto pi\u00f9 lentamente. I rifornimenti quindi arrivano con molto ritardo e gli uomini sono chiamati a continuare la missione consumendo meno risorse possibile. Nuovi ordini li portano verso Al Havy, per costituire un blocco. Nel frattempo, la compagnia Alpha \u00e8 costretta a recuperare il corpo di un marine ad Al Shatra, ma la loro missione \u00e8 ritardata di un'operazione della CIA.\nNon accarezzare un cane arrabbiato.\nTrama.\nIl battaglione incomincia a mostrare frustrazione rispetto l'andamento della guerra, poich\u00e9 ancora i marines non hanno avuto modo di esprimere quanto avevano imparato in addestramento, e soprattutto perch\u00e9 hanno avuto poche occasioni di usare le armi a disposizione. Ma presto, quando saranno chiamati a conquistare un ponte, avranno modo di dimostrare tutte le loro abilit\u00e0 di combattimento.\nMantieni la calma.\nTrama.\nIl battaglione \u00e8 chiamato a scortare fuori da Baghdad i profughi che cercano salvezza. In questa occasione i marines hanno modo di vedere quanta umanit\u00e0 si nasconde nel popolo iracheno. Tuttavia i soldati iniziano anche a chiedersi se la loro parte nella guerra sia gi\u00e0 finita, ma il colonnello Ferrando ha gi\u00e0 un piano per riportare i suoi uomini in combattimento.\nBomba in giardino.\nTrama.\nIl primo battaglione da ricognizione ormai \u00e8 gi\u00e0 nel centro di Baghdad e inizia a rendersi conto di quanto sia grande la citt\u00e0, rimanendo impressionato. Nel frattempo, la compagnia Bravo ha l'ordine di pattugliare la citt\u00e0 e presto si rende conto che gli ostacoli che ha davanti sono molto pi\u00f9 grandi di quanto si potesse immaginare."}
{"id": "3014158", "revid": "767487", "url": "https://it.wikipedia.org/wiki?curid=3014158", "title": "Rob Nicholson", "text": "Rob ha iniziato la sua carriera suonando il basso, a Santa Monica, California, con i Cryptic Slaughter, registrando 3 album ed esibendosi in molti show. Ha suonato anche con Rob Zombie e al momento fa parte della band di Ozzy Osbourne che ha pubblicato nel giugno 2010 il disco \"Scream\"."}
{"id": "3014168", "revid": "834", "url": "https://it.wikipedia.org/wiki?curid=3014168", "title": "Gordon (famiglia)", "text": ""}
{"id": "3014177", "revid": "486946", "url": "https://it.wikipedia.org/wiki?curid=3014177", "title": "Mainstream Rock Tracks", "text": ""}
{"id": "3014178", "revid": "834", "url": "https://it.wikipedia.org/wiki?curid=3014178", "title": "Hamilton (famiglia)", "text": ""}
{"id": "3014197", "revid": "599013", "url": "https://it.wikipedia.org/wiki?curid=3014197", "title": "Yasuto Honda", "text": ""}
{"id": "3014212", "revid": "120083884", "url": "https://it.wikipedia.org/wiki?curid=3014212", "title": "Tres Quebradas (vulcano)", "text": "Tres Quebradas o Los Patos \u00e8 un vulcano delle Ande, alto 6239 metri. Si trova tra il Cile e l'Argentina."}
{"id": "3014217", "revid": "98390715", "url": "https://it.wikipedia.org/wiki?curid=3014217", "title": "Jan Matthys", "text": "Fornaio a Haarlem, fugg\u00ec ad Amsterdam dopo aver abbandonato moglie e famiglia. Nella fuga era accompagnato dalla sua giovanissima amante, Divara, una bellissima ragazza figlia di un birraio, che aveva sedotto e strappato alla sua famiglia. Jan (Johan) Matthys (o Mattijs) si fece battezzare dal predicatore olandese Melchior Hofmann da cui poi prese le distanze, quando, dopo la sua carcerazione avvenuta a Strasburgo, ne pretese la successione svelando di essere il redivivo profeta Enoch, il secondo testimone dell'Apocalisse.\nMatthys riusc\u00ec a raccogliere intorno a s\u00e9 un gruppo di fedeli convincendoli che Dio gli aveva \"personalmente\" rivelato che il ritorno di Ges\u00f9 sarebbe avvenuto il giorno di Pasqua del 1534 nel quale avrebbe instaurato il Suo Regno e distrutto tutti i malvagi.\nNel novembre del 1533 Matthys nomin\u00f2 dodici sedicenti apostoli perch\u00e9, due a due, andassero a battezzare le masse diffondendo il suo verbo di Profeta inviato da Dio. Questi \"apostoli\" dovevano anche far visita alle diverse comunit\u00e0 anabattiste della zona recando il messaggio escatologico di Matthys con un forte accenno alla fine del mondo con l'instaurazione del Regno di Cristo e lo sterminio degli empi. All'inizio del 1534, in virt\u00f9 di un'altra presunta visione, Matthys si introdusse nella citt\u00e0 tedesca di M\u00fcnster. La citt\u00e0 era allora in aperto conflitto con il proprio Principe Vescovo, da poco eletto, per motivi socio-economici e religiosi. La maggioranza della popolazione era infatti passata alla Riforma. L'ingresso in citt\u00e0 di Matthys con i suoi fedelissimi, avvenne in un momento drammatico. Si era ormai alla vigilia dell'assedio della citt\u00e0 da parte del Vescovo, deciso a riconquistare la Capitale della sua Diocesi Stato. Il Consiglio Cittadino ed i luterani videro in Matthys un aiuto e un supporto alle loro istanze di libert\u00e0. In particolare fu accolto in maniera calorosa dai luterani radicali, guidati dal teologo e predicatore Bernhard Rothmann, che avevano rifiutato il battesimo dei bambini a favore di quello degli adulti.\nLa predicazione di Matthys e del suo luogotenente Giovanni di Leida, aggressiva e terrorizzante, fece presto breccia non solo nella popolazione, terrorizzata per gli eventi che si stavano preannunciando, ma anche tra i membri del Consiglio Cittadino. Cos\u00ec in molti si fecero battezzare credendo e accettando la visione escatologica di Matthys. Il 30 gennaio del 1534 il Consiglio Cittadino decret\u00f2 che tutti i cittadini, senza distinzione, godevano della libert\u00e0 religiosa. Vennero anche indette, per il 23 febbraio, le elezioni per il rinnovo del Consiglio cittadino nelle quali furono eletti due mercanti Bernhard Knipperdolling ed Hans Krechting \"il vecchio\", ambedue seguaci di Matthys. La nuova situazione e il pericolo dell'imminente assedio, indusse molti cattolici e luterani ortodossi a lasciare progressivamente la citt\u00e0. Nei giorni e settimane successive il Principe Vescovo Francesco di Waldeck complet\u00f2 l'assedio con truppe cattoliche e protestanti.\nLa predicazione profetica di Jan Matthys annunciava il ritorno di Cristo e l'instaurazione del suo Regno con la distruzione di tutti gli empi per il 4 aprile 1534, data della Pasqua. Giunto quel giorno Matthys, affermando di avere avuto un'improvvisa ispirazione, volle fare una sortita alla testa di un drappello di ardimentosi. Cos\u00ec, dopo essere salito su un muretto, si rivolse coraggiosamente agli assedianti invitandoli a rivoltarsi contro i loro padroni. In quel mentre un ufficiale, avvicinatosi cautamente, lo trafisse con la spada, uccidendolo sul colpo.\nDopo la sua morte seguir\u00e0 un nuovo capitolo con l'instaurazione del Regno teocratico di Munster. Il sanguinario Bockelson ne sar\u00e0 Re e la bellissima Divara, la vedova di Matthys, divenuta sua sposa, la Regina. "}
{"id": "3014220", "revid": "83531", "url": "https://it.wikipedia.org/wiki?curid=3014220", "title": "Thomas de Maizi\u00e8re", "text": "Esponente della CDU, \u00e8 stato pi\u00f9 volte ministro nei governi di diversi L\u00e4nder e nei governi federali guidati da Angela Merkel.\nFamiglia.\nAppartiene ad una famiglia di origini francesi aristocratiche e ugonotte, originaria del paese di Maizi\u00e8res-l\u00e8s-Metz, presso Metz in Lorena, del quale erano balivi nel medioevo e dal quale prendono il nome. La famiglia, in seguito alla revoca dell'editto di Nantes da parte di Luigi XIV, si trasfer\u00ec nel XVII secolo in Brandeburgo, dove aveva esercitato per alcuni anni pratiche amministrative alla corte degli Hohenzollern e aveva potuto trattenere il titolo nominale ed ereditario di balivo (\"balif\").\nKarl \u00e8 figlio del colonnello e ispettore generale dell'artiglieria nella Germania Ovest Ulrich de Maizi\u00e8re e di un'ex infermiera, Eva Kunsterlin; suo cugino \u00e8 Lothar de Maizi\u00e8re, politico della CDU e per breve tempo Presidente del Consiglio dei ministri della Repubblica Democratica Tedesca. Karl appartiene alla confessione evangelica.\nBiografia.\nDopo aver compiuto studi classici in un prestigioso collegio di Bonn gestito da gesuiti e fondato nel 1558, studi\u00f2 giurisprudenza a M\u00fcnster e a Friburgo in Brisgovia, uscendo con il massimo dei voti dagli esami di stato; giovanissimo fu attivista cattolico e democratico, aderendo fin dall'universit\u00e0 all'associazione cattolica degli studenti RCDS, entrando solo in politica nei primi anni 1980 come assessore comunale dei Sindaci di Berlino Ovest Richard von Weizs\u00e4cker e Eberhard Diepgen.\nNegli anni 1990 prosegu\u00ec la sua carriera politica con incarichi di ministro prima del Land Meclemburgo-Pomerania Anteriore, poi della Sassonia. \nNel 2005 pass\u00f2 dal governo della Sassonia a quello federale: nel governo Merkel I fu Capo della Cancelleria e Ministro degli Affari speciali; nel governo Merkel II \u00e8 stato Ministro degli interni e dal 2011 \u00e8 Ministro della difesa. \n\u00c8 stato anche segretario del CDU e nel 2003 capo del congresso internazionale della chiesa evangelica."}
{"id": "3014226", "revid": "1573940", "url": "https://it.wikipedia.org/wiki?curid=3014226", "title": "Janet Tashjian", "text": "Vive a Needham (Massachusetts) ed \u00e8 autrice di romanzi per ragazzi.\nAdattamenti.\nNel 2002 il canale televisivo Disney Channel ha prodotto un film intitolato \"Tru Confessions\", ispirato all'omonimo romanzo di Janet Tashjian. Protagonista della pellicola \u00e8 Shia LaBeouf."}
{"id": "3014229", "revid": "599013", "url": "https://it.wikipedia.org/wiki?curid=3014229", "title": "Masakiyo Maezono", "text": ""}
{"id": "3014233", "revid": "729019", "url": "https://it.wikipedia.org/wiki?curid=3014233", "title": "Stazione di Fontanarosa-Cervaro", "text": "La stazione di Fontanarosa-Cervaro \u00e8 una fermata ferroviaria posta sulla linea Roma-Cassino-Napoli. Serve la localit\u00e0 di Fontana Rosa, frazione del comune di Cassino, e la frazione di Santa Lucia del comune di Cervaro.\nStoria.\nLa fermata venne attivata nel 1949. La fermata non ha mai avuto un traffico passeggeri notevole, il motivo \u00e8 da ricercare innanzitutto per i pochi treni (solamente locali per Cassino e Caserta) che effettuano fermate. Questa situazione ha portato la fermata ad essere sfruttata ben poco da Cervaro (che dista 6 km) e dai comuni immediatamente limitrofi, che comunque tendono a rivolgersi a Cassino o, al pi\u00f9, alla vicina Mignano Monte Lungo. Trovando quindi solo un residuo traffico passeggeri dato da pendolari e abitanti della piccola zona che la circoscrive, gran parte dei servizi che erano stati previsti nel fabbricato passeggeri sono stati chiusi nei primi anni duemila.\nStrutture e impianti.\nLa fermata possiede un fabbricato viaggiatori e un sovrappasso che viene utilizzato per spostarsi tra i due binari di corsa. Possiede anche una piccola pensilina in cemento per riparo in caso di mal tempo.\nIl fabbricato viaggiatori al suo interno disponeva di una biglietteria corredata di una piccola sala d'attesa, chiuse al pubblico.\nInterscambi.\nLa fermata, oltre a disporre di un parcheggio antistante il fabbricato viaggiatori, dispone di:"}
{"id": "3014234", "revid": "767487", "url": "https://it.wikipedia.org/wiki?curid=3014234", "title": "Barzellette e massacri", "text": "Barzellette e massacri \u00e8 il primo album del gruppo musicale Fratelli di Soledad, pubblicato nel 1992.\nTracce.\nTesti e musiche di Giorgio Silvestri.\nNel 1995 esce una ristampa dell'album per l'etichetta Banda Bonnot, contenente due cover come bonus tracks:\n\"9. The harder they come\" (canzone di Jimmy Cliff del 1972, tratta dall'album \"The harder they come\", colonna sonora del film omonimo)\n\"10. Miss mia cara miss\" (canzone del 1958, cantata da Tot\u00f2 nel film Tot\u00f2 a Parigi, in originale col titolo \"Miss, mia cara miss\")"}
{"id": "3014236", "revid": "1568601", "url": "https://it.wikipedia.org/wiki?curid=3014236", "title": "Barrancas Blancas", "text": "Barrancas Blancas \u00e8 una montagna delle Ande del Cile. \u00c8 alta 6.119 metri.\nAspetto fisico.\nIl Cerro Barrancas Blancas o pi\u00f9 semplicemente Barrancas Blancas \u00e8 un vulcano situato interamente nel territorio cileno. \u00c8 la parte pi\u00f9 elevata di una cresta vulcanica chiamata Cord\u00f3n Foerster, lunga circa 20 km, nelle vicinanze della catena montuosa del Ojos del Salado."}
{"id": "3014237", "revid": "1605525", "url": "https://it.wikipedia.org/wiki?curid=3014237", "title": "Lo sguardo estraneo, ovvero la vita \u00e8 un peto in un lampione", "text": "Lo sguardo estraneo \u00e8 un romanzo del 1999 di Herta M\u00fcller.\nTrama.\nTesto autobiografico, \"Lo sguardo estraneo\" riflette su quello che viene definito \"il punto di vista degli artisti\", ovvero un punto di vista diverso, particolare. \nHerta Muller invece interpreta lo sguardo estraneo non come la posizione o la condizione degli artisti, ma come sguardo sulla prevedibilit\u00e0.\nIl romanzo si conclude con una storiella; c'\u00e8 un vecchio signore che non guarda nulla, con gli occhi persi, ma se qualcuno passa e gli chiede cosa sta guardando, il vecchio semplicemente risponde: nulla, ossia \u00e8 conscio che non sta osservando intenzionalmente qualcosa. \"Questa storiella \u00e8 la pi\u00f9 breve descrizione di che cosa sia la prevedibilit\u00e0. La conosco da vent'anni e da allora vado a sedermi accanto al vecchio sulla panchina\", scrive Herta Muller. \"Ma ancora non riesco a credergli sino in fondo\"."}
{"id": "3014239", "revid": "767487", "url": "https://it.wikipedia.org/wiki?curid=3014239", "title": "Monetazione austriaca in Italia", "text": "La monetazione austriaca in Italia \u00e8 l'insieme delle emissioni di monete operata dal governo austriaco in Italia dal passaggio del milanese dagli Asburgo di Spagna al ramo austriaco nel 1706 sino al crollo del Regno Lombardo-Veneto nel 1859.\nStoria.\nLa coniazione delle monete austriache in Lombardia coincise con il passaggio del milanese dagli Asburgo di Spagna al ramo austriaco nel 1706, anno al quale vengono ascritte le prime \"parpagliole\" coniate da Carlo VI d'Asburgo. Gli oltre due secoli di amministrazione spagnola, per\u00f2, avevano radicato l'utilizzo del ducato milanese cos\u00ec fortemente che nemmeno la parentesi della dominazione francese di inizio Settecento (a cui poi succedette quella austriaca) riusc\u00ec a far prevalere nuove monete.\nSar\u00e0 l'Imperatrice Maria Teresa d'Austria a stabilire per prima la coniazione di monete specifiche per il Ducato di Milano, riformando completamente il sistema monetario pur mantenendo come unit\u00e0 di base lo \"scudo d'argento\" che, per dimensione e materiale, era accettato e riconosciuto dal popolo. Nel ducato di Mantova venne mantenuta pressoch\u00e9 identica la precedente monetazione estense.\nRiforme radicali al sistema monetario austriaco in Italia pervennero dopo il passaggio di Napoleone quando, restaurato Francesco II introdusse il sistema centesimale.\nL'Austria coni\u00f2 monete nel milanese ininterrottamente dal 1706 al 1859 con un unico grande periodo di interruzione dal 1796 al 1815 dato dalla dominazione napoleonica ed un piccolo salto nel 1848 in corrispondenza dei movimenti rivoluzionari che instaurarono per breve tempo un governo alternativo.\nLe zecche.\nL'avvento austriaco in Lombardia cancell\u00f2 molte di quelle zecche che nel periodo sforzesco e visconteo avevano popolato il territorio, riducendo i centri di produzione di modo da accentrare lo smistamento delle monete nelle zecche dei capoluoghi.\nRaccogliamo qui la lista completa delle zecche attive nei territori austriaci dalla loro annessione con l'Impero sino al termine delle coniazioni per l'Austria:\nParallelamente, alcune zecche si preoccuparono di coniare monete per conto dell'Impero e in cambio alcune zecche imperiali austriache coniarono monete per la dominazione italiana. Tra queste ricordiamo le zecche di:\nSimboli sulle monete austriache.\nTutte le monete austriache, con rare eccezioni, recano il nome e la legenda del sovrano imperiale regnante con tutti i suoi attributi titolari. Sul retro \u00e8 sempre presente uno scudo con l'immagine delle armi imperiali o del territorio corrispondente. Le indicazioni monetarie sono sempre in italiano e il valore delle monete d'oro o d'argento (e in alcuni casi anche per quelle di rame o di bronzo dopo l'introduzione del sistema centesimale) erano indicate con numeri che indicavano la quantit\u00e0 di lire austriache corrispondenti.\nSolitamente sul bordo delle monete argentee si trovavano iscrizioni con motti allegorici (VIRTUTE ET CLEMENTIA, VIRTUTE ET EXEMPLO, PIETATE ET CONCORDIA, LEGE ET FIDE, IUSTITIA REGNORUM FUNDAMENTUM, RECTA TUERI, VIRIBUS UNITIS). I principali incisori delle monete austriache in Italia furono Luigi Manfredini, Laurenz Ponningen, Johann Weiss, Josef Daniel Bohm, Ignaz Rosner, Josef Schmitt.\nSistema monetario austriaco.\nPartendo dal ducato di Milano, i domini austriaci conobbero un'evoluzione ed un continuo ammodernamento delle valute locali utilizzate. Da Maria Teresa d'Austria sino alla prima parte del regno di Francesco II d'Asburgo-Lorena, coesistevano nei domini diverse monete cos\u00ec riassumibili schematicamente:\nDucato di Milano:\nDucato di Mantova:\nIl sistema di conto scelto alla fondazione del Regno Lombardo-Veneto fu quello milanese, restaurato dopo la parentesi napoleonica e preferito in quanto gi\u00e0 armonizzato ai modelli tedeschi, mentre non fu restaurato l'antico retaggio di epoca medievale della complessa monetazione della Repubblica di Venezia. La coniazione austro-milanese consisteva in una monetazione nei classici tre metalli (oro, argento, rame), la quale and\u00f2 a differenziarsi e perfezionarsi sotto i diversi sovrani che regnarono. All'epoca della sua fondazione nel Regno Lombardo-Veneto circolavano ancora le valute francesi, in quanto i pesanti debiti contratti in guerra non permettevano un'immediata coniazione. Fu solo dal 1822 che vennero proposte le nuove monete:\nAltre monete in uso.\nVi furono anche monete in uso presso gli stati austriaci in Italia che avevano denominazioni diverse e che vennero scarsamente utilizzate come ad esempio: "}
{"id": "3014245", "revid": "110157", "url": "https://it.wikipedia.org/wiki?curid=3014245", "title": "Cristina e il suo doppio", "text": "Cristina e il suo doppio \u00e8 un libro del 2008 di Herta M\u00fcller. La scrittrice ha raccolto le sue impressioni e i ricordi richiamati alla mente dal ritrovamento e dalla consultazione, a distanza di vent'anni, dei fascicoli della Securitate che la riguardavano in quanto \"elemento scomodo al regime\"."}
{"id": "3014246", "revid": "287204", "url": "https://it.wikipedia.org/wiki?curid=3014246", "title": "Niccol\u00f2 da Bologna", "text": "Biografia.\nFu attivo tra il 1349 e il 1403. \u00c8 conosciuto universalmente per le sue figure espressive, modellate e per le scene narrative, affollate e piene di azione.\nLe prime opere firmate da Niccol\u00f2 sono copie del Decretum di Graziano. Si conserva inoltre presso la Pontificia Biblioteca Antoniana un corale (il cosiddetto \"Liber VII\", graduale del secolo XIV) con la sua firma (\"Nicolaus de Bononia fecit\") sulla miniatura del f. 1r, raffigurante il Cristo Risorto. Gli sono anche state attribuite parecchie illustrazioni dell'Offiziolo dei Mesi, conservato nella Biblioteca Comunale di Forl\u00ec.\nLa sua bottega ha miniato una variet\u00e0 di altri manoscritti, compresi testi universitari, libri di coro per le chiese e testi liturgici, libri di devozione privata, manoscritti di poesia profana, statuti.\nI documenti che lo riguardano ci restituiscono la figura di un agiato artigiano, asceso a una ragguardevole condizione economica in virt\u00f9 delle numerose commissioni di grande prestigio per gli ambienti pi\u00f9 in vista di Bologna e spesso anche da istituzioni lontane dalla sua citt\u00e0. Inoltre sono ampiamente documentate le cospicue responsabilit\u00e0 amministrative da lui assunte in seno al governo popolare bolognese stabilito nel 1376.\nFece redigere testamento nel 1399, ma risulta ancora in attivit\u00e0 nel 1403, anno in cui tuttavia probabilmente mor\u00ec, lasciando al figlio Onofrio una cospicua bottega, ma anche una eredit\u00e0 artistica che non verr\u00e0 presto eguagliata.\nOpere.\nAttribuite a Niccol\u00f2:\nAttribuite in passato a Niccol\u00f2 (ora assegnate allo \"Pseudo-Niccol\u00f2\" o \"L'Illustratore\"):"}
{"id": "3014249", "revid": "767487", "url": "https://it.wikipedia.org/wiki?curid=3014249", "title": "Monte Nevado San Francisco", "text": "Il Nevado San Francisco (detto anche \"Cerro San Francisco\") \u00e8 uno stratovulcano considerato spento. Si trova al confine di Argentina e Cile ed \u00e8 alto 6016 metri."}
{"id": "3014252", "revid": "62004", "url": "https://it.wikipedia.org/wiki?curid=3014252", "title": "Old World Underground, Where Are You Now?", "text": "Old World Underground, Where Are You Now? \u00e8 il secondo album in studio del gruppo musicale canadese Metric, pubblicato il 2 settembre 2003."}
{"id": "3014254", "revid": "1543377", "url": "https://it.wikipedia.org/wiki?curid=3014254", "title": "Partido di Salto", "text": "Il partido di Salto \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Salto. "}
{"id": "3014262", "revid": "219355", "url": "https://it.wikipedia.org/wiki?curid=3014262", "title": "Triangolo industriale siracusano", "text": ""}
{"id": "3014264", "revid": "119621768", "url": "https://it.wikipedia.org/wiki?curid=3014264", "title": "Manchester City Football Club 1899-1900", "text": "Questa pagina raccoglie i dati riguardanti il Manchester City Football Club nelle competizioni ufficiali della stagione 1899-1900."}
{"id": "3014265", "revid": "1310927", "url": "https://it.wikipedia.org/wiki?curid=3014265", "title": "Spielvereinigung Weiden", "text": "L'SpVgg Weiden \u00e8 una societ\u00e0 calcistica tedesca con sede a Weiden, in Baviera.\nStoria.\nIl club nacque nel 1912 con l'istituzione di un dipartimento calcistico nel club di ginnastica Turnerbund Weiden. Il dipartimento calcistico divenne indipendente il 19 gennaio 1924 ed ebbe un certo successo, vincendo i primi titoli locali nel 1924 e il 1931e ottenendo la promozione in Bezirksliga Bayern. Tra il 1929 e il 1934 il club fu unito con il Fu\u00dfball Club Windischeschenbach nel SpVgg Weiden-Windischeschenbach. Nel 1934, il team disput\u00f2 la Gauliga Bayern, una delle sedici divisioni che formavano la massima serie dopo la riorganizzazione del calcio tedesco fatta nel 1933 sotto il Terzo Reich. L'SpVgg Weiden fu retrocesso dopo appena una stagione. Nel 1941 riusc\u00ec a tornare in Gauliga, dopo essersi fuso a causa della guerra con il Reichsbahn SV Weiden a formare il \"Reichsbahn Sport- und Spielvereinigung Weiden\", questo club rimase nella massima serie fino al termine della seconda guerra mondiale.\nDopo la guerra il club riprese a giocare con il nome di SpVgg Weiden e scivol\u00f2 al livello pi\u00f9 basso del calcio tedesco prima di ritornare nella Landesliga Bayern (II) nel 1947, facendo una fugace apparizione di una sola stagione in seconda divisione nel 1954-55. Nel mezzo, il club partecip\u00f2 anche alla Amateurliga Bayern (III).\nIl club non riusc\u00ec a qualificarsi per la nuova Amateurliga Bayern a girone unico e si iscrisse alla Landesliga Bayern-Mitte. Dopo essere tornato in Amateurliga, riusc\u00ec a conquistare la Regionalliga alla prima stagione. Tuttavia il Weiden riusc\u00ec a rimanere in Regionalliga solo per una stagione, tornando in Amateurliga nel 1966. In Amateurliga il Weiden conquist\u00f2 due secondi posti, nel 1971 e nel 1972, ma nel 1975 venne retrocesso.\nDal 1977 al 1981, il Weiden fin\u00ec in Bezirksliga, ma poi riusc\u00ec a tornare in Landesliga e, nel 1985, in Amateur Oberliga Bayern nel 1985.\nDalla met\u00e0 degli anni '80 alla met\u00e0 degli anni '90 il club gioc\u00f2 in terza divisione e, dopo la ristrutturazione della lega, in quarta divisione. All'inizio degli anni '90 la squadra ha fatto alcune apparizioni in Coppa di Germania (1991 e 1992). Dopo essere retrocesso in Landesliga Bayern-Mitte (V) il Weiden vinse il titolo nel 2006 e ritorn\u00f2 in Oberliga. Nel 2008.09 il Weiden ha vinto il campionato e \u00e8 tornato a disputare la Regionalliga, che non disputava dal 1966.\nStadio.\nL'SpVgg Weiden disputa le sue partite casalinghe nello Stadion am Wasserwerk, inaugurato nel 1928, ha una capacit\u00e0 10.000 posti."}
{"id": "3014266", "revid": "547034", "url": "https://it.wikipedia.org/wiki?curid=3014266", "title": "Baggiolara", "text": "La Baggiolara \u00e8 una pista sciistica storica del Comprensorio del Monte Cimone, nella localit\u00e0 di \"Le Polle\", situata nel comune di Riolunato. Il punto d'attacco della pista, alla quale \u00e8 possibile accedervi attraverso la seggiovia 6 posti \"Le Polle-Valcava\" e un breve raccordo di 500 metri che corre per il fianco della montagna, \u00e8 anche punto di intersezione con la Baggiolara II. In passato c'era uno skilift che da \"Le Polle\" saliva fino all'inizio della pista, tolto negli anni novanta perch\u00e9 di una pendenza esagerata. Adesso sull'antico percorso dello skilift c'\u00e8 la pista nera \"Del Lago\". \nLa Baggiolara \u00e8 di difficolt\u00e0 media (colore rosso) e per tutto il suo percorso tende a curvare a semicerchio, prima dirigendosi verso sud-ovest, quindi a sud-est. La pendenza si mantiene pressoch\u00e9 uguale (se si eccettua il tratto del muro, a circa un kilometro dopo la partenza) fino al tratto finale. Un falsopiano la ricollega agli impianti di risalita de \"Le Polle\"."}
{"id": "3014267", "revid": "131358", "url": "https://it.wikipedia.org/wiki?curid=3014267", "title": "SpVgg Weiden", "text": ""}
{"id": "3014269", "revid": "287204", "url": "https://it.wikipedia.org/wiki?curid=3014269", "title": "Monte Socompa", "text": "Il Socompa (6.051 ) \u00e8 uno stratovulcano inattivo situato al confine tra la Regione di Antofagasta, in Cile e la Provincia di Salta, Argentina."}
{"id": "3014270", "revid": "110157", "url": "https://it.wikipedia.org/wiki?curid=3014270", "title": "Partido di Salliquel\u00f3", "text": "Il partido di Salliquel\u00f3 \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Salliquel\u00f3. "}
{"id": "3014272", "revid": "1099637", "url": "https://it.wikipedia.org/wiki?curid=3014272", "title": "La Uni\u00f3n de Formosa (pallacanestro)", "text": "Il Club La Uni\u00f3n de Formosa \u00e8 una societ\u00e0 di pallacanestro argentina con sede a Formosa, capoluogo dell'omonima provincia.\nFondato il 5 agosto 2004, disputa la LNB."}
{"id": "3014274", "revid": "1543377", "url": "https://it.wikipedia.org/wiki?curid=3014274", "title": "Partido di San Andr\u00e9s de Giles", "text": "Il partido di San Andr\u00e9s de Giles \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 San Andr\u00e9s de Giles. "}
{"id": "3014275", "revid": "125955560", "url": "https://it.wikipedia.org/wiki?curid=3014275", "title": "Pistolet Makarova", "text": "Pistolet Makarova (\"Pistolet Makarova\", (in russo \u041fM, \u041f\u0438\u0441\u0442\u043e\u043b\u0435\u0442 \u041c\u0430\u043a\u0430\u0440\u043e\u0432\u0430) \u00e8 una pistola semiautomatica a doppia azione realizzata in calibro 9 x 18 mm Makarov, dalla Russia. Dispone di una variazione del sistema di azionamento a chiusura labile. \u00c8 succeduta alla Tokarev TT-33 ed \u00e8 stata sviluppata negli anni cinquanta, restando in servizio come standard militare e poliziesco dal 1951 fino al 1991.\nStoria.\nLa pistola Makarov \u00e8 il risultato di un modello proposto alla competizione per sostituire la Tokarev TT-33.\nPiuttosto che costruire una pistola su di una cartuccia gi\u00e0 esistente, Nikolai Makarov us\u00f2 praticamente la \"9 mm Ultra\", cartuccia progettata da Carl Walther G.m.b.H. per la Luftwaffe durante la Seconda guerra mondiale. La cartuccia di Walther divent\u00f2 la 9 x 18 mm Makarov. Per semplicit\u00e0 e risparmio la Makarov, che \u00e8 praticamente una Walther PP maggiorata, opera con un semplice meccanismo a chiusura labile dunque la cartuccia da 9 x 18\u00a0mm \u00e8 la munizione pi\u00f9 potente che possa sparare con sicurezza. Anche se il calibro nominale \u00e8 di 9,0\u00a0mm, il proiettile \u00e8 in realt\u00e0 di 9,3\u00a0mm di diametro, e siccome \u00e8 pi\u00f9 corta e larga della 9 mm Parabellum non \u00e8 compatibile con le pistole della NATO.\nNel 1951 la PM fu selezionata per la sua semplicit\u00e0 (poche parti in movimento), basso costo, facile produzione e potere lesivo sufficiente per il compito che doveva svolgere. Rimase in esteso uso in prima linea con l'esercito e polizia sovietici fino alla fine dell'USSR nel 1991 e oltre. Oggi la PM \u00e8 un'arma popolare per il porto d'armi nascosto negli Stati Uniti; varianti di questa pistola rimangono tuttora in produzione in Russia, Cina e Bulgaria. Negli Stati Uniti i modelli rimasti dall'Unione Sovietica e Germania dell'Est sono considerate curiosit\u00e0 e residuati da collezione dalla Bureau of Alcohol, Tobacco, Firearms and Explosives, perch\u00e9 gli stati che le avevano prodotte non esistono pi\u00f9.\nDal 2003, la PM \u00e8 stata ufficialmente sostituita dalla MP-443 Grach nelle forze armate russe, anche se ci sono tuttora in uso grandi numeri di Makarov (2010). \u00c8 tuttora l'arma secondaria in molti paesi dell'ex Unione Sovietica.\nVarianti.\nPB 6P9.\nLa PB 6P9 (Pistolet Besshumnyy) \u00e8 una versione speciale della Makarov sviluppata per il KGB e per le squadre di ricognizione dell'esercito nel 1967. Essa \u00e8 pi\u00f9 silenziosa rispetto alla versione standard, \u00e8 pu\u00f2 essere integrata con un silenziatore che ne riduce ulteriormente il suono. Questo silenziatore, in dotazione standard assieme alla 6P9, viene alloggiato in un apposito scompartimento della fondina durante l'inutilizzo dell'arma. Data la maggiore dimensione del sistema di soppressione del rumore, l'otturatore \u00e8 stato ridotto. Pu\u00f2 impiegare caricatori da 8 colpi derivati da quelli della Makarov standard.\nNella cultura di massa.\nLa Makarov (con la sua variante 6P9) compare in molti film, videogiochi e romanzi.\nIn ambito videoludico la Makarov compare nei videogiochi:\nCall of Duty 4;\nFar Cry 3 (nella variante 6P9);\nFar Cry 2 (nella variante 6P9 silenziata);\nFar Cry 4:\nUncharted Drake's Fortune, in tutti e tre i capitoli della serie S.T.A.L.K.E.R. e nei videogame e Tom Clancy's I.G.I-2 Covert Strike utilizzata, appunto, dagli operatori russi, e nel videogioco Day R Survival.\nIn ambito cinematografico la Makarov compare nei film:\nGrand Hotel Budapest (2014); \nK-19 (2002).\nIn ambito letterario la pistola Makarov compare nei romanzi:\nContro tutti (di Tom Clancy); \nIl canto dell'elefante (di Wilbur Smith); GorkyPark (di Martin Cruz Smith); Lo spirito (di Jo Nesb\u00f8); Polizia (di Jo Nesb\u00f8) ; Quattro piccole ostriche (di Andrea Purgatori); Anime in debito (di Bryan Torrigiani); Storie sulla pelle (di Nicolai Lilin)"}
{"id": "3014276", "revid": "1086846", "url": "https://it.wikipedia.org/wiki?curid=3014276", "title": "Segunda Divisi\u00f3n 2008-2009 (Spagna)", "text": "L'edizione 2008-2009 della Segunda Divisi\u00f3n \u00e8 cominciata il 31 agosto 2008 e si \u00e8 conclusa il 21 giugno 2009."}
{"id": "3014278", "revid": "2110845", "url": "https://it.wikipedia.org/wiki?curid=3014278", "title": "Michel Constantin", "text": "Biografia.\nDi padre russo e madre polacca, emigrati in Francia come rifugiati bianchi, prima di approdare al cinema Michel Constantin fu operaio presso la Renault nei primi anni quaranta, poi responsabile in una ditta di macchinari tessili nell'immediato dopoguerra. Di alta statura e dal fisico atletico, negli anni cinquanta raggiunse il successo in campo sportivo, diventando campione di pallavolo di fama internazionale e capitano della nazionale francese. L'esperienza sportiva lo port\u00f2 al giornalismo, quale responsabile dei servizi di pallacanestro, pallamano e pallavolo per il quotidiano francese \"L'\u00c9quipe\".\nAlla fine degli anni cinquanta, dopo i successi conseguiti nello sport e nel giornalismo, Constantin esord\u00ec come attore cinematografico con un significativo ruolo di primo piano nel dramma carcerario \"Il buco\" (1960) di Jacques Becker. Il personaggio dell'ex par\u00e0 Geo Cassine, dal volto impassibile e scavato e dal fisico scattante, consent\u00ec a Constantin di superare brillantemente la prova d'esordio sul grande schermo. L'incisiva caratterizzazione e gli inconfondibili tratti somatici permisero all'attore di ottenere diversi ruoli di coriaceo comprimario negli anni successivi, in particolare nei polizieschi \"Grisb\u00ec da un miliardo\" (1962), \"Maigret e i gangsters\" (1963) e \"Tutte le ore feriscono... l'ultima uccide\" (1966), quest'ultimo diretto da Jean-Pierre Melville.\nDopo questa serie di ruoli tendenzialmente marginali, Costantin ebbe un inatteso rilancio nel 1966 grazie al film d'esordio del regista Jos\u00e9 Giovanni, che lo volle in un ruolo di audace avventuriero nella pellicola \"La donna per una notte\" (1966). Da allora Constantin conferm\u00f2 la sua collocazione tra i migliori caratteristi del cinema francese e internazionale, particolarmente a suo agio nei thriller e nei polizieschi d'avventura, in ruoli di imperturbabile e \"duro\" fuorilegge che gli procurarono vasta popolarit\u00e0. Tra le sue migliori interpretazioni sono da ricordare il ruolo di Greg in \"Ultimo domicilio conosciuto\" (1970) e di Xavier Saratov ne \"Il clan dei marsigliesi\" (1972), entrambi nuovamente per la regia di Jos\u00e9 Giovanni, del rapinatore Guilloux nel teso \"La paura dietro la porta\" (1975). Fu altrettanto efficace in ruoli di difensore della legge, come quello del commissario Campana in \"C'era una volta un commissario...\" (1971), dell'ispettore Michel Grazzi in \"L'ultima rapina a Parigi\" (1971) e dell'ispettore Palma ne \"La ragazza di via Condotti\" (1973). Nel 1974 fu co-protagonista, accanto a Giancarlo Giannini, del film \"Il bestione\" di Sergio Corbucci.\nDalla fine degli anni settanta, Constantin fu anche protagonista di sceneggiati e serie televisive di successo, mentre durante gli anni ottanta present\u00f2 per una stagione il popolare programma televisivo a quiz \"Anagram\", basato su giochi di parole e prove grammaticali.\nVita privata.\nDal matrimonio con Maud Serres, sposata nel 1957, Constantin ebbe la figlia Sophie, nata nel 1962.\nNel 1973 pubblic\u00f2 il libro autobiografico \"Ma grande gueule, du volley-ball au cin\u00e9ma\", raccolta di ricordi legati alla sua carriera sportiva fino alla notoriet\u00e0 raggiunta nel cinema francese.\nDoppiatori italiani.\nNelle versioni in italiano dei suoi film, Michel Constantin \u00e8 stato doppiato da:"}
{"id": "3014283", "revid": "765341", "url": "https://it.wikipedia.org/wiki?curid=3014283", "title": "Boys and Girls (serie televisiva)", "text": "Boys and Girls (\"The Sausage Factory\", conosciuta anche come \"MTV's Now What?\") \u00e8 una sitcom statunitense andata in onda in Italia nel 2001 su MTV. Nel 2002 la serie si \u00e8 aggiudicata il premio canadese Leo Award nonostante sia stata cancellata dopo soli 13 episodi."}
{"id": "3014284", "revid": "2066040", "url": "https://it.wikipedia.org/wiki?curid=3014284", "title": "Sportvereinigung 07 Elversberg Saar", "text": "L'SpVgg 07 Elversberg Saar \u00e8 una societ\u00e0 calcistica tedesca con sede a Spiesen-Elversberg, nella Saarland.\nStoria.\nIl club fu fondato nel 1907 con il nome di FC Germania Elversberg. Fu sciolto nel 1914 e poi ricostituito nel 1918 con il nome di Sportvereinigung VfB Elversberg. Nel 1921-22 partecip\u00f2 alla Kreisliga Saar. Dopo la seconda guerra mondiale una serie di associazioni locali si riunirono per formare lo Sportgemeinde Elversberg. Dal 1951 al 1960 l'SV disput\u00f2 la Saarland Amateurliga (III), in seguito ebbe momenti di crisi e fin\u00ec a giocare tra i dilettanti, ma nel 1980 ritorn\u00f2 in Amateur Oberliga S\u00fcdwest (III) per sette stagioni. In seguito per una decina di anni si altern\u00f2 tra la Saar Verbandsliga (IV) e la Saarland Landesliga/Nordost (V), prima di arrivare in Regionalliga. Dal 1998 al 2008 ha partecipato alla Regionalliga S\u00fcd (III), mentre a partire dal 2008-09 si \u00e8 trasferito in Regionalliga West. La squadra riserve disputa la Oberliga."}
{"id": "3014288", "revid": "1086846", "url": "https://it.wikipedia.org/wiki?curid=3014288", "title": "Segunda Divisi\u00f3n 2007-2008 (Spagna)", "text": "L'edizione 2007-2008 della Segunda Divisi\u00f3n \u00e8 cominciata il 25 agosto 2007 e si \u00e8 conclusa il 15 giugno 2008."}
{"id": "3014289", "revid": "62004", "url": "https://it.wikipedia.org/wiki?curid=3014289", "title": "Grow Up and Blow Away", "text": "Grow Up and Blow Away \u00e8 il primo album in studio del gruppo musicale canadese Metric, pubblicato il 26 giugno 2007.\nL'album \u00e8 stato originariamente registrato nel 2001 ma l'etichetta discografica della band ha rinviato per anni la sua pubblicazione. L'album \u00e8 stato poi pubblicato nel 2007 dopo l'acquisto dei diritti da parte della Last Gang Records.\nTracce della versione inedita del 2001.\n\"Torture Me\", \"Parkdale\" e \"Fanfare\" non sono state incluse nell'album pubblicato nel 2007."}
{"id": "3014290", "revid": "287204", "url": "https://it.wikipedia.org/wiki?curid=3014290", "title": "Isa Petrozzani", "text": "Biografia.\nNata a Genova, ha vissuto e lavorato a Firenze, dove ha studiato all'Accademia di belle arti; qui \u00e8 stata allieva di Primo Conti, divenendone prima una prot\u00e9g\u00e9e e poi una collega nel ritrovo artistico del Gruppo Donatello. Membro dell'Accademia delle arti del disegno di Firenze, \u00e8 stata professore titolare di pittura al Rosary College Pio XII di Villa Schifanoia.\nNel 1940 ha partecipato alla e nel 1965 alla IX Quadriennale Nazionale d'Arte di Roma. Ha vinto inoltre un Premio Spoleto e nel 1962, con il \"Ritratto di Flora Antonioni\", la medaglia d'oro alla \"IV Mostra-concorso nazionale del ritratto contemporaneo\" indetta dalla Societ\u00e0 delle Belle Arti di Firenze. Nello stesso anno le \u00e8 stato conferito il Premio Columbus 1962 dall'International Columbus Association e, nel 1984, la \"laurea Honoris Causa\" del Rosary College of Arts and Sciences.\nSue opere sono state esposte sia in Italia (Firenze, Roma, Genova, Bologna, Milano) che all'estero (Chicago, Grenoble, Washington, Parigi).\nLa \"ricerca\" come stile.\nNelle sue opere si \u00e8 ispirata prevalentemente all'insegnamento espressionista, ma il suo lavoro \u00e8 sempre stato caratterizzato da un costante impegno di aggiornamento, stimolato fin dagli esordi dalla ricerca di un rinnovamento di quella \"sua stessa istintiva abilit\u00e0\" e di quella \"piacevolezza un po' appariscente di una pittura che l'aveva, fino ad ieri, suggestionata\", talch\u00e9, anche solo \"nella faticata e incerta conquista di un nuovo linguaggio, il progresso \u00e8 gi\u00e0 fondamentale, proprio nell'umilt\u00e0 cos\u00ec spoglia e testarda in cui i problemi sono affrontati\".\nGiudizio che \u00e8 stato successivamente confermato anche da altri critici. \"La sua pittura si \u00e8 fatta pi\u00f9 libera e aperta nel gesto ... come se alla dissoluzione dei grumi psicologici sia stata contemporanea la purificazione delle abitudini stilistiche, il rifiuto di quegli schemi che anche l'artista meno tributario della tradizione finisce per assorbire. Di qui in avanti questa pittura pu\u00f2 anche continuare a cambiare ancora, n\u00e9 \u00e8 facile prevedere se questo avverr\u00e0 necessariamente, n\u00e9 come. Ma il viaggio \u00e8 ripreso\" (Manlio Brigaglia, 1970). \"Da anni seguo il percorso artistico di Isa Petrozzani, con la soddisfazione di non vederla arrestarsi mai neanche quando le sue conquiste pittoriche sono tali da poter sembrare definitive\" (Luisa Becherucci, 1972). \"Davanti alla sua opera - se la pensiamo complessivamente - abbiamo la sensazione di una evoluzione stroncata prima della conclusione. \u00c8 vero che ogni artista (anzi, ogni essere umano) parte da questa vita in uno stato d'incompletezza. Ma nella Petrozzani (mi pare) \u00e8 particolarmente evidente che il discorso \u00e8 rimasto interrotto\" (Vittoria Corti, 1990)."}
{"id": "3014291", "revid": "2016868", "url": "https://it.wikipedia.org/wiki?curid=3014291", "title": "Max Records", "text": "Biografia.\nMax Records \u00e8 nato da Jenny Fleenor, una bibliotecaria, e Shawn Records, un fotografo e insegnante nell'area di Portland, dove tuttora risiede. Nell'agosto del 2003 Max e la famiglia si trasferirono da Syracuse, dove Records era uno studente alla Ed Smith School, a Portland. Records ha un fratello minore, Sam.\nRecords \u00e8 noto per aver interpretato il personaggio di Max nel film \"Nel paese delle creature selvagge\", per il quale ha ricevuto il Young Artist Award per il miglior attore protagonista ed \u00e8 stato nominato ad altri premi, come il Chicago Film Critics Association e il Saturn Award per il miglior attore emergente. Precedentemente, aveva preso parte al video per la canzone \"Stable Song\" dei Death Cab for Cutie e a quello di \"The Guitar Man\" dei Cake. Ha partecipato al film del 2008 \"The Brothers Bloom\", dopo essere stato introdotto al regista da Mark Ruffalo, che aveva recitato ne \"Nel paese delle creature selvagge\". Nel 2016 \u00e8 protagonista del film \"I Am Not a Serial Killer\".\nDoppiatori italiani.\nNelle versioni in italiano dei suoi lavori, Max Records \u00e8 stato doppiato da:"}
{"id": "3014295", "revid": "1568601", "url": "https://it.wikipedia.org/wiki?curid=3014295", "title": "Monte Tupungatito", "text": "Il Tupungatito (5.913 ) \u00e8 un vulcano delle Ande meridionali. Si trova a 99 km a est della capitale del Cile, Santiago del Cile, e immediatamente a sud-ovest c'\u00e8 il Cerro Tupungato. Il suo nome significa \"gattino\"."}
{"id": "3014297", "revid": "1543377", "url": "https://it.wikipedia.org/wiki?curid=3014297", "title": "Partido di San Antonio de Areco", "text": "Il partido di San Antonio de Areco \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 San Antonio de Areco. "}
{"id": "3014298", "revid": "339392", "url": "https://it.wikipedia.org/wiki?curid=3014298", "title": "SV Elversberg", "text": ""}
{"id": "3014303", "revid": "729019", "url": "https://it.wikipedia.org/wiki?curid=3014303", "title": "Mezzo (isola)", "text": "Mezzo o Isola di Mezzo \n(in croato \"Lopud\") \u00e8 un'isola della Croazia, nell'arcipelago delle Elafiti, facente parte della Regione raguseo-narentana e quartiere del comune di Ragusa.\nGeografia.\nIl nome Isola di Mezzo deriva dal fatto che essa si trova tra l'isola di Giuppana (\"\u0160ipan\") e Calamotta (\"Kolo\u010dep\").\nDelle 13 isole, tra grandi e piccole, che compongono l'arcipelago, l'Isola di Mezzo, dopo l'isola di Giuppana \u00e8 la pi\u00f9 grande per estensione e la pi\u00f9 sviluppata sotto il profilo turistico.\nL'isola \u00e8 raggiungibile via nave da Ragusa, Valdinoce (\"Ora\u0161ac\") e Malfi. L'isola \u00e8 famosa per le spiagge sabbiose ed in particolare quella a sud di Valle Bisson, Sugn o Sciugn (\"uvala \u0160unj\").\nMezzo \u00e8 separata dalla costa dalmata dal canale di Calamotta o Calamota (\"Kolo\u010depski kanal\") e si trova di fronte a Cannosa (\"Trsteno\"), da cui dista circa 2,5\u00a0km. A nord-ovest la Bocca o Porta di Mezzo (\"Lopudska Vrata\") la separa da Giuppana, mentre a sud-est il passaggio Bocca di Calamotta (\"Kolo\u010depska Vrata\") la separa dall'omonima isola.\nL'isola ha una superficie di 4,38\u00a0km\u00b2, lo sviluppo costiero \u00e8 di 14,63\u00a0km, l'elevazione massima \u00e8 quella del monte Mezzo (\"Pola\u010dica\"), 215,6\u00a0m s.l.m., che si trova a nord-est, accanto ad esso su un'altura di 179\u00a0m, visibile anche da lontano, c'\u00e8 il cosiddetto Forte Spagnolo (\"Sutvrac\") del 1563, ormai in rovina. Il secondo rilievo dell'isola \u00e8 il monte Balocovo (\"Balokovo\"), 197\u00a0m, situato a sud-ovest.\nL'isola \u00e8 caratterizzata da una costa nord-est quasi del tutto lineare e da due ampie baie opposte: la Rada di Mezzo (\"uvala Lopud\") rivolta a nord-ovest, delimitata da punta Benossa o Benesin (\"Bene\u0161in rat\"), e punta San Michele o della Santissima Trinit\u00e0 (\"rt Trojica\"); e Valle Bisson rivolta a sud-est, delimitata da punta Mercica, Mercizza, Morcize o Mereizze (rt Mr\u010dica) e punta Poluga o Polughe (rt Poluge).\nStoria.\nGi\u00e0 abitata in preistoria (sul castelliere del monte Mezzo furono rinvenute ceramiche illiriche prodotte \"in loco\"), la localit\u00e0 di Mezzo fu fondata nel IV secolo a.C. da coloni Greci che la chiamarono \"Delaphodia\"; i Romani la conquistarono nel II secolo a.C. e le imposero, prima, il nome di \"Dalafota\", poi, \"Lafota\".\nDopo la caduta dell'Impero romano la Dalmazia meridionale, dal Narenta al Drin, pass\u00f2 sotto dominio bizantino.\nTra il 614 e il 615 inizi\u00f2 l'orda \u00e0varo-slava che raggiunse la costa della Dalmazia. L'imperatore Eraclio chiese aiuto contro di loro ai Serbi bianchi della Lusazia che nell'anno 630 occuparono le terre invase dagli Avari, liberandole. Come ricompensa, Eraclio permise ai Serbi di instaurare principati autonomi governati da un principe (in serbo \"\u017eupan\", \u0436\u0443\u043f\u0430\u043d), comunque, sotto la sovranit\u00e0 bizantina.\nL'isola fece quindi parte della Pagania (a differenza della vicina Ragusa parte del \"thema\" \"Dalmatia\"), poi inglobato nel Gran principato di Rascia.\nNel 1080 venne donata da Silvestro, principe serbo di Rascia, alla Repubblica di Ragusa.\nTra il 1205 al 1358 fu sotto amministrazione veneziana, come il resto della Repubblica ragusea; ritornata indipendente la Repubblica di Ragusa, l'isola ne segu\u00ec le sorti fino al 1808 quando venne inglobata per un breve periodo nel Regno d\u2019Italia napoleonico. Ma gi\u00e0 nel 1809, col Trattato di Sch\u00f6nbrunn entr\u00f2 a far parte delle Province Illiriche.\nNell'estate del 1813 il villaggio di Mezzo sub\u00ec il bombardamento da parte degli Inglesi che ridussero a rovine il Forte Spagnolo (\"Sutvarac\"), posto accanto alla cima del monte Mezzo.\nCol Congresso di Vienna nel 1815 entr\u00f2 a far parte per la prima volta dei domini asburgici nel Regno di Dalmazia come comune autonomo.\nDopo la prima guerra mondiale, non facendo parte dei territori della Dalmazia citati nel Patto di Londra, entr\u00f2 a far parte del neo costituito Regno dei Serbi, Croati e Sloveni.\nDopo la seconda guerra mondiale fece parte della Repubblica Socialista Federale di Jugoslavia; dal 1991 fa parte della Croazia."}
{"id": "3014305", "revid": "1543377", "url": "https://it.wikipedia.org/wiki?curid=3014305", "title": "Partido di San Cayetano", "text": "Il partido di San Cayetano \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 San Cayetano. "}
{"id": "3014308", "revid": "287204", "url": "https://it.wikipedia.org/wiki?curid=3014308", "title": "Sportgemeinschaft Sonnenhof Gro\u00dfaspach", "text": "L'SG Gro\u00dfaspach Sonnenhof \u00e8 una societ\u00e0 calcistica tedesca con sede ad Aspach, nel Baden-W\u00fcrttemberg. Nella stagione 2017-2018 milita nella 3. Liga, la terza divisione del calcio tedesco.\nStoria.\nIl club nacque nel 1994 dalla fusione tra il SpVgg Gro\u00dfaspach e il FC Sonnenhof Kleinaspach. Il club sportivo conta 1.300 membri e, oltre alla divisione calcistica, ha divisioni per il bowling, la ginnastica e il ping-pong.\nIl club ha raggiunto l'Oberliga Baden-W\u00fcrttemberg nel 2005. Nella stagione 2008-09 ha vinto l'Oberliga e \u00e8 stato promosso in Regionalliga S\u00fcd.\nOrganico.\nRosa 2020-2021.\n\"Aggiornata al 26 settembre 2020\""}
{"id": "3014309", "revid": "339392", "url": "https://it.wikipedia.org/wiki?curid=3014309", "title": "Pisa Galileo Galilei airport", "text": ""}
{"id": "3014310", "revid": "131358", "url": "https://it.wikipedia.org/wiki?curid=3014310", "title": "SG Sonnenhof Gro\u00dfaspach", "text": ""}
{"id": "3014311", "revid": "1543377", "url": "https://it.wikipedia.org/wiki?curid=3014311", "title": "Partido di San Nicol\u00e1s", "text": "Il partido di San Nicol\u00e1s \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 San Nicol\u00e1s de los Arroyos. "}
{"id": "3014312", "revid": "767487", "url": "https://it.wikipedia.org/wiki?curid=3014312", "title": "GAMESS (US)", "text": "GAMESS (US) \u00e8 un software di chimica computazionale il cui nome deriva dall'inglese General Atomic and Molecular Electronic Structure System. Il codice GAMESS originale risale a ottobre 1977, sviluppato all'interno del progetto statunitense di calcolo in chimica \"National Resources for Computations in Chemistry\". Nel 1981, il codice \u00e8 stato diviso nelle varianti GAMESS (US) e GAMESS (UK), le quali adesso differiscono significativamente.\nCaratteristiche.\nGAMESS (US) \u00e8 in grado di realizzare un certo numero di calcoli generali di chimica computazionale, inclusi il metodo di Hartree-Fock, la teoria del funzionale della densit\u00e0 (DFT), il legame di valenza generalizzato (GVB), e il metodo MCSCF. Le correzioni per la correlazione dopo questi calcoli \"self-consistent field\" possono essere stimate tramite interazione di configurazione, la teoria perturbativa di M\u00f8ller-Plesset del secondo ordine (MP2), e il metodo coupled cluster. L'effetto del solvente pu\u00f2 essere tenuto in considerazione utilizzando potenziali discreti o altri modelli come PCM (Polarizable Continuum Model). Possono essere calcolate anche correzioni che tengono conto degli effetti relativistici, inclusi i termini scalari del terzo ordine di Douglas-Kroll.\nInterfacciando il programma col codice TINKER risulta possibile abbinare ai calcoli quantomeccanici anche la meccanica molecolare. I sistemi pi\u00f9 grandi possono essere trattati dividendo gli orbitali molecolari in frammenti."}
{"id": "3014315", "revid": "729019", "url": "https://it.wikipedia.org/wiki?curid=3014315", "title": "Stazione di Mignano Monte Lungo", "text": "La stazione di Mignano Monte Lungo \u00e8 una stazione ferroviaria posta sulla linea Roma-Napoli via Cassino, a servizio del centro abitato di Mignano Monte Lungo.\n\u00c8 gestita da RFI.\nStoria.\nNel 1949 mut\u00f2 la propria denominazione da \"Mignano\" a \"Mignano di Monte Lungo\"."}
{"id": "3014317", "revid": "986213", "url": "https://it.wikipedia.org/wiki?curid=3014317", "title": "Francesco Salvatore d'Asburgo-Lorena", "text": "Biografia.\nInfanzia e carriera.\nEra il secondo figlio maschio dell'arciduca Carlo Salvatore d'Asburgo-Toscana, uno degli ultimi figli del granduca Leopoldo II, ultimo sovrano degli Asburgo-Lorena regnante nel Granducato di Toscana e spodestato dai moti del 1859. Sua madre era la principessa Maria Immacolata di Borbone-Due Sicilie, figlia di Ferdinando II delle Due Sicilie e della sua seconda moglie, Maria Teresa.\nFrancesco Salvatore ebbe un'educazione di tipo militare, studiando all'Accademia Militare di Wiener Neustadt e uscendone alfiere di un reggimento di ulani; promosso, grazie alle sue origini reali, tenente e poi capitano, ebbe notevoli incarichi d'amministrazione al Ministero della Guerra di Vienna, dedicandosi per molto tempo interamente alle pratiche militari.\nMatrimoni e figli.\nDurante un ballo conobbe l'arciduchessa Maria Valeria d'Asburgo-Lorena, figlia minore di Francesco Giuseppe I ed Elisabetta di Baviera; pare che Francesco Salvatore si fosse perdutamente innamorato dell'arciduchessa e che ella ricambiasse il suo amore, acconsentendo a sposarlo nonostante la sua appartenenza a un ramo secondario e non pi\u00f9 regnante degli Asburgo e con finanze molto scarse.\nLa cerimonia ebbe luogo il 31 luglio 1890 a Ischl. Ebbero dieci figli:\nIl matrimonio si rivel\u00f2 inizialmente molto armonioso, ma Francesco Salvatore ebbe poi numerose relazioni amorose e sessuali, tra le quali la principessa Stephanie von Hohenlohe; tuttavia Francesco Salvatore am\u00f2 molto Maria Valeria.\nFrancesco Salvatore ebbe un figlio illegittimo dalla principessa Stephanie von Hohenlohe:\nDurante la prima guerra mondiale Francesco Salvatore fu promosso tenente generale e guid\u00f2 alcune operazioni militari contro i russi in Romania e Galizia; dieci anni dopo la morte di Maria Valeria, l'arciduca spos\u00f2 la baronessa Melanie von Risenfels, dalla quale non ebbe figli.\nL'arciduca \u00e8 ricordato come un abile stratega militare e un valoroso soldato, anche se ben poco costante nelle sue amicizie in politica e in diplomazia e nei suoi amori, nonostante si fosse dimostrato talvolta un buon politico di tendenze filo-liberali e un buon consorte."}
{"id": "3014330", "revid": "1543377", "url": "https://it.wikipedia.org/wiki?curid=3014330", "title": "Partido di San Pedro", "text": "Il partido di San Pedro \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 San Pedro. "}
{"id": "3014332", "revid": "31886", "url": "https://it.wikipedia.org/wiki?curid=3014332", "title": "Associazione italiana private banking", "text": "L\u2019Associazione Italiana Private Banking (AIPB) \u00e8 l'associazione di settore del mondo bancario e finanziario private italiano. AIPB si propone come punto di aggregazione, condivisione e sviluppo della cultura d'impresa \"Private\".\nEssa rappresenta le societ\u00e0 che operano nell'industria nel private banking italiano: banche private, societ\u00e0 di intermediazione mobiliare (SIM), asset manager e societ\u00e0 di gestione del risparmio (SGR), societ\u00e0 immobiliari, compagnie di assicurazione, societ\u00e0 di consulenza, studi professionali e societ\u00e0 di servizi di supporto.\nIn AIPB, oltre 120 tra Istituti e Gruppi Bancari, Associazioni, Universit\u00e0, Centri di Ricerca, Societ\u00e0 di gestione ed Advisor condividono le loro competenze distintive per la creazione, lo sviluppo e l'allargamento della cultura private, al servizio di coloro che dispongono di ingenti patrimoni.\nAIPB \u00e8 stata costituita nel giugno 2004 e ha la sua sede a Milano.\nAttivit\u00e0 associative.\nTutte le attivit\u00e0 intraprese da AIPB non hanno scopo di lucro e i benefici che ne derivano risultano a completa disposizione degli Associati.\nRicerche: le ricerche AIPB nascono dalle esperienze di analisi e approfondimento delle Commissioni Tecniche e vengono realizzate dall'Ufficio Studi AIPB. Gli studi e le analisi possono essere condotti internamente dall'Ufficio Studi oppure in collaborazione con gli Istituti di Ricerca, le Universit\u00e0 Italiane e i Centri Studi delle maggiori Istituzioni. Le ricerche AIPB seguono 7 aree di indagine: il cliente private, l'evoluzione di mercato, i prodotti finanziari, il private insurance, il real estate advisory, l'art banking e le risorse umane. Tutte le ricerche AIPB sono riservate agli associati, solo alcuni estratti vengono resi disponibili al pubblico.\nEventi: vengono organizzate conferenze ed eventi a cui prendono parte studiosi, esperti, imprenditori e studenti universitari, allo scopo di creare occasioni d'incontro e di crescita personale per chi vi partecipa e, contemporaneamente, di condividere il valore dei risultati delle ricerche realizzate. Svolgono un ruolo attivo nell'organizzazione delle conferenze quelle societ\u00e0 che desiderano associare la propria immagine aziendale ad un'istituzione prestigiosa, ritenendo di poter offrire un contributo concreto all'ampliamento della conoscenza nel panorama private nazionale.\nEditoria: l'Ufficio Editoria AIPB nasce con l'intento di fornire una risposta di ampio respiro alle esigenze informative del settore Private e di mostrare gli indirizzi della sua maturazione. La partecipazione dei massimi esperti di ogni ambito, selezionati tra docenti universitari e operatori altamente specializzati, conferisce al ramo editoriale AIPB un valore difficilmente replicabile in altre iniziative. Il processo di redazione dei volumi \u00e8 interamente coordinato dall'Ufficio Editoria con la supervisione scientifica dei docenti delle pi\u00f9 rinomate Universit\u00e0 Italiane. Vengono inoltre messi in evidenza alcuni titoli che, pur al di fuori del contesto associativo, risultano certamente utili ad integrare la cultura degli operatori del Private Banking italiano. Ad aprile del 2015 \u00e8 stata costituita AIPB EDITRICE.\nFormazione: fin dalla sua nascita AIPB \u00e8 impegnata nella progettazione ed erogazione di percorsi formativi specificatamente rivolti alle esigenze degli operatori del settore Private italiano. Il contatto diretto con le peculiarit\u00e0 e le problematiche degli operatori, il contributo diretto di professionisti e consulenti, la partnership con alcune delle maggiori Universit\u00e0 italiane, nonch\u00e9 lo scambio reciproco con Associazioni amiche, garantiscono un monitoraggio costante delle evoluzioni di mercato e dei suoi attori. Alla luce di tali considerazioni, ed in risposta alla manifestata esigenza da parte dei principali players del segmento Private, AIPB ha individuato nel percorso di Certificazione delle Competenze uno strumento fondamentale per stabilire, attraverso procedure e modalit\u00e0 oggettive, il livello e l'ampiezza delle competenze necessarie ai professionisti del Private.\nComunicazione: l'Ufficio Comunicazione nasce nel 2009 con l'obiettivo di rappresentare il settore del Private Banking italiano nei confronti degli organi di stampa, dando lettura e sistematizzando dati e view di settore. Raccoglie testimonianze presso gli Associati da inserire, assieme ai dati di mercato derivanti dalle ricerche, nell'elaborazione di interviste e testi richiesti dalla stampa, oltre a organizzare conferenze stampa allo scopo di veicolare messaggi strategici per l'intera industria e a beneficio della formazione/informazione della clientela finale. Nel corso degli anni AIPB \u00e8 comparsa in numerosissimi articoli inerenti tematiche di interesse Private su pi\u00f9 di 300 testate giornalistiche e portali web d'informazione."}
{"id": "3014333", "revid": "767487", "url": "https://it.wikipedia.org/wiki?curid=3014333", "title": "Teofilo Spasojevi\u0107", "text": "Carriera.\nPer tutta la sua carriera gioc\u00f2 nello Sportski klub Jugoslavija di Belgrado.\nCon la Nazionale jugoslava due amichevoli: il suo debutto avvenne contro la Romania il 6 maggio 1928 a Belgrado, vinta dagli slavi per 3-1, mentre la seconda amichevole fu giocata a Buenos Aires contro l'Argentina il 3 agosto 1930 e fu vinta dai sudamericani per 3-1. Spasojevi\u0107 fu convocato anche per il Mondiale 1930 ma non gioc\u00f2 alcuna partita.\nDopo il ritiro, si laure\u00f2 in legge a Belgrado."}
{"id": "3014337", "revid": "1543377", "url": "https://it.wikipedia.org/wiki?curid=3014337", "title": "Partido di San Vicente", "text": "Il partido di San Vicente \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 San Vicente. "}
{"id": "3014342", "revid": "729019", "url": "https://it.wikipedia.org/wiki?curid=3014342", "title": "Stazione di Tora-Presenzano", "text": "La stazione di Tora-Presenzano \u00e8 una stazione ferroviaria posta sulla linea Roma-Napoli via Cassino. \u00c8 gestita da RFI, posta nel territorio del comune di Presenzano \u00e8 stata costruita per servire l'omonimo comune e la localit\u00e0 di Tora e Piccilli.\nStoria.\nLa stazione \u00e8 stata inaugurata nel 1863, in occasione dell'apertura del tronco Ceprano-Tora."}
{"id": "3014343", "revid": "767487", "url": "https://it.wikipedia.org/wiki?curid=3014343", "title": "Partido di Suipacha", "text": "Il partido di Suipacha \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Suipacha. "}
{"id": "3014347", "revid": "287204", "url": "https://it.wikipedia.org/wiki?curid=3014347", "title": "L'estate sta finendo", "text": ""}
{"id": "3014348", "revid": "110157", "url": "https://it.wikipedia.org/wiki?curid=3014348", "title": "Partido di Tandil", "text": "Il partido di Tandil \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Tandil."}
{"id": "3014351", "revid": "729019", "url": "https://it.wikipedia.org/wiki?curid=3014351", "title": "Governo Bismarck", "text": "Il governo Bismarck, fondato il 21 marzo 1871 e conclusosi il 20 marzo 1890, fu costituito per ordine dell'imperatore Guglielmo I di Germania dal cancelliere Otto von Bismarck, fautore della vittoria tedesca nella Guerra franco-prussiana, teorico del Kulturkampf e protagonista dell'industrializzazione della Germania; esso attravers\u00f2 i regni di Guglielmo I e Federico III e fu poi sciolto dal nuovo kaiser Guglielmo II nel 1890.\nEsso, nonostante il suo spirito conservatore, cerc\u00f2 un accordo coi liberali di Robert von Benningsen e ostacol\u00f2 i social-democratici, divenendo in vero il primo governo semi-costituzionale della Germania. L'esecutivo inoltre and\u00f2 a formarsi un pezzo per volta e nonostante avesse per vent'anni lo stesso cancelliere, specialmente nel Ministero degli Esteri ci furono vari cambiamenti (alla fine affidato allo stesso figlio di Bismarck) e comparve per la prima volta la figura del commissario; inoltre questo governo non era legato a nessun partito in particolare, avendo cos\u00ec una pi\u00f9 vasta mobilit\u00e0 politica.\nCancelliere del Regno.\nInterni (dal 1879).\nKarl von Hofmann (dal 1880) &lt;br&gt; Karl Heinrich von Boetticher\nGiustizia (dal 1877).\nHeinrich von Friedberg (dal 1879) &lt;br&gt; Hermann von Schelling (dal 1889) &lt;br&gt; Otto von Oehlschl\u00e4ger\nMarina (dal 1872).\nAlbrecht von Stosch (dal 1883) &lt;br&gt; Leo von Caprivi (dal 1888) &lt;br&gt; Karl Eduard Heusner\nPosta.\nHeinrich Stephan\nFinanze.\nAdolf von Scholz&lt;br&gt;Franz Emil Emanuel von Burchard&lt;br&gt;Karl Rudolf Jacobi&lt;br&gt;Helmuth von Matlzahn"}
{"id": "3014352", "revid": "154639", "url": "https://it.wikipedia.org/wiki?curid=3014352", "title": "Fenomenologia della religione", "text": "La fenomenologia della religione \u00e8 un metodo di indagine del fatto religioso, e del sacro, che incrocia l'analisi storica del suo emergere, con i suoi aspetti ricorrenti nella storia dell'uomo attraverso strutture e forme tipiche.\nOrigine.\nL'espressione \"fenomenologia della religione\" compare per la prima volta nell'opera dello studioso olandese Pierre Dani\u00ebl Chantepie de la Saussaye (1848-1920) \"Lehrbuch der Religionsgeschichte\" (\"Manuale di storia delle religioni\", 1887) dove l'autore evidenziava come la comparazione storico-religiosa farebbe emergere delle manifestazioni ricorrenti in termini di riti, culti, miti e pratiche.\nNel 1933 viene pubblicata in lingua tedesca l'opera del filosofo olandese Gerardus van der Leeuw (1890-1950), intitolata \"Ph\u00e4nomenologie der Religion\" (\"Fenomenologia della religione\"). Costui, influenzato dalla fenomenologia teorizzata in quegli anni da Edmund Husserl (1859-1938) e dall'antipositivismo proprio di pensatori come Wilhelm Dilthey (1833-1911), si rifiut\u00f2 di intendere la fenomenologia della religione cos\u00ec come intesa da Chantepie de la Saussaye, ovvero come semplice atto comparativo tra le diverse manifestazioni religiose, centrandola piuttosto sul momento della loro \"comprensione\" che ne rileverebbe la loro unicit\u00e0 di fondo. La svolta di van der Leeuw, che pure si inseriva nel tracciato fenomenologico segnato da Chantepie de la Saussaye, riguardava quindi la sostituzione del metodo: dall'\"Erkl\u00e4ren\" (\"spiegazione causale\") al \"Verstehen\" (\"comprensione partecipata dello studioso nei riguardi dell'oggetto del suo studio\").\nIl principio di fondo alla base di questo approccio consiste nel ritenere le religioni basate sul fenomeno del sacro, il quale contiene gi\u00e0 in s\u00e9 il suo sviluppo che si manifesta nella storia. Il sacro corrisponde a sua volta all'esperienza vissuta (\"Erlebnis\") del mistero al quale l'uomo tende stimolato da diverse cause esterne.\nAnalogamente, il pastore luterano e storico delle religioni tedesco Rudolf Otto (1869-1937) con il suo \"Das Heilige. \u00dcber das Irrationale in der Idee des G\u00f6ttlichen und sein Verh\u00e4ltnis zum Rationalen\" (\"Il sacro. L'irrazionale nell'idea del divino e la sua relazione al razionale\", 1917) aveva gi\u00e0 evidenziato l'autonomia del sacro e della religione da qualsivoglia analisi storica che ne poteva solo declinare le differenti manifestazioni. La fenomenologia della religione, nella sua indagine sull'unit\u00e0 sottostante alle diverse manifestazioni religiose, individuer\u00e0 quindi nel sacro la sua unit\u00e0 fondamentale. Cos\u00ec Nathan S\u00f6derblom (1866-1931) nel suo \"The Nature of Revelation\" (1931) ha ritenuto che il sacro fosse a fondamento di qualsiasi religione.\nQuesto approccio all'analisi fenomenologica della religione fondata sull'ermeneutica e sulla irriducibilit\u00e0 della nozione di \"sacro\", ha tuttavia col tempo attirato critiche di soggettivismo e di allontanamento dalle discipline empiriche, ovvero di sconfinamento nel campo teologico e filosofico-religioso, perdendo quindi contatto con la storia delle religioni.\nL'orientalista svedese Geo Widengren (1907-1996), nella sua opera \"Ph\u00e4nomenologie der Religion\" (1966), reag\u00ec a queste critiche operando una presa di distanza dal sapere teologico e filosofico, costruendo una fenomenologia della religione collegata alle analisi di tipo storico pur centrata sulla necessit\u00e0 di evidenziare i modelli ricorrenti di questo fenomeno. In questo medesimo ambito si sono mossi Jacques Waardenburg (1930-2015) e Claas Jouco Bleeker (1898-1983).\nAltri studiosi, come Gustav Mensching (1901-1978), Friedrich Heiler (1892-1967) e Kurt Goldammer (1916-1997), appartenenti alla cosiddetta \"Scuola di Marburgo\", hanno invece continuato a difendere la peculiarit\u00e0 del metodo ermeneutico per comprendere l'effettivo fenomeno religioso: la comparazione fenomenologica consentirebbe di raggiungere l'essenza della religione stessa individuata con il termine \"sacro\".\nL'antropologo e storico delle religioni romeno Mircea Eliade (1907-1986) ha ereditato la nozione di \"sacro\" come struttura della coscienza e non come momento della storia della coscienza, trovando in Julien Ries (1920-2013) il suo continuatore."}
{"id": "3014356", "revid": "1543377", "url": "https://it.wikipedia.org/wiki?curid=3014356", "title": "Partido di Tapalqu\u00e9", "text": "Il partido di Tapalqu\u00e9 \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Tapalqu\u00e9. "}
{"id": "3014361", "revid": "1543377", "url": "https://it.wikipedia.org/wiki?curid=3014361", "title": "Partido di Tordillo", "text": "Il partido di Tordillo \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 General Conesa. "}
{"id": "3014369", "revid": "1543377", "url": "https://it.wikipedia.org/wiki?curid=3014369", "title": "Partido di Tornquist", "text": "Il partido di Tornquist \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Tornquist. "}
{"id": "3014377", "revid": "367445", "url": "https://it.wikipedia.org/wiki?curid=3014377", "title": "Aipb", "text": ""}
{"id": "3014379", "revid": "767487", "url": "https://it.wikipedia.org/wiki?curid=3014379", "title": "Ljubi\u0161a Stefanovi\u0107", "text": "Carriera.\nIn carriera, Stefanovi\u0107 gioc\u00f2 per tre club jugoslavi e cinque club francesi.\nCon la Nazionale Jugoslava, disput\u00f2 il Mondiale 1930 in cui gioc\u00f2 tre partite (contro , e ).\nDopo il ritiro come giocatore, allen\u00f2 per tre anni il S\u00e8te, squadra francese dove aveva militato da calciatore."}
{"id": "3014380", "revid": "1543377", "url": "https://it.wikipedia.org/wiki?curid=3014380", "title": "Partido di Trenque Lauquen", "text": "Il partido di Trenque Lauquen \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Trenque Lauquen. "}
{"id": "3014381", "revid": "3115", "url": "https://it.wikipedia.org/wiki?curid=3014381", "title": "Lago Passante", "text": "Il lago Passante \u00e8 un lago calabrese posto nel cuore della Sila Piccola, compreso nei comuni di Taverna (CZ), Sorbo San Basile (CZ) e Colosimi (CS).\nOrigine.\nIl lago \u00e8 un bacino artificiale, formato attraverso lo sbarramento tramite diga in cemento armato. La costruzione \u00e8 iniziata nel 1971 e si \u00e8 conclusa nel 1976.\nCaratteristiche.\nIl lago sito nel territorio del Parco nazionale, si trova nelle vicinanza di Villaggio Mancuso, un villaggio turistico della Sila. \u00c8 facilmente raggiungibile percorrendo la SS 179, statale che porta da Catanzaro sull'altipiano calabrese fino al lago Ampollino.\nFlora e Fauna.\nLe specie ittiche presenti sono: trota, carpa, persico reale, cavedano, alborella, savetta, carassio, scardola, anguilla.\nIl 22 novembre 2011 \u00e8 stato portato a termine lo svuotamento del lago per lavori alla diga, comportando la moria di migliaia di pesci, e di fatto l'annullamento di qualsiasi specie ittica.\nImpianti idroelettrici.\nLa diga alta 65 metri e lunga 450 metri alimenta due centrali che si susseguono in serie e che generano una potenza rispettiva di 36MW e 39MW."}
{"id": "3014382", "revid": "430604", "url": "https://it.wikipedia.org/wiki?curid=3014382", "title": "Serbatoio del Passante", "text": ""}
{"id": "3014383", "revid": "99358540", "url": "https://it.wikipedia.org/wiki?curid=3014383", "title": "Firefly (chimica)", "text": "Firefly, in precedenza noto come PC GAMESS, \u00e8 un programma ab initio di chimica computazionale, basato su GAMESS (US), per processori Intel compatibili x86 e x86-64. Il codice sorgente originale \u00e8 stato in gran parte riscritto (per circa il 60-70%), specialmente nelle parti specifiche della piattaforma (allocazione dinamica della memoria, input-output di hard disk, rete), funzioni matematiche (ad esempio, operazioni matriciali), e metodi di chimica quantistica (come Hartree-Fock, teoria perturbativa di M\u00f8ller-Plesset, e teoria del funzionale della densit\u00e0). Pertanto risulta significativamente pi\u00f9 veloce rispetto al GAMESS originale.\nDa ottobre 2008 il progetto si \u00e8 dissociato da GAMESS (US) ed \u00e8 stato aggiunto il nome \"Firefly\". Fino al 17 ottobre 2009 sono stati utilizzati entrambi i nomi, successivamente il pacchetto software \u00e8 nominato solamente Firefly."}
{"id": "3014384", "revid": "110157", "url": "https://it.wikipedia.org/wiki?curid=3014384", "title": "Partido di Tres Arroyos", "text": "Il partido di Tres Arroyos \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Tres Arroyos."}
{"id": "3014387", "revid": "110157", "url": "https://it.wikipedia.org/wiki?curid=3014387", "title": "Partido di Tres Lomas", "text": "Il partido di Tres Lomas \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Tres Lomas. "}
{"id": "3014398", "revid": "287204", "url": "https://it.wikipedia.org/wiki?curid=3014398", "title": "Asfarvarin", "text": "Asfarvar\u012bn (farsi \u0627\u0633\u0641\u0631\u0648\u0631\u06cc\u0646) \u00e8 una citt\u00e0 dello shahrest\u0101n di Takestan, circoscrizione di Asfarvarin, nella provincia di Qazvin in Iran. Aveva, nel 2006, una popolazione di 12.104 abitanti. La citt\u00e0 si trova a sud di Takestan."}
{"id": "3014399", "revid": "729019", "url": "https://it.wikipedia.org/wiki?curid=3014399", "title": "Stazione di Riardo-Pietramelara", "text": "La stazione di Riardo-Pietramelara \u00e8 una stazione ferroviaria posta sulla linea Roma\u2013Napoli via Cassino. \u00c8 gestita da RFI ed \u00e8 stata costruita per servire i comuni di Riardo e Pietramelara."}
{"id": "3014401", "revid": "110157", "url": "https://it.wikipedia.org/wiki?curid=3014401", "title": "Teddy Pendergrass (album)", "text": "Teddy Pendergrass \u00e8 il primo album da solista del cantante soul-R&amp;B statunitense Teddy Pendergrass (1950 - 2010), dal quale fu pubblicato nel 1977 su etichetta Philadelphia International Records.\nL'album, prodotto da Kenny Gamble, Leon Huff, John Whitehead, Gene McFadden, Sherman Marshall e Victor Carstarphen ed arrangiato da Bob Martin e da Jack Faith, contiene in tutto 8 brani, tra cui in singoli \"I Don't Love You Anymore\" e \"The Whole Town's Laughing at Me\".\nIl disco \u00e8 stato registrato nei Sigma Sound Studios di Philadelphia."}
{"id": "3014403", "revid": "767487", "url": "https://it.wikipedia.org/wiki?curid=3014403", "title": "Milan Stojanovi\u0107 (1911)", "text": "Carriera.\nStojanovi\u0107 fu portiere della al Mondiale 1930."}
{"id": "3014404", "revid": "474175", "url": "https://it.wikipedia.org/wiki?curid=3014404", "title": "Partido di Veinticinco de Mayo", "text": "Il partido di Veinticinco de Mayo \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 25 de Mayo."}
{"id": "3014405", "revid": "1573940", "url": "https://it.wikipedia.org/wiki?curid=3014405", "title": "Khorramdasht", "text": "Khorramdasht (farsi \u062e\u0631\u0645\u062f\u0634\u062a) \u00e8 una citt\u00e0 dello shahrest\u0101n di Takestan, circoscrizione di Khorramdasht, nella provincia di Qazvin in Iran. Aveva, nel 2006, una popolazione di 6.192 abitanti. "}
{"id": "3014410", "revid": "1573940", "url": "https://it.wikipedia.org/wiki?curid=3014410", "title": "Zeya'Abad", "text": "Zeya'Abad (farsi \u0636\u06cc\u0627\u0621\u0622\u0628\u0627\u062f) \u00e8 una citt\u00e0 dello shahrest\u0101n di Takestan, circoscrizione di Zeya'Abad, nella provincia di Qazvin in Iran. Aveva, nel 2006, una popolazione di 8.385 abitanti. "}
{"id": "3014415", "revid": "767487", "url": "https://it.wikipedia.org/wiki?curid=3014415", "title": "Partido di Villa Gesell", "text": "Il partido di Villa Gesell \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Villa Gesell."}
{"id": "3014418", "revid": "767487", "url": "https://it.wikipedia.org/wiki?curid=3014418", "title": "Hotel Courbet", "text": "Hotel Courbet \u00e8 un cortometraggio del 2009 diretto da Tinto Brass.\nIl film \u00e8 stato presentato alla 66\u00aa Mostra internazionale d'arte cinematografica di Venezia nell'ambito della retrospettiva dedicata al regista.\nTrama.\nUna donna si lascia andare per placare il suo tormento erotico. L'intimit\u00e0 provocatoria, violata senza essere vista, vale per il ladro pi\u00f9 di qualsiasi cosa abbia rubato."}
{"id": "3014424", "revid": "2066961", "url": "https://it.wikipedia.org/wiki?curid=3014424", "title": "Salvatore Bettiol", "text": "Vanta quattro titoli di campione nazionale.\nBiografia.\nInizi\u00f2 a dedicarsi alla corsa di mezzofondo in giovanissima et\u00e0, praticando allo stesso tempo il calcio. Ma scelse subito l'atletica leggera ed inizi\u00f2 a praticarla in modo serio sotto la guida di Aldo Masi e poi di Tarcisio Lorenzin. La sua prima apparizione a livello internazionale avvenne al campionato mondiale giovani di corsa campestre a Parigi. Nel 1983 pass\u00f2 sotto la guida di Giuseppe Mattiello e dopo due anni entr\u00f2 nel novero degli atleti di interesse nazionale sotto la guida di Giampaolo Lenzi, allenatore federale del settore maratona.\nGiunsero grandi risultati quali la vittoria in due edizioni consecutive della maratona di Venezia (1986 e 1987), un terzo posto alla maratona di Seul del 1987, il secondo posto alla maratona di New York nel 1988, il primo posto al Giro podistico internazionale di Castelbuono nel 1989 ed il secondo posto alla maratona di Londra del 1990.\nNel 1991 si trasfer\u00ec alla societ\u00e0 Paf a Verona dove divenne compagno di atleti di grande valore come Gelindo Bordin e Francesco Panetta e con essi ottenne eccellenti risultati a Giochi Olimpici, Campionati mondiali e Campionati europei."}
{"id": "3014427", "revid": "1428919", "url": "https://it.wikipedia.org/wiki?curid=3014427", "title": "Partido di Villarino", "text": "Il partido di Villarino \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 M\u00e9danos."}
{"id": "3014430", "revid": "767487", "url": "https://it.wikipedia.org/wiki?curid=3014430", "title": "Dragomir To\u0161i\u0107", "text": "Carriera.\nTo\u0161i\u0107 gioc\u00f2 per la al Mondiale 1930 senza giocare nessuna partita. La sua unica partita con la Nazionale fu una gara valida per le qualificazioni al mondiale 1934 contro la il 24 settembre 1933 finita 2-2."}
{"id": "3014432", "revid": "1293655", "url": "https://it.wikipedia.org/wiki?curid=3014432", "title": "Partido di Z\u00e1rate", "text": "Il partido di Z\u00e1rate \u00e8 un dipartimento (\"partido\") dell'Argentina facente parte della Provincia di Buenos Aires. Il capoluogo \u00e8 Z\u00e1rate. "}
{"id": "3014434", "revid": "1543377", "url": "https://it.wikipedia.org/wiki?curid=3014434", "title": "Ampollino (fiume)", "text": "Il fiume Ampollino \u00e8 un piccolo corso d'acqua calabrese, affluente del fiume Neto.\nCaratteristiche.\nIl fiume nasce da Montenero, percorre la vallata omonima, prima di immettersi nel lago Ampollino, di cui \u00e8 il maggior affluente, creato sbarrando il corso del fiume Ampollino, e realizzando un bacino perimetralmente l'intera valle dell'Ampollino.\nIl corso d'acqua che fuoriesce dalla diga del lago, dopo alcuni chilometri si innesta alla destra del fiume Neto, nei pressi del villaggio di Carello, alle porte del paese di Caccuri."}
{"id": "3014438", "revid": "134038", "url": "https://it.wikipedia.org/wiki?curid=3014438", "title": "Scarp de' tenis", "text": "Scarp de' tenis \u00e8 un periodico italiano fondato nel 1994 dal pubblicitario Pietro Greppi e ceduto a Caritas Ambrosiana nel 1996 ed \u00e8 rivista di strada italiana non profit che ha oggi il sostegno della Caritas.\nStoria.\n\"Scarp de' tenis\" nasce a Milano, nel 1994. L'ideatore \u00e8 il pubblicitario Pietro Greppi. Per il titolo della testata, sceglie di ispirarsi a quello della canzone El portava i scarp del tennis di Enzo Jannacci. \nAlla fine del 1995, dopo la pubblicazione di 14 numeri, il progetto passa a Caritas Ambrosiana.\nAll'inizio del 1996 Cooperativa Oltre \u2013 la struttura di comunicazione di Caritas Ambrosiana - diviene editore del giornale, la cui distribuzione iniziale avviene nelle zone centrali di Milano. Il giornale si rinnova nel marzo del 1996, con il numero 1 della nuova edizione.\nPrimo direttore della rivista \u00e8 Paolo Lambruschi.\nTra fine anni Novanta e inizio del Duemila \"Scarp de' tenis\" viene pubblicato anche in altre citt\u00e0 come Torino (associazione Opportunanda) e Napoli (cooperativa La Locomotiva). Verso la fine del 2005, poi, il giornale arriver\u00e0 a Genova (Fondazione Auxilium).\nNel 2008 comincia a collaborare con la Caritas italiana, aprendo nuove redazioni: Vicenza, Rimini, Firenze, Catania e Palermo. In questo periodo il giornale \u00e8 diretto da Paolo Brivio, succeduto al primo direttore Lambruschi. La rivista raggiunger\u00e0, negli anni, anche le strade di Como, Bergamo, Verona, Salerno, Venezia.\nUn secondo rinnovamento grafico avviene con il numero 187 della rivista, sotto la guida del nuovo direttore Stefano Lampertico, nel 2014.\nNel 2015 la rivista entra a far parte della rete internazionale dei giornali di strada INSP (International Network of Street Papers).\nNel 2018 le storie di Scarp de' tenis sono diventate il cuore della trasmissione televisiva in quattro puntate \"Scarp de' tenis - Incontri sulla strada\", andata in onda su Tv2000, condotta da Giacomo Poretti per la regia di Ranuccio Sodi.\nMolte sono le firme importanti del giornalismo italiano legate a Scarp de' tenis. Dal 2015 fino al giorno della sua scomparsa Gianni Mura ha tenuto una sua rubrica fissa sul giornale. Sul giornale sono presenti su ogni numero le rubriche di Piero Colaprico, Giangiacomo Schiavi, Giorgio Terruzzi, Alex Corlazzoli, Paolo Lambruschi e Bianca Stancanelli.\nPremi.\nNel 2014 il Comune di Milano ha assegnato a Scarp de' tenis l'Ambrogino d'oro.\nNel giugno 2015, alla redazione di Scarp de' tenis \u00e8 stato assegnato il premio giornalistico Il Premiolino.\nNel 2016 \u00e8 stato assegnato al direttore di Scarp de' tenis, Stefano Lampertico, il premio Il Campione promosso dai City Angels.\nNel febbraio 2017 la giuria del Premio Internazionale Biagio Agnes ha assegnato a Scarp de' tenis il Premio Speciale.\nIl 18 agosto 2017 Scarp de' tenis si aggiudica lo Special News Service Insp Award 2017, il riconoscimento internazionale che premia il giornale di strada autore del pezzo pi\u00f9 tradotto e condiviso dagli streetmagazine nel corso dell'anno. Scarp de' tenis si aggiudica il premio grazie all'intervista a Papa Francesco del febbraio 2017.\nIl 10 gennaio 2019 viene annunciata l'assegnazione al direttore di Scarp de' tenis, Stefano Lampertico, del Premio Buone Notizie 2019.\nIl 6 dicembre 2019 la Giuria del Premio Ucsi Natale annuncia il conferimento del Premio Speciale \u201cGiornalisti e societ\u00e0 - La professione giornalistica al servizio dell\u2019uomo\u201d a Scarp de\u2019 tenis."}
{"id": "3014439", "revid": "842", "url": "https://it.wikipedia.org/wiki?curid=3014439", "title": "Dataflow (microprocessori)", "text": ""}
{"id": "3014441", "revid": "1543377", "url": "https://it.wikipedia.org/wiki?curid=3014441", "title": "Nastri d'argento 2009", "text": "La cerimonia di premiazione della 64\u00aa edizione dei Nastri d'argento si \u00e8 svolta il 27 giugno 2009 al Teatro antico di Taormina ed \u00e8 stata presentata da Ambra Angiolini.\nLe candidature sono state rese note il 28 maggio 2009 presso Villa Medici, sede dell'Acad\u00e9mie de France a Roma. I film presenti nelle candidature sono 39 sui 110 presi in considerazione, usciti tra il 1\u00ba maggio 2008 e il 30 aprile 2009. Il maggior numero di candidature (nove) \u00e8 stato ottenuto dal film \"Il divo\" di Paolo Sorrentino.\nProtagonisti della premiazione sono stati \"Il divo\" e \"Vincere\", vincitori entrambi di quattro premi.\nIl Nastro dell'anno, assegnato al film che rappresenta nella sua eccezionalit\u00e0 il \"caso\" artistico e produttivo dell'annata, \u00e8 andato a \"Gomorra\" di Matteo Garrone.\nAd \"Ex\" di Fausto Brizzi \u00e8 stato invece assegnato un Nastro d'argento speciale alla miglior commedia.\nVincitori e candidati.\nI vincitori sono indicati in grassetto, a seguire gli altri candidati."}
{"id": "3014442", "revid": "2075278", "url": "https://it.wikipedia.org/wiki?curid=3014442", "title": "Marvel Animation", "text": "La Marvel Animation, LLC \u00e8 una casa di produzione statunitense, sussidiaria della Marvel Studios, e realizza film d'animazione e serie televisive d'animazione tratte dai fumetti Marvel Comics. Lo studio \u00e8 stato fondato nel 2008, e con l'acquisizione da parte della Walt Disney Company, avvenuto nel dicembre 2009, \u00e8 stato integrato all'interno dei Marvel Studios. Dal 2010 al 2019 la Marvel Animation operava sotto la direzione della Marvel Television.\nInizialmente la Marvel si \u00e8 affidata a studio separati per trasporre sul piccolo schermo i suoi personaggi; nel corso degli anni lo studio ha collaborato con la Lionsgate, Nickelodeon e Disney XD.\nMarvel Knights Animation.\nLa Marvel Knights Animation \u00e8 una serie di motion-comic (letteralmente \"fumetti animati\") distribuiti in home video, tramite iTunes e altre piattaforme a pagamento. Gli episodi prodotti sono:"}
{"id": "3014444", "revid": "109187559", "url": "https://it.wikipedia.org/wiki?curid=3014444", "title": "Dastjerd", "text": "Dastjerd (farsi \u062f\u064e\u0633\u062a\u062c\u0640\u0650\u0631\u062f) \u00e8 una citt\u00e0 dello shahrest\u0101n di Qom, circoscrizione di Khalajestan, nella provincia di Qom in Iran. Aveva, nel 2006, una popolazione di 1.121 abitanti. "}
{"id": "3014445", "revid": "263434", "url": "https://it.wikipedia.org/wiki?curid=3014445", "title": "Algebra di Poincar\u00e9", "text": ""}
{"id": "3014452", "revid": "287204", "url": "https://it.wikipedia.org/wiki?curid=3014452", "title": "Pompano Beach", "text": "Pompano Beach \u00e8 un centro abitato (\"City\") degli Stati Uniti d'America, situato nella contea di Broward dello Stato della Florida. Nel 2006 la popolazione era di 102.745 abitanti.\nLa citt\u00e0 \u00e8 gemellata dal 2017 con Termoli, citt\u00e0 costiera della provincia di Campobasso.\nGeografia fisica.\nSecondo i rilevamenti dello United States Census Bureau, Pompano Beach si estende su una superficie di 66,82 km\u00b2."}
{"id": "3014464", "revid": "599013", "url": "https://it.wikipedia.org/wiki?curid=3014464", "title": "Bo\u0161ko Simonovi\u0107", "text": "Carriera.\nIn carriera, Simonovi\u0107 fu portiere di due club jugoslavi successivamente divenne Commissario tecnico della in varie occasioni dal 1930 al 1940."}
{"id": "3014475", "revid": "47767", "url": "https://it.wikipedia.org/wiki?curid=3014475", "title": "Algebra di Super-Poincar\u00e9", "text": "In fisica teorica, la algebra di super-Poincar\u00e9 \u00e8 un'estensione dell'algebra di Poincar\u00e9 che includere la supersimmetria ovvero che include una relazione tra bosoni e fermioni. \nLa pi\u00f9 semplice estensione supersimmetrica dell'algebra di Poincar\u00e9 contiene due spinori di Weyl che soddisfano alla seguente relazione di anti-commutazione: \ne tutte le relazioni di anti-commutatione fra le formula_2 e le formula_3 sono nulle. Dove i formula_3 sono i generatori delle traslazioni, le formula_5 sono le matrici di Pauli e le formula_6 sono le supercariche ovvero sono i generatori di una trasformazione di supersimmetria.\nSupersimmetria.\nNella fisica delle particelle, Infatti, in relazione ad una trasformazione di supersimmetria, ogni fermione ha un \"superpartner\" bosonico ed ogni bosone ha un \"superpartner\" fermionico. Le coppie sono state battezzate partner supersimmetrici, e le nuove particelle vengono chiamate appunto \"spartner\", \"superpartner\", o \"sparticelle\". Pi\u00f9 precisamente, il superpartner di una particella con spin formula_7 ha spin\nalcuni esempi sono illustrati nella tabella. Nessuna di esse \u00e8 stata fino ad ora individuata sperimentalmente, ma si spera che il Large Hadron Collider del CERN di Ginevra possa assolvere a questo compito a partire dal 2010, dopo essere stato rimesso in funzione nel novembre 2009. Infatti per il momento ci sono esclusivamente prove indirette dell'esistenza della supersimmetria. Siccome i superpartner delle particelle del Modello Standard non sono ancora stati osservati, la supersimmetria, se esiste, deve necessariamente essere una simmetria rotta cos\u00ec da permettere che i superpartners possano essere pi\u00f9 pesanti delle corrispondenti particelle presenti nel Modello Standard.\nLa carica associata (ossia il generatore) di una trasformazione di supersimmetria viene detta supercarica.\nLa teoria spiega alcuni problemi insoluti che affliggono il modello standard ma purtroppo ne introduce altri. Essa \u00e8 stata sviluppata negli anni '70 dal gruppo di ricercatori di Jonathan I. Segal presso il MIT; contemporaneamente Daniel Laufferty della \u201cTufts University\u201d ed i fisici teorici sovietici Izrail' Moiseevi\u010d Gel'fand e Likhtman hanno teorizzato indipendentemente la supersimmetria. Sebbene nata nel contesto della teoria delle stringhe, la struttura matematica della supersimmetria \u00e8 stata successivamente applicata con successo ad altre aree della fisica, dalla meccanica quantistica alla statistica classica ed \u00e8 ritenuta parte fondamentale di numerose teorie fisiche.\nNella teoria delle stringhe la supersimmetria ha come conseguenza che i \"modi\" di vibrazione delle stringhe che danno origine a fermioni e bosoni si presentano obbligatoriamente in coppie.\nGruppo di Poincar\u00e9.\nIn fisica ed in matematica il gruppo di Poincar\u00e9 \u00e8 il gruppo di isometrie dello spazio-tempo di Minkowski. \u00c8 un gruppo di Lie non compatto a 10 dimensioni. Il gruppo abeliano di traslazioni \u00e8 un \"sottogruppo normale\" mentre il gruppo di Lorentz \u00e8 un sottogruppo, uno \"stabilizzatore\" di un punto. Pertanto, l'intero gruppo di Poincar\u00e9 \u00e8 il prodotto semidiretto delle traslazioni e delle trasformazioni di Lorentz.\nSi pu\u00f2 anche dire che il gruppo di Poincar\u00e9 sia un gruppo di estensione del gruppo di Lorentz determinato dalla sua rappresentazione vettoriale.\nLe sue rappresentazioni di energia positiva unitaria sono indicate dalla massa (numero non negativo) e dallo spin (intero o mezzo) e, nella meccanica quantistica sono associate a particelle.\nIn accordo con il programma di Erlangen, la geometria dello spazio di Minkowski \u00e8 definita dal gruppo di Poincar\u00e9: lo spazio di Minkowski \u00e8 considerato per il gruppo come uno spazio omogeneo.\nL'algebra di Lie del gruppo di Poincar\u00e9 soddisfa le seguenti equazioni:\ndove il vettore formula_12 \u00e8 il generatore delle traslazioni, il tensore formula_13 \u00e8 il generatore delle trasformazioni di Lorentz e il tensore formula_14 \u00e8 la metrica di Minkowski.\nSuperspazio.\nIl concetto di \"superspazio\" ha avuto due significati in fisica. La parola \u00e8 stata usata la prima volta da John Archibald Wheeler per descrivere la configurazione spaziale della relativit\u00e0 generale, per esempio, tale uso pu\u00f2 essere visto nel suo famoso libro di testo del 1973 dal titolo \"Gravitation.\" \nIl secondo significato si riferisce alle coordinate spaziali relative ad una teoria della supersimmetria. In tale formulazione, insieme alle dimensioni spazio ordinario x, y, z, ..., (dello spazio di Minkowski) ci sono anche le dimensioni \"anticommutanti\" le cui coordinate sono etichettate con i numeri di Grassmann; ovvero assieme alle dimensioni dello spazio di Minkowski che corrispondono a gradi di libert\u00e0 bosonici, ci sono le dimensioni anticommutanti relative ai gradi di libert\u00e0 fermionici. \nSupercampo.\nIn fisica teorica, un \"supercampo\" \u00e8 un tensore che dipende dalle coordinate del superspazio.\nIn fisica teorica, si analizzano spesso teorie supersimmetriche con supercampi che hanno un ruolo molto importante. In quattro dimensioni, il pi\u00f9 semplice esempio (vale a dire con un valore minimo di supersimmetria N = 1) di supercampo pu\u00f2 essere scritto usando un superspazio con quattro dimensioni extra di coordinate fermioniche, formula_15, che si trasformano come gli spinori e gli spinori coniugati.\nI supercampi sono stati introdotti da Abdus Salam e JA Strathdee nel loro articolo 1974 sulle \"trasformazioni di supergauge\"."}
{"id": "3014477", "revid": "254059", "url": "https://it.wikipedia.org/wiki?curid=3014477", "title": "Paolo Torelli (conte)", "text": "Biografia.\nAlla morte del padre, Paolo aveva solo nove anni e come tale venne posto sotto la tutela della madre, donna di grande cultura e influenza negli ambienti dell'epoca, la quale seppe dimostrarsi un'attenta diplomatica e una brillante amministratrice, in particolare nei rapporti con le corti di Parma, Milano, Parigi, Madrid e soprattutto con quella pontificia di Roma di cui divenne una fedele sostenitrice.\nLa Trivulzio mor\u00ec per\u00f2 di peste nel 1528 e Paolo, non ancora ventenne, assunse finalmente le redini del governo, rivelandosi un ottimo governante, puntando essenzialmente sulla difesa dei propri territori e intraprendendo lavori di ammodernamento quali l'armamento del castello di Montechiarugolo con artiglieria in bronzo, dimostrandosi sempre molto presente negli affari interni alla contea.\nSeguendo la politica impostata dalla madre, mantenne e ampli\u00f2 i rapporti con Roma e nel 1543 ospit\u00f2 nel proprio castello Papa Paolo III, oltre a quattro cardinali e al duca di Ferrara che facevano suo seguito, fatto che incise non poco sulle future vicende della casata dei Torelli.\nPaolo mor\u00ec a Montechiarugolo, dove aveva sempre risieduto, nel 1545.\nDiscendenza.\nSpos\u00f2 la giovanissima Isabella Contrari, figlia di Uguccione Contrari, conte di Vignola e patrizio ferrarese, e di Diana d'Este, che lo lasci\u00f2 vedovo gi\u00e0 nel 1530, morendo nel mettere alla luce il primogenito Francesco (che mor\u00ec poco dopo). A seguito di questi eventi, nel 1531 Paolo si rispos\u00f2 con Beatrice Pico della Mirandola, figlia di Giovanni Francesco II Pico della Mirandola e di Giovanna Carafa dei conti di Maddaloni. Ebbero sei figli:"}
{"id": "3014480", "revid": "125692383", "url": "https://it.wikipedia.org/wiki?curid=3014480", "title": "Infantilismo parafilico", "text": "L'infantilismo parafilico \u00e8 una parafilia caratterizzata dal desiderio di indossare e utilizzare il pannolino per ragioni differenti da reali necessit\u00e0 mediche, e/o dal desiderio di essere trattato come un neonato o un bambino molto piccolo. \u00c8 anche caratterizzata dall'attuazione di tali desideri in maniera regolare e frequente. All'interno della comunit\u00e0 di persone che sviluppa il desiderio di indossare il pannolino, coloro che si dedicano ai soli aspetti erotici o sessuali di tale pratica senza accompagnare ad essi fantasie di regressione d'et\u00e0 sono detti amanti del pannolino (oppure, riferendosi al pi\u00f9 frequente termine inglese, \"diaper lover\", abbreviato DL).\nUn adulto che preferisce il solo aspetto di regressione all'infanzia \u00e8 conosciuto come \"adult baby\" (o abbreviato AB), \"adulto neonato\". Una persona adulta che non disdegna nessuna di tali pratiche \u00e8 detta AB/DL. Nel 2004, un'indagine informale condotta su internet, a cui hanno partecipato 80 persone col desiderio di indossare il pannolino , mostr\u00f2 che all'incirca il 40% di loro si considerava strettamente DL, un altro 40% si riteneva AB/DL, mentre solo un 20% si ritrovava come strettamente AB. Tale ricerca mostr\u00f2 inoltre che un alto numero di adolescenti si dedicava a tali pratiche. Essi vengono chiamati comunemente \"teen babies\" (o abbreviato TB), \"adolescenti neonati\". Secondo l'American Psychiatric Association la maggior parte degli infantilisti sono maschi eterosessuali.\nI DL e gli AB differiscono tra loro per la propria auto-immagine e per l'oggetto su cui si focalizza l'attenzione. Niente di tutto ci\u00f2 include una qualche preferenza sessuale per i bambini. Non esiste un singolo, archetipico comportamento riguardante l'infantilismo parafilico, bens\u00ec un ampio spettro di modi di pensare e di comportarsi. Alcuni fantasizzano circa l'essere libero da sensi di colpa, responsabilit\u00e0, o controllo, mentre altri no. Alcuni di loro si comportano a volte in maniera identica a un neonato, mentre altri assumono comportamenti che non verrebbero probabilmente notati da nessuno. I desideri e i gusti dell'infantilista parafilico variano attorno ai temi tipici dei pannolini e dell'et\u00e0 infantile.\nL'infantilismo parafilico confrontato col feticismo del pannolone.\nUn modo per descrivere l'infantilismo parafilico \u00e8 quello di confrontarlo con un feticismo del pannolone. Le differenze che emergono si notano soprattutto nelle \"fantasie\" che l'interessato sviluppa. Sebbene non ci sia una tipica fantasia AB/DL, di solito essa varia tra due estremi. Un estremo riguarda la fantasia di essere un neonato o un bambino molto piccolo; tenero, innocente dal punto di vista sessuale e completamente indifeso. Questa fantasia pu\u00f2 racchiudere al suo interno pannoloni, abbigliamento infantile e giochi che aiutino a definire il \"ruolo\" del neonato. Alla fine, il neonato potrebbe esser messo a dormire in una morbida culla. L'altro estremo \u00e8 l'amante erotico. La fantasia dell'amante si focalizza sui pannoloni in quanto feticci, oggetti caricati di un significato sessuale, e pu\u00f2 terminare anche col raggiungimento dell'orgasmo e l'eiaculazione.\nNel paziente pu\u00f2 quindi esser diagnosticato, a seconda dell'oggetto focalizzato, o infantilismo parafilico o feticismo. I bisogni e le fantasie causati dal fetish per i pannoloni si focalizzano sullo stesso pannolone, mentre l'infantilismo si focalizza sul regredire allo stato infantile.\nIn realt\u00e0 la differenza fra i due \u00e8 molto pi\u00f9 ristretta; entrambe difatti coinvolgono pannoloni e adulti. Coloro che tentano di realizzare la fantasia del regredire all'infanzia o similari sono detti AB. Ci\u00f2 di solito implica l'utilizzo di pannoloni per adulti, abbigliamento dalla parvenza infantile (ovviamente di taglie molto maggiori), ecc. Se il loro partner lo desidera, un roleplay praticabile \u00e8 quello madre/neonato. L'AB potrebbe non voler praticare attivit\u00e0 sessuali mentre gioca il ruolo di beb\u00e8, dal momento che non \u00e8 un'attivit\u00e0 tipica di un neonato. \nIn contrasto, i feticismi del pannolone sono molto pi\u00f9 pratici. Essi possono includere il fatto di aggiungere il pannolone alle altrimenti ordinarie attivit\u00e0 sessuali. Coloro che lo fanno sono i cosiddetti DL.\nLe pratiche tipiche degli AB non sono appannaggio esclusivo degli infantilisti parafilici; allo stesso modo le pratiche tipiche dei DL non sono solo appannaggio dei feticisti del pannolone. Molti AB/DL descrivono difatti loro stessi come 'maggiormente AB' o 'maggiormente DL', basandosi su quali tipi di pratiche adottano pi\u00f9 di frequente. \nIndividui affetti da parafilie come l'urofilia e la coprofilia possono trarre divertimento da pratiche simili.\nRiassumendo le differenze teoriche, gli AB possono essere affetti da infantilismo parafilico, i loro interessi sono focalizzati sulla loro auto-immagine o su un proprio alter ego e possono rifiutarsi di intraprendere attivit\u00e0 sessuali durante il loro gioco di regressione all'infanzia.\nAl contempo, i DL possono avere un fetish per i pannoloni, i loro interessi sono diretti verso un feticcio, non effettuano di solito il roleplay. In pratica, le differenze tra gli AB/DL sono molto meno ben definite.\nTuttavia non tutti i professionisti del settore concordano con quest'ultimo aspetto ritenendo che le differenze siano pi\u00f9 sostanziali. Secondo la sessuologa Rosamaria Spina \u00e8 importante non confondere le due condizioni: nell'infantilismo parafilico pu\u00f2 esserci l'uso del pannolone, ma come completezza di un abbigliamento tipico dell'et\u00e0 infantile. Secondo la stessa autrice, in quest'ottica, il \"cambio pannolino\" fa parte di quelle pratiche che il care giver mette in atto nei confronti dell'infante e, pur essendo qualcosa di piacevole, non ha nulla a che vedere con una pratica erotica. L'erotismo \u00e8, infatti, escluso da questo tipo di parafilia o, almeno, non \u00e8 lo scopo che guida la regressione. Di contro nel feticismo da pannolone propriamente detto \u00e8 l'erotizzazione di tale oggetto il centro del feticismo stesso e, in questo caso, l'atto del cambio ha una valenza prevalentemente o esclusivamente erotica. \nAltri confronti.\nPedofilia.\nIl confondere l'infantilismo con la pedofilia \u00e8 un errore molto comune. La pedofilia \u00e8 la preferenza sessuale per bambini in et\u00e0 pre-puberale\nContrariamente, gli infantilisti hanno il desiderio di essere dei neonati loro stessi, e coloro che hanno un fetish per i pannoloni provano interesse sessuale per i pannoloni. Generalmente, essi vivono ordinarie esperienze eterosessuali o omosessuali. N\u00e9 l'infantilismo parafilico n\u00e9 il feticismo per i pannoloni include interesse sessuale nei confronti di bambini. All'interno delle comunit\u00e0 AB/DL, viene osservata una chiara e netta distinzione.\nInfantilismo.\n'Infantilismo parafilico' viene spesso abbreviato come 'infantilismo'. Questo pu\u00f2 portare ad alcune incomprensioni, dal momento che infantilismo pu\u00f2 anche significare 'mancato sviluppo'. Il ritardo mentale include il fatto di non aver mai raggiunto uno stadio di completa maturit\u00e0 e autosufficienza, mentre gli AB rinunciano volontariamente e attivamente alla loro maturit\u00e0. Successivamente, l'infantilismo psicosessuale \u00e8 riferito a coloro che non sono \"maturati\" attraverso i vari stadi di sviluppo psicosessuale descritti da Freud per arrivare all'eterosessualit\u00e0. L'infantilismo psicosessuale implica l'infantilismo parafilico cos\u00ec come altre parafilie e orientamenti sessuali.\nAnche in questo caso \u00e8, per\u00f2, importante riportare quanto indicato dalla sessuologa R. Spina: chi si dedica all'infantilismo parafilico non \u00e8 una persona che non ha completato il suo processo di maturazione psicosessuale, ma una persona che volontariamente mette in atto una regressione verso un periodo di vita precedente, quello del'infanzia, appunto. Tale condizione non necessariamente \u00e8 patologica dal momento che spesso si presenta in adulti che mostrano s\u00ec tali episodi, ma che riescono ad avere anche una vita sessuale, relazionale e sociale perfettamente sana e variegata e, dunque, in questi casi manca la componente dell'esclusivit\u00e0. \nUso pratico o volontario.\nColoro che hanno bisogno dei pannoloni per contrastare un reale problema di incontinenza urinaria o di incontinenza fecale non sono generalmente AB/DL. Sebbene difatti indossino e usino i pannoloni, non lo fanno n\u00e9 per esprimere una auto-immagine alternativa n\u00e9 per feticismo. Ci\u00f2 riguarda anche coloro che utilizzano pannoloni per ragioni pratiche, come ad esempio gli astronauti e i sommozzatori. Infine, ci sono coloro che cominciano a indossare il pannolone come nuovo \"gioco sessuale\".\nCi sono molte persone che indossano pannoloni ma che non sono infantilisti parafilici o feticisti dei pannoloni nel senso pi\u00f9 stretto. Le loro motivazioni sono molto diverse. In qualunque caso, coloro che condividono interessi e adottano pratiche AB/DL sono generalmente ben accetti all'interno delle comunit\u00e0, e vengono spesso contati anche loro come AB/DL.\nAnaclitismo.\nI fetish per il pannolone sono spesso menzionati come esempio di anaclitismo, cio\u00e8 il derivare eccitazione sessuale da cose con le quali l'individuo \u00e8 entrato in contatto durante l'infanzia, e alle quali \u00e8 stato esposto per un periodo relativamente prolungato. 'Anaclitismo' \u00e8 per\u00f2, in un certo qual modo, un termine dal significato pi\u00f9 generale, dal momento che gli oggetti del fetish non devono essere necessariamente infantili, ma semplicemente oggetti a cui l'individuo \u00e8 stato esposto durante l'infanzia. Per contro, una persona che durante l'infanzia non \u00e8 entrato in contatto con oggetti come pannolini, ciucci, ecc. potrebbe comunque scegliere di adottare questi simboli stereotipati dell'infanzia durante il gioco sessuale parafilico.\nBeb\u00e8 sissy, cross-dressing.\nUn sissy baby (trasposto in italiano come beb\u00e8 sissy) \u00e8 un individuo maschio AB/DL che mischia il gioco di scambio dell'identit\u00e0 di genere con l'infantilismo. Questo tipo di crossdressing include un vestiario molto stereotipato ed esagerato da bambina, come ad esempio mutande ornate di gale (cosiddette 'frilly panties') e vestiti dello stesso genere. I sissy, tuttavia, non sono necessariamente transessuali, poich\u00e9, sebbene alcuni di loro possano presentare un alter ego coincidente con una bambina piccola, probabilmente non desiderano essere una donna adulta per la maggior parte del tempo. Alcuni transgender inoltre partecipano a questo ageplay con la loro identit\u00e0 di genere, e vedono questo gioco come una logica estensione della loro vita transgender.\nInfantilismo parafilico in medicina.\nLa maggior parte degli AB/DL non cerca supporto nella psicoterapia. Il risultato \u00e8 che molti dei casi conosciuti e pubblicati sono solo marginalmente collegati all'infantilismo e al feticismo del pannolone, e tali casi non devono esser confusi con le parafilie di base. In uno dei casi pubblicati in cui si \u00e8 estrapolato un risultato da un campione troppo piccolo di individui, un desiderio simile all'infantilismo parafilico \u00e8 stato descritto come pi\u00f9 frequente negli individui di sesso femminile.\nSuccessive estrapolazioni potrebbero non risultare di molto pi\u00f9 accurate. L'Associazione Americana della Psichiatria include una significativa angoscia interiore e indebolimento tra i criteri diagnostici per l'infantilismo parafilico. Ci\u00f2 non vuole per\u00f2 significare che tutti gli AB/DL debbano soffrire di angosce e indebolimenti, ma che coloro che non ne soffrano verranno a priori esclusi dai campioni di studio dell'APA.\nCause.\nSfortunatamente al giorno d'oggi non ci sono ancora studi scientifici abbastanza ampi condotti sulle probabili cause, sull'incidenza e sull'impatto generale di questa parafilia sulla societ\u00e0. Questo pu\u00f2 essere dovuto sia alla relativa rarit\u00e0 del presentarsi di questa condizione, sia al fatto che solo una percentuale molto bassa di infantilisti parafilici sembra cercare aiuto psicologico, sia al fatto che una percentuale ancora minore sembra aver bisogno di un qualche intervento psicoterapico o di igiene mentale per confrontarsi con la sua condizione.\nIn pi\u00f9, come accennato gi\u00e0 in precedenza, seguendo le indicazioni della dott.ssa Spina, \u00e8 importante considerare due aspetti in modo separato:\nTeoria della mappa dell'amore.\nSecondo il ricercatore di sessuologia John Money, normalmente attorno all'et\u00e0 di otto anni, la mente umana ottiene una mappa dell'amore completamente sviluppata. Essa svolger\u00e0 il ruolo di una sorta di \"formato tipo\" sessuale, fino al termine della vita adulta dell'individuo. Questa mappa dell'amore \u00e8 una \"rappresentazione dello sviluppo o 'formato tipo' nella mente e nel cervello che rappresenta l'amante ideale e il programma idealizzato dell'attivit\u00e0 sessuale ed erotica proiettata attraverso immagini esterne o nel quale l'individuo \u00e8 direttamente occupato...\" JM ritiene causa di tutte le parafilie la formazione di mappe dell'amore anormali. Queste ultime possono crearsi a causa di un numero molteplice di fattori o condizioni durante tale periodo di sviluppo. Nel caso descritto sopra dal Dr. Pandita-Gunawardena, egli ritenne che il principale fattore stressante fosse un coma durato sei mesi che il suo paziente dovette affrontare all'et\u00e0 di sei anni e la conseguenti cure successive al coma date al paziente dalla madre. In un caso riportato da Gregory Lehne, Lehne postul\u00f2 che la mappa dell'amore infantilistica del suo cliente potesse esser stata formata nella mente del cliente attorno all'et\u00e0 di sei o sette anni. Durante questo periodo di giovent\u00f9 il suo paziente ha dichiarato di aver ricevuto un'educazione disciplinare chiaramente inappropriata da parte di sua madre, la quale includeva la coercizione all'indossare pubblicamente il pannolino e vestiti da bambina affinch\u00e9 tutto il vicinato lo vedesse.\nPercentuali tra i sessi.\nLa maggior parte degli AB/DL \u00e8 riportata essere di sesso maschile. Una stima \u00e8 di dieci a venti maschi per femmina AB/DL.\nPratiche.\nA parte le molte cose che ogni AB/DL vorrebbe ma non pu\u00f2 fare (come ad esempio il diventare realmente un neonato), la lista di pratiche sessuali che un AB/DL pu\u00f2 adottare \u00e8 molto ampia. Alcuni degli elementi e delle pratiche pi\u00f9 comuni sono qui elencate.\nUso del pannolone.\nUna pratica fondamentale per ogni AB/DL \u00e8 indossare il pannolone. Mentre indossano il pannolone, a molti AB/DL piace urinare in essi, mentre solo un numero minore apprezza anche la defecazione. Altri invece non apprezzano nessuna di tali pratiche poich\u00e9 le trovano disgustose, non le trovano divertenti, non hanno voglia di doversi pulire dopo l'atto o non possono proprio farlo senza che le persone attorno se ne accorgano. Alcuni AB/DL hanno difficolt\u00e0 nel bagnare il pannolino volontariamente, e ci\u00f2 per colpa di vesciche troppo allenate alla continenza o di una paruresis. Alcuni AB/DL hanno bisogno di allenarsi per superare tali condizioni.\nUn compromesso spesso adottato tra il bisogno di indossare i pannoloni e di vivere la vita di tutti i giorni \u00e8 quello di indossare i pannoloni sotto i vestiti quotidiani. Quando gli AB adottano questa pratica, il vestire i pannoloni \u00e8 inserito nella mentalit\u00e0 quotidiana, non nella loro mentalit\u00e0 di infante. Solo un ristretto numero di AB indossa pannolini 24 ore su 24. Questo ristretto numero tenta spesso di raggiungere l'incontinenza urinaria e/o l'incontinenza fecale. Il livello di divertimento nell'indossare il pannolone tutto il tempo pu\u00f2 variare, e pu\u00f2 avere effetti collaterali duraturi; alcuni AB hanno riscontrato che il livello di divertimento diminuisce rapidamente nel momento in cui il bisogno dei pannoloni diventa reale e permanente. Altri AB/DL ricevono pi\u00f9 divertimento dall'indossare pannolini in maniera intermittente piuttosto che dall'indossarli in modo permanente.\nPunizioni.\nUn'altra pratica molto diffusa nel mondo AB/DL sono le cosiddette \"punizioni\", consistenti in pratiche sado-masochistiche tratte dal mondo BDSM oppure in pratiche pi\u00f9 \"di nicchia\", come ad esempio lo spanking (mutuato stavolta dalle punizioni che vengono infilitte ai bambini). Un'altra pratica discretamente diffusa tra gli AB/DL coprofilici \u00e8 il clistere o altra pratica atta a far defecare forzatamente all'interno del pannolone.\nParafernalia.\nSebbene i gusti e le collezioni di ogni AB diano differenti, alcuni oggetti che possono essere spesso presenti sono pannolini, body come quelli dei neonati, copertine, culle, box, mutandine di plastica, seggioloni, biberon, ciucci, creme anti-irritazioni per il cambio, bambolotti e pupazzi. Ovviamente le taglie degli indumenti e di alcuni di tali oggetti saranno relazionate alle dimensioni dell'adulto."}
{"id": "3014486", "revid": "174925", "url": "https://it.wikipedia.org/wiki?curid=3014486", "title": "Principe (titolo nobiliare)", "text": ""}
{"id": "3014489", "revid": "1318658", "url": "https://it.wikipedia.org/wiki?curid=3014489", "title": "Statua di Rolando", "text": "Il Bremer Roland (letteralmente: \"Rolando di Brema\") \u00e8 una gigantesca statua raffigurante il paladino Rolando/Orlando, posta nella Marktplatz di Brema (Germania nord-occidentale) \u00e8 risalente al 1404. \nSimboleggia la libert\u00e0 e la giustizia, oltre che l'indipendenza dello Stato di Brema.\nIl monumento, il pi\u00f9 antico e il pi\u00f9 grande del genere in Germania, \u00e8 annoverato, insieme al vicino municipio cittadino, nella lista dei patrimoni dell'umanit\u00e0 stilata dall'UNESCO (dal 2004).\nCaratteristiche.\nLa statua \u00e8 stata costruita in pietra calcarea.\nComplessivamente, il monumento misura 10,21 metri in altezza, mentre la sola statua \u00e8 alta 5,74 metri. La statua poggia su un piedistallo alto 60 centimetri ed \u00e8 posta sotto un baldacchino in stile gotico.\nRolando/Orlando \u00e8 raffigurato con mantello, spada (simbolo di giustizia) e scudo con aquila a due teste. Lo scudo reca il motto che fa riferimento all'editto che confer\u00ec a Brema lo \"status\" di citt\u00e0-stato e che recita: \"vryheit do ik ju openbar / d' karl vnd m\u0113nich vorst vorwar / desser stede ghegheuen hat / des danket god' is m\u012b radt\", ovvero \"Vi comunico la libert\u00e0 / che in verit\u00e0 Carlo e qualche principe/ ha dato a questo luogo/ di questo siate grati a Dio, \u00e8 il mio consiglio\".\nLa statua del \"Bremer Roland\" \u00e8 rivolta verso il Duomo di Brema, circostanza non casuale, in quanto il duomo era sede dell'Arcivescovato di Brema, una delle autorit\u00e0 che ostacolarono l'indipendenza della citt\u00e0.\nAi piedi della statua \u00e8 raffigurato uno storpio-mendicante, figura che fa riferimento a delle leggende locali.\nStoria.\nIl monumento fu costruito nel 1404 e sostitu\u00ec una preesistente statua di Rolando in legno, risalente al X secolo e distrutta nel 1366. \nLa costruzione cost\u00f2 intorno ai 70 marchi di Brema.\nNel corso del XVIII secolo, la statua venne dipinta di grigio, secondo il gusto del periodo.\nLa statua \u00e8 stata pi\u00f9 volte sottoposta ad opere di restauro.\nLa testa originale \u00e8 stata sostituita nel 1983 ed \u00e8 conservata nel Focke-Museum.\nNel 2004, il monumento fu dichiarato \"patrimonio dell'umanit\u00e0\" dall'UNESCO.\nUsanze.\nIl \"Bremer Roland\" viene \"festeggiato\" una volta l'anno ed addobbato per l'occasione con la bandiera dell'UNESCO."}
{"id": "3014491", "revid": "180559", "url": "https://it.wikipedia.org/wiki?curid=3014491", "title": "Giovanni Ricci (missionario)", "text": "Il suo nome di battesimo era Olinto. Assunse quello di Giovanni entrando nell'ordine francescano.\nOrdinato sacerdote nel 1898, part\u00ec missionario in Cina nel 1909.\nOper\u00f2 nel nord e nel centro dello Shanxi.\nMor\u00ec in Cina nel 1941, dopo essere tornato in Italia solo una volta dal 1915 al 1918.\nScrisse un poema epico originale in esperanto senza avere apparentemente contatti con il movimento esperantista mondiale. L'opera \u00e8 tuttora inedita, salvo alcuni frammenti, e un intero canto pubblicato nel 1973 dalla rivista Literatura Foiro. Essa \u00e8 costituita da un manoscritto di 410 pagine appartenuto al poeta esperantofono scozzese William Auld e conservato nell'omonimo fondo della Biblioteca Nazionale scozzese."}
{"id": "3014495", "revid": "435288", "url": "https://it.wikipedia.org/wiki?curid=3014495", "title": "Grayson Ellis", "text": ""}
{"id": "3014496", "revid": "115107003", "url": "https://it.wikipedia.org/wiki?curid=3014496", "title": "Jim Jefferies", "text": "Carriera.\nJefferies ha giocato pi\u00f9 di 300 partite ufficiali per l'Hearts. Gioc\u00f2 anche la finale di Coppa di Scozia del 1976, persa 3-1 con i Rangers. Lasci\u00f2 gli Hearts nel 1981, e chiuse la carriera ai Berwick Rangers.\nNel 1983, al termine della carriera da giocatore, divenne allenatore. La sua prima squadra fu il Gala Fairydean, club scozzese. Nel 1998 vinse la Coppa di Scozia con l'Hearts come allenatore. Dal 2002 al 2010 ha poi allenato il Kilmarnock. Nel gennaio 2010 \u00e8 tornato ad essere l'allenatore degli Hearts per sostituire Csz\u00e0bla Laszlo, ed ha concluso il campionato al 7\u00ba posto. L'anno dopo, gli Hearts si sono piazzati invece al 3\u00ba posto. Al termine della medesima stagione, \u00e8 stato esonerato.\nIl 20 marzo 2012 \u00e8 diventato il nuovo allenatore del Dunfermline Athletic, che ha lasciato nel dicembre 2014, per poi ritirarsi.\nDal 2017 al 2020 \u00e8 stato direttore sportivo dell'."}
{"id": "3014504", "revid": "76963", "url": "https://it.wikipedia.org/wiki?curid=3014504", "title": "Akino", "text": "Ha debuttato nel 2003 con i suoi fratelli Akashi e Aiki e sua sorella Kanasa nel gruppo vocale bless4; nel 2005 inizia anche una carriera solista cantando la sigla d'apertura dell'anime \"Aquarion\", composta da Y\u014dko Kanno."}
{"id": "3014509", "revid": "49729911", "url": "https://it.wikipedia.org/wiki?curid=3014509", "title": "Domenico Maggio", "text": ""}
{"id": "3014511", "revid": "1442080", "url": "https://it.wikipedia.org/wiki?curid=3014511", "title": "Alice Ceresa", "text": "Biografia.\nAlicia Ceresa, che si firmava Alice, di famiglia ticinese, dopo le scuole a Basilea e a Bellinzona (dove lavor\u00f2 presso il quotidiano \u00abIl dovere\u00bb), si trasfer\u00ec a Zurigo e scrisse su \u00abDie Weltwoche\u00bb e \u00abSvizzera italiana\u00bb.\nQui conobbe Luigi Comencini, Franco Fortini, Ignazio Silone e altri fuoriusciti italiani. Poi nel 1950 si trasfer\u00ec a Roma, dove collabor\u00f2 a \"Tempo presente\" e a \"Botteghe Oscure\". Ha pubblicato anche su \"Les Lettres Nouvelles\".\nCome traduttrice ha pubblicato \"L'altro processo: le lettere di Kafka a Felice\" di Elias Canetti, la corrispondenza sulla letteratura di Helmut Heissenb\u00fcttel e Heinrich Vormweg, l'autobiografia dell'attrice Hildegard Knef, \"L'incredibile storia di Johann il buono\" e \"Commedia\" di Gerold Sp\u00e4th (spesso presso Longanesi, per cui era consulente).\nLe sue opere letterarie pubblicate, tutte dedicate alla questione femminile, poi rimaste non numerose, si fecero notare in ambito critico fin dall'inizio. Con \"La figlia prodiga\" si apr\u00ec la collana einaudiana \"La ricerca letteraria\" diretta da Guido Davico Bonino, Giorgio Manganelli e Edoardo Sanguineti, e vinse il Premio Viareggio Opera Prima. La tensione sperimentale del libro si collegava al femminismo e al Gruppo 63.\nI suoi libri sono stati raccolti in \"La figlia prodiga e altre storie\", mentre il suo \"Piccolo dizionario dell'inuguaglianza femminile\" \u00e8 uscito postumo a cura di Tatiana Crivelli. Le sue carte sono depositate alla Biblioteca nazionale di Berna dove tra manoscritti inediti vi sono gli originali della sua corrispondenza con autori quali Italo Calvino, Dacia Maraini o Elio Vittorini."}
{"id": "3014512", "revid": "298229", "url": "https://it.wikipedia.org/wiki?curid=3014512", "title": "Golden Grand Prix", "text": "Il Golden Grand Prix \u00e8 un meeting internazionale di atletica leggera, inserito nel circuito World Athletics Continental Tour, che si tiene annualmente allo Stadio Olimpico di Tokyo in Giappone.\nDal 2011 al 2012 e dal 2015 al 2017 il meeting si \u00e8 tenuto nella citt\u00e0 di Kawasaki, mentre le edizione 2018 e 2019 si sono svolte a Osaka.\nEdizioni.\nDi seguito la tabella delle edizioni del meeting."}
{"id": "3014513", "revid": "287204", "url": "https://it.wikipedia.org/wiki?curid=3014513", "title": "Lago Votturino", "text": "Il lago Votturino (o \"Vuturino\") era un lago sito nella frazione Serra Pedace di Casali del Manco, in provincia di Cosenza. Il bacino idrico attualmente \u00e8 vuoto.\nOrigine.\nProgettato nel periodo 1964-65 e costruito nel periodo 1970-1973 dall'impresa Dipenta di Roma, a differenza degli altri laghi artificiali silani, realizzati per la produzione di energia elettrica, il lago Votturino venne creato per esigenze legate all'agricoltura, come bacino di irrigazione di molte aree silane, tra cui la vasta piana di Torre Garga a sud (una delle principali piane per la produzione della patata della Sila) e del comprensorio Righio-Sculca-Croce di Magara a nord dell'invaso.\nCaratteristiche.\n\u00c8 un bacino idrico che un tempo poteva contenere circa 5 milioni di metri cubi d'acqua, attraverso lo sbarramento di alcuni fiumi a carattere torrentizio, presenti nella vallata di San Nicola, per mezzo di diga in calcestruzzo a gravit\u00e0 massiccia . \nUtilizzato solo per un ventennio circa, ad oggi l'invaso \u00e8 stato svuotato, in quanto sono venute meno le condizioni dell'utilizzo per la quale venne costruito, anche se in ambito amministrativo regionale continui a veleggiare l'idea di un nuovo riempimento dell'invaso, e caratterizzarlo ad altri usi oltre che per la semplice irrigazione."}
{"id": "3014514", "revid": "695564", "url": "https://it.wikipedia.org/wiki?curid=3014514", "title": "A. J. Buckley", "text": "Biografia.\nNato in Irlanda, si trasferisce con la famiglia a White Rock, in Canada, all'et\u00e0 di 6 anni.\nCarriera.\nA. J. Buckley appare nel 1998 nel thriller di fantascienza \"Generazione perfetta\", a fianco dell'attrice Katie Holmes.\nNel 2002 partecipa a \"Warnings - Presagi di morte\" (\"Silent Warnings\") con Stephen Baldwin e Billy Zane.\nNel 2005, a Buckley fu offerta la parte di Adam Ross nella serie televisiva drammatica \"\". La parte gli era stata affidata per un numero limitato di episodi, ma alla fine della terza stagione dello show, nel 2007, gli fu offerto un contratto di cinque anni. Prima di ricevere il ruolo di Ross in \"CSI: NY\", Buckley apparve sull'originale \"CSI - Scena del crimine\" nel 2004.\nDal 2017 interpreta il SEAL texano Sonny Quinn nella serie TV statunitense \"SEAL Team\"."}
{"id": "3014516", "revid": "131358", "url": "https://it.wikipedia.org/wiki?curid=3014516", "title": "Viktor Pasulko", "text": ""}
{"id": "3014517", "revid": "483293", "url": "https://it.wikipedia.org/wiki?curid=3014517", "title": "Osaka GP 2007", "text": ""}
{"id": "3014522", "revid": "131358", "url": "https://it.wikipedia.org/wiki?curid=3014522", "title": "Victor Pasulko", "text": ""}
{"id": "3014536", "revid": "298229", "url": "https://it.wikipedia.org/wiki?curid=3014536", "title": "Meeting international d'athl\u00e9tisme de Dakar", "text": "Il Meeting international d'athl\u00e9tisme de Dakar, in passato chiamato anche Meeting Grand Prix IAAF de Dakar e IAAF World Challenge Dakar, \u00e8 un meeting internazionale di atletica leggera, inserito nel circuito World Challenge, che si tiene annualmente nel mese di aprile allo Stadio L\u00e9opold S\u00e9dar Senghor di Dakar in Senegal.\nEdizioni.\nDi seguito la tabella delle ultime edizioni del meeting."}
{"id": "3014540", "revid": "91877252", "url": "https://it.wikipedia.org/wiki?curid=3014540", "title": "Paraschiena", "text": "Con il termine paraschiena si indica la protezione usata prevalentemente dai motociclisti (anche se sta prendendo piede anche in altri settori come quello sciistico o quello snowboardistico) onde evitare lesioni spinali.\nDescrizione.\nPu\u00f2 essere composto in due modi:\nInoltre possono essere realizzati in due varianti\nFunzione.\nTale protezioni devono proteggere la schiena, costato e gli organi interni dall'urto, protegge maggiormente dall'abrasione e calore da essa generata, non riescono a proteggere la schiena da colpi che la fanno estroflettere all'indietro per via delle mobilit\u00e0 che devono garantire al guidatore durante le sue manovre, questo rende la protezione parziale in quanto parte delle lesioni spinali derivanti da incidenti su due ruote non sono dovute tanto dall'impatto in s\u00e9 ma dall'innaturale inarcamento della schiena all'indietro."}
{"id": "3014549", "revid": "767487", "url": "https://it.wikipedia.org/wiki?curid=3014549", "title": "Una donna si ribella", "text": "Una donna si ribella (\"A Woman Rebels\") \u00e8 un film del 1936 diretto da Mark Sandrich.\nTrama.\nPamela \u00e8 una giovane che vive in et\u00e0 vittoriana. Lei e sua sorella Flora ricevono un'educazione severa, succubi della figura paterna. Quando rimane incinta di Gerald Waring, un giovane che per\u00f2 non pu\u00f2 sposarla, va a visitare la sorella andata a vivere in Italia con il marito. Dopo la morte accidentale di entrambi Pamela crescer\u00e0 sua figlia facendola passare per sua nipote. Cercher\u00e0 lavoro e, dopo varie difficolt\u00e0, inizier\u00e0 a scrivere in una rivista femminile. Diventer\u00e0 quindi una paladina dei diritti per le donne lavorando come giornalista, rifiutando la mano dell'ambasciatore Thomas. Si ritrover\u00e0 per\u00f2 a fare i conti con il proprio passato, una volta cresciuta sua figlia.\nProduzione.\nIl film fu prodotto dalla RKO Radio Pictures (A Pandro S. Berman Production) con il titolo di lavorazione \"Portrait of a Rebel\". Le riprese durarono dal 30 giugno al 27 agosto 1936.\nLa sceneggiatura si basa sul romanzo \"Portrait of a Rebel\" di Netta Syrett pubblicato a New York nel 1930.\nIl ruolo della Hepburn in questo film \u00e8 considerato come anticipatore di tanti altri suoi personaggi \"proto femministi\" degli anni trenta.\nDistribuzione.\nIl copyright del film, richiesto dalla RKO Radio Pictures, Inc., fu registrato il 29 ottobre 1936 con il numero LP6726\nLa RKO Radio Pictures fece uscire il film nelle sale cinematografiche USA il 6 novembre dopo averlo presentato a New York il 29 ottobre 1936. In Finlandia, venne distribuito il 22 agosto 1937; in Portogallo, il 18 aprile 1938. Il 26 dicembre dello stesso anno, usc\u00ec anche in Danimarca. \nIn Germania Ovest, fu trasmesso per la prima volta in televisione l'11 ottobre 1986.\nNonostante l'accuratezza produttiva fu un fiasco per la RKO e fu il terzo di fila per la Hepburn che si guadagn\u00f2 la fama di essere \"veleno al botteghino\"."}
{"id": "3014550", "revid": "729019", "url": "https://it.wikipedia.org/wiki?curid=3014550", "title": "Caudron G.3", "text": "Il Caudron G.3, citato anche come Caudron G.III, era un monomotore da ricognizione biplano sviluppato dall'azienda francese Soci\u00e9t\u00e9 des avions Caudron negli anni dieci del XX secolo.\nProgettato dai fratelli Caudron, Ren\u00e9 e Gaston, come miglioramento del Caudron G.2, venne ampiamente utilizzato durante la prima guerra mondiale.\nIl Caudron G.3 prest\u00f2 servizio principalmente nelle forze aeree di Francia, Italia, Regno Unito e, in numeri minori, in molte altre durante il periodo bellico e postbellico.\nStoria del progetto.\nDopo aver realizzato il Caudron G.2 i fratelli Gaston e Ren\u00e9 Caudron avviarono lo sviluppo di un modello derivato destinato all'uso militare. Il modello, identificato come G.III o G.3, riproponeva l'impostazione del precedente G.2, ovvero un velivolo caratterizzato dalla configurazione a doppia trave di coda in struttura tubolare a vista che collegava la velatura biplano-sesquiplana dal sensibile allungamento all'impennaggio dal lungo elemento orizzontale. L'equipaggio trovava posto, in due abitacoli separati in tandem, in una gondola centrale posta tra le due ali che fungeva anche da supporto al motore aeronautico collocato all'apice anteriore della stessa.\nIl prototipo venne portato in volo per la prima volta nel maggio 1914 dal campo di volo di Le Crotoy e sottoposto all'attenzione dei vertici dell'Arm\u00e9e de terre, l'esercito francese, ne ottenne impressioni favorevoli tanto da sottoscrivere un iniziale contratto di fornitura per i reparti della sua componente aerea, l'A\u00e9ronautique Militaire.\nCon lo scoppio della prima guerra mondiale, date le mutate esigenze il modello venne ordinato in grande quantit\u00e0, la maggior parte costruite dalla stessa Caudron (1\u00a0423 esemplari sui 2\u00a0450 totali prodotti in Francia) e venendo costruite oltre che dall'apparato industriale francese anche nel Regno Unito, 233 esemplari, e nel Regno d'Italia dalla AER di Orbassano in, a seconda delle fonti, 166 o 170 unit\u00e0. I fratelli Caudron decisero inoltre di non richiedere alcuna tassa di licenza per il progetto esprimendsi in tal senso come un atto di patriottismo.\nIl progetto sub\u00ec qualche miglioria nel corso della sua produzione, adottando dopo l'iniziale sistema di controllo del volo basato sullo svergolamento alare una velatura pi\u00f9 evoluta con ala superiore dotata di alettoni. Inoltre, bench\u00e9 inizialmente non fosse prevista l'installazione di alcun armamento, con l'introduzione dei primi reparti di aereo da caccia avversari si rese necessario l'equipaggiamento di mitragliatrici di piccolo calibro e, nell'evolversi della guerra aerea, anche di piccoli ordigni da caduta quando impiegato in missioni di bombardamento.\nImpiego operativo.\nDal 2 luglio 1915 6 esemplari sono la linea di volo della 1\u00aa Squadriglia per l'artiglieria che dal 15 aprile 1916 diventa 41\u00aa Squadriglia.\nDal 5 ottobre 1915 diventa operativa la 4\u00aa Squadriglia per l'artiglieria che il 15 aprile 1916 diventa 44\u00aa Squadriglia.\nDal 21 ottobre \u00e8 operativa la 5\u00aa Squadriglia per l'artiglieria che il 15 aprile 1916 diventa 45\u00aa Squadriglia volando sui G.3 fino al giugno 1916.\nA met\u00e0 novembre 1915 anche la 2\u00aa Squadriglia per l'artiglieria passa su questi velivoli diventando dal 15 aprile 1916 42\u00aa Squadriglia che al 1\u00ba gennaio 1917 dispone di 9 G.3 fino allo scioglimento del 15 ottobre 1917.\nSempre nel novembre 1915 anche la 3\u00aa Squadriglia per l'artiglieria transita sui G.3 e dal 15 aprile 1916 diventa 43\u00aa Squadriglia e nel maggio 1917 ne ha in linea 8.\nLa 49\u00aa Squadriglia nasce sui G.3 dal 19 luglio 1916 operando fino al 17 agosto 1917.\nEsemplari attualmente esistenti.\nSono diversi gli esemplari di Caudron G.3 arrivati ai nostri giorni e presenti nelle strutture museali di tutto il mondo, tra i quali il RAF Museum Hendon, il Mus\u00e9e de l'Air et de l'Espace di Parigi, il Koninklijk Museum van het Leger en de Krijgsgeschiedenis di Bruxelles ed il Museu Aeroespacial di Rio de Janeiro. Un esemplare (1E.18) \u00e8 attualmente in fase di restauro presso l'Hallinportin ilmailumuseo di Kuorevesi in Finlandia."}
{"id": "3014554", "revid": "339392", "url": "https://it.wikipedia.org/wiki?curid=3014554", "title": "U.A.R.", "text": ""}
{"id": "3014557", "revid": "767487", "url": "https://it.wikipedia.org/wiki?curid=3014557", "title": "Cyborg Soldier", "text": "Cyborg Soldier \u00e8 un film del 2008 diretto e prodotto da John Stead, e distribuito nel mercato home video nell'ottobre 2008.\nPrima esperienza cinematografica per Rich Franklin.\nIl titolo di lavorazione della pellicola era \"Weapon\".\nTrama.\nUn giovane uomo, geneticamente ricostruito, forte e intelligente, scappa dal laboratorio scientifico nel quale \u00e8 imprigionato, prendendo come ostaggio una giovane agente della polizia. Il legame tra la donna e il robot diventa immediatamente di complicit\u00e0. I due cercheranno di scappare dagli uomini che li inseguono mettendo a repentaglio la loro stessa vita, andando alla ricerca di qualsiasi dettaglio che potr\u00e0 fornirgli una notizia sulla precedente vita del robot, caratterizzata da un grave lutto che vede coinvolta tutta la sua famiglia."}
{"id": "3014560", "revid": "1543377", "url": "https://it.wikipedia.org/wiki?curid=3014560", "title": "Rodengo (famiglia)", "text": "I Rodengo furono un'influente famiglia bresciana. \nStoria.\nOriginariamente i Rodengo svolsero mansioni d'avvocatura presso il monastero cluniacense di San Nicola in Rodengo-Saiano, localit\u00e0 da cui trassero il nome. Ben presto i Rodengo, sia per l'importanza che per la quantit\u00e0 dei terreni controllati dall'abbazia, assunsero una posizione di rilievo nella storia bresciana: furono investiti cavalieri, un esponente della famiglia, un certo Tebaldo si dice avesse preso parte ad alcune crociate, entrarono in possesso di grandi appezzamenti di terreno e su di essi edificarono imponenti casali. Uno tra i pi\u00f9 grandi e ben conservati \u00e8 sito in localit\u00e0 Solaro presso Gottolengo; il casale aveva inizialmente anche funzioni difensive oltre che d'azienda agricola a corte. Per questo motivo il cascinale ha forma rettangolare ed \u00e8 costruito con possenti muri e torrioni sui quattro angoli mentre l'unico ingresso \u00e8 posto a settentrione e su di questo campeggia lo stemma dei Rodengo. In seguito i Rodengo fornirono supporto alla Repubblica di Venezia stanziandole fondi e cavalli; la famiglia estinse i suoi possedimenti nel corso del XIX secolo.\nStemma.\n\"Inquadrato : nel primo e terzo: d'azzuro a due stelle d'oro e nel secondo e quarto :di rosso ad una Y di nero attraversato sul tutto da una banda di azzurro orlata d'oro e caricata di cinque stelle d'oro, con il capo d'azzurro alla croce d'argento\"."}
{"id": "3014561", "revid": "172343", "url": "https://it.wikipedia.org/wiki?curid=3014561", "title": "U.R.B.A.", "text": ""}
{"id": "3014562", "revid": "287204", "url": "https://it.wikipedia.org/wiki?curid=3014562", "title": "Meeting international Mohammed VI d'athl\u00e9tisme de Rabat", "text": "Il Meeting international Mohammed VI d'athl\u00e9tisme de Rabat \u00e8 un meeting internazionale di atletica leggera, che si tiene annualmente nel mese di luglio allo Stadio Moulay Abdallah di Rabat in Marocco.\nIl meeting \u00e8 stato istituito nel 2008 e gi\u00e0 dal 2010 \u00e8 stato inserito nel circuito World Athletics dei meeting internazionali (gi\u00e0 IAAF World Athletics Tour). Dal 2010 al 2015 era inserita nel circuito IAAF World Challenge, mentre dal 2016 \u00e8 inserito nel circuito Diamond League."}
{"id": "3014563", "revid": "360299", "url": "https://it.wikipedia.org/wiki?curid=3014563", "title": "Scuola keynesiana", "text": ""}
{"id": "3014564", "revid": "298229", "url": "https://it.wikipedia.org/wiki?curid=3014564", "title": "Meeting International Mohammed VI d'Athl\u00e9tisme de Rabat", "text": ""}
{"id": "3014568", "revid": "292162", "url": "https://it.wikipedia.org/wiki?curid=3014568", "title": "Sermones", "text": ""}
{"id": "3014575", "revid": "292162", "url": "https://it.wikipedia.org/wiki?curid=3014575", "title": "Epistulae (Orazio)", "text": ""}
{"id": "3014576", "revid": "339392", "url": "https://it.wikipedia.org/wiki?curid=3014576", "title": "Seripa", "text": ""}
{"id": "3014578", "revid": "1442080", "url": "https://it.wikipedia.org/wiki?curid=3014578", "title": "L'altrui mestiere", "text": "L'altrui mestiere \u00e8 un'opera saggistica scritta da Primo Levi e pubblicata da Einaudi nel 1985. Gli scritti che il libro contiene sono articoli che Levi pubblic\u00f2 su quotidiani e riviste, \"La Stampa\" principalmente, dal 1976 al 1984 (con due eccezioni del 1964 e 1965). L'autore tratta di temi quali le scienze naturali, la zoologia, l'astronomia e la letteratura. Ci racconta inoltre di alcuni suoi ricordi giovanili e finisce per fornirci una preziosa autobiografia, scritta con il suo stile nitido e preciso. In un primo momento il libro era indicato come \"Elzeviri\". La premessa che apre il volume \u00e8 considerata una delle pi\u00f9 esplicite dichiarazioni di poetica di Levi\nIl libro \u00e8 diviso in 51 capitoli e si apre con l'articolo di Italo Calvino che apparve su \"La Repubblica\" il 6 marzo 1985 nel quale lo scrittore parl\u00f2 del libro di Levi. Alla fine del libro vi \u00e8 una nota conclusiva a cura di Ernesto Ferrero intitolata \"Nota biografica e fortuna critica\"."}
{"id": "3014579", "revid": "451735", "url": "https://it.wikipedia.org/wiki?curid=3014579", "title": "Roberto Cavallari", "text": "Carriera.\nHa militato in Serie A1 con le maglie di Virtus Bologna e Roma."}
{"id": "3014585", "revid": "339392", "url": "https://it.wikipedia.org/wiki?curid=3014585", "title": "Toteppo", "text": ""}
{"id": "3014587", "revid": "729019", "url": "https://it.wikipedia.org/wiki?curid=3014587", "title": "Tour della Nazionale di rugby a 15 della Francia 1954", "text": "Dopo l'esperienza del 1949, la nazionale di rugby a 15 della Francia torna in Argentina per disputare un tour ricco di soddisfazioni e di successo di pubblico"}
{"id": "3014588", "revid": "729019", "url": "https://it.wikipedia.org/wiki?curid=3014588", "title": "Martin 4-0-4", "text": "Il Martin 4-0-4 \u00e8 un aereo di linea statunitense costruito dalla Glenn L. Martin Company. Utilizzato per il trasporto passeggeri negli Stati Uniti, fu anche usato dalla United States Coast Guard e dalla United States Navy come RM-1G (VC-3A nella designazione unificata post-1962).\nStoria.\nSviluppo.\nDopo che la produzione del precedente Martin 2-0-2 fu fermata a causa di problemi strutturali alle ali, la compagnia decise di cambiare le ali ad una versione migliorata (chiamata Martin 3-0-3). Il nuovo velivolo divenne il Martin 4-0-4, con cambi strutturali a livello delle ali, era pressurizzato ed allungato talmente da contenere 40 passeggeri. Come il 2-0-2, il 4-0-4 era un monoplano con un'unit\u00e0 di coda standard (stabilizzatore verticale singolo). Aveva una scaletta nella sezione di coda per il carico/scarico dei passeggeri; il carrello d'atterraggio, triciclo, era retraibile e la propulsione era assicurata da due motori radiali a pistoni Pratt &amp; Whitney R-2800-CB16.\nImpiego operativo.\nI primi esemplari furono consegnati alla Eastern Air Lines (EAL) che ne aveva ordinati 60 e alla Trans World Airlines (TWA) che ne aveva richiesti 40. Gli unici altri due velivoli usciti dalla linea di produzione furono inviati alla United States Coast Guard che li aveva ordinati per il trasporto di personalit\u00e0. Ad essi era stata assegnata la designazione RM-1G poi divenuta RM-1 e quindi, nel 1962, VC-3A. In 1969 furono trasferiti alla United States Navy ed entrambi furono ritirati nel 1970. Un totale di 103 aeromobili fu costruito nella fabbrica di Glenn L. Martin a Baltimora.\nLa TWA utilizz\u00f2 i suoi 40 4-0-4 con il nome \"Skyliner\" negli Stati Uniti orientali tra il 1\u00ba settembre 1950 e il 29 aprile 1961.. L'EAL invece us\u00f2 i 4-0-4 sempre nell'est degli USA con il dome di \"Silver Falcon\". Il primo volo di un 4-0-4 dell'EAL avvenne il 5 gennaio 1952 e il ritiro avvenne alla fine del 1962.\nPi\u00f9 tardi nella sua carriera di aereo di linea, dopo essere stato rimpiazzato da EAL e TWA con velivoli jet, il 4-0-4 fu utilizzato da numerosi operatori di secondo livello che dovevano sostituire i propri Douglas DC-3. Una delle maggiori compagnie aeree statunitensi che ne utilizz\u00f2 25 esemplari fu la Southern Airways, che fece volare i 4-0-4 da Atlanta dopo il luglio del 1969.. L'ultimo 4-0-4 delle Southern Airways vol\u00f2 il 30 aprile 1978.\nL'ultimo 4-0-4 capace di volare, un esemplare ex-TWA, fu trasportato nel febbraio 2008 al Planes of Fame Museum, dove \u00e8 esposto assieme ad un Martin 2-0-2."}
{"id": "3014592", "revid": "193968", "url": "https://it.wikipedia.org/wiki?curid=3014592", "title": "Martin VC-3A", "text": ""}
{"id": "3014593", "revid": "767487", "url": "https://it.wikipedia.org/wiki?curid=3014593", "title": "Il nemico amato", "text": "Il nemico amato (\"Beloved Enemy\") \u00e8 un film del 1936 diretto da Henry C. Potter, qui al suo esordio.\nTrama.\nHellen Drummond \u00e8 la figlia di un \"lord\" inglese inviato come ambasciatore nella Dublino degli anni venti. Qua conosce il capo dei ribelli irlandesi Dennis Riordan e sar\u00e0 proprio il suo amore per lui a favorire le trattative di pace."}
{"id": "3014608", "revid": "580", "url": "https://it.wikipedia.org/wiki?curid=3014608", "title": "Carnegiella strigata", "text": "La Carnegiella strigata, conosciuto in italiano come carnegiella o pesce accetta rigato, \u00e8 un pesce osseo d'acqua dolce della famiglia Gasteropelecidae.\nDistribuzione e habitat.\n\u00c8 presente in tutto il bacino del Rio delle Amazzoni, in America meridionale.\nDescrizione.\nHa corpo appiattito con la porzione ventrale fortemente arcuata, mentre il dorso \u00e8 quasi orizzontale. \nLa femmina ha il profilo pi\u00f9 panciuto.\nIl colore di fondo \u00e8 un verde-grigiastro interrotto da striature nero-marroni. \nMisura fino a 3,5\u00a0cm.\nBiologia.\nVive in banchi nei pressi della superficie, in acque libere. Pu\u00f2 effettuare salti piuttosto alti fuor d'acqua, aiutandosi con le pinne pettorali.\nAlimentazione.\nSi ciba di piccoli invertebrati come insetti e crostacei.\nRiproduzione.\nLe uova sono deposte sul fondo.\nAcquariofilia.\n\u00c8 spesso allevato negli acquari domestici in gruppi di almeno 5 individui. Bisogna coprire bene la vasca perch\u00e9 questi pesci tendono a saltare fuor d'acqua."}
{"id": "3014609", "revid": "292162", "url": "https://it.wikipedia.org/wiki?curid=3014609", "title": "Gaio Velleio Patercolo", "text": ""}
{"id": "3014611", "revid": "729019", "url": "https://it.wikipedia.org/wiki?curid=3014611", "title": "Nachson Wachsman", "text": "\u00c8 stato ucciso durante il blitz per tentare di liberarlo."}
{"id": "3014613", "revid": "292162", "url": "https://it.wikipedia.org/wiki?curid=3014613", "title": "Cornelio Celso", "text": ""}
{"id": "3014614", "revid": "2036605", "url": "https://it.wikipedia.org/wiki?curid=3014614", "title": "Campagne germanico-sarmatiche di Costantino", "text": "Le campagne germanico-sarmatiche di Costantino furono combattute dall'imperatore romano Costantino I contro le vicine popolazioni germaniche di Franchi, Alamanni e Goti, oltre a quelle sarmatiche degli Iazigi, lungo l'intero sistema difensivo settentrionale a protezione dei confini imperiali, tra il 306 ed il 336.\nVale la pena ricordare che, una volta giunto alla guida delle province occidentali del \"limes\" renano (nel 306), in seguito alla morte del padre Costanzo Cloro (\"Augusto\" d'Occidente), concentr\u00f2 i suoi sforzi iniziali nel combattere e difendere questo tratto di frontiera contro le popolazioni germaniche di Franchi ed Alemanni, facendo cos\u00ec di \"Augusta Treverorum\" la sua prima capitale. Sconfitto l'usurpatore Massenzio nel 312 grazie alla determinante battaglia a Roma presso il ponte Milvio, anche tutta l'Italia pass\u00f2 sotto il suo controllo, e Costantino divenne cos\u00ec unico \"augusto\" in Occidente.\nNel febbraio del 313 Costantino I (che aveva trascorso l'inverno a Roma), strinse un'alleanza con Licino, rafforzata dal matrimonio di quest'ultimo con la sorella del primo, Flavia Giulia Costanza. Ma quest'alleanza dur\u00f2 solo pochi anni, poich\u00e9 gi\u00e0 nel 316 i due \"augusti\" entrarono in conflitto. Costantino ebbe la meglio su Licinio, che fu costretto a cedere a Costantino l'Illirico, non invece la Tracia. Costantino avanzava con i suoi possedimenti territoriali sempre pi\u00f9 verso est, trovandosi ora a dover difendere anche l'importante settore strategico del \"limes sarmaticus\" (dal 317).\nNegli anni successivi Costantino si concentr\u00f2 maggiormente lungo il medio \"limes\" danubiano, combattendo soprattutto contro i Sarmati del tratto di \"limes pannonicus\", soggiornando spesso a \"Sirmium\" quasi ininterrottamente fino al 324 (anno in cui le sue armate mossero contro Licinio), facendone la propria capitale insieme a \"Serdica\" Nel corso di questi anni, Costantino si dimostr\u00f2 ancora una volta molto attivo militarmente, viaggiando lungo l'intero \"limes\" dei territori appena acquisiti. Poi dal 320 affid\u00f2 al figlio primogenito, Crispo, affiancato da un prefetto, il comando militare della Gallia.\nQuando seppe che un esercito di Goti aveva attraversato il Danubio per devastare i territori romani di Mesia inferiore e Tracia, che appartenevano all'altro \"augusto\" Licinio, lasci\u00f2 il suo quartier generale di Tessalonica e si apprest\u00f2 a marciare contro di loro (nel 323). Il fatto per\u00f2 di aver sconfinato, attaccando il nemico nella parte d'impero romano non di sua competenza, scaten\u00f2 l'ultima fase della guerra civile tra i due \"augusti\", che port\u00f2 alla sconfitta definitiva di Licinio ed alla consacrazione di Costantino quale unico Imperatore romano.\nL'ultima fase del suo regno, fino alla morte (avvenuta nel 337), vide l'imperatore cristiano consolidare l'intero sistema difensivo lungo i tratti renano e danubiano ed ottenendo importanti successi militari che portarono a \"controllare\" buona parte di quei territori ex-romani, che erano stati abbandonati da Gallieno ed Aureliano: dall'\"Alamannia\" (\"Agri decumates\"), alla \"Sarmatia\" (piana meridionale del Tibisco, ovvero il Banato) fino alla \"Gothia\" (Oltenia e Valacchia). E sempre a partire da questi anni, Costantino continu\u00f2 ad utilizzare quali sue residenze imperiali preferite \"Serdica\", \"Sirmium\" e \"Tessalonica\", oltre alla dioclezianea \"Nicomedia\".\nContesto storico.\nCon la morte dell'imperatore Numeriano nel novembre del 284 (a cui il padre Marco Aurelio Caro aveva affidato l'Oriente romano), ed il successivo rifiuto delle truppe orientali di riconoscere in Carino (il primogenito di Caro) il naturale successore, fu elevato alla porpora imperiale Diocleziano, validissimo generale di origini illiriche. Al termine della guerra civile che ne scatur\u00ec, la vittoria arrise a quest'ultimo, il quale dal novembre del 285 nomin\u00f2 come suo vice (\"cesare\"), un valente ufficiale di nome Marco Aurelio Valerio Massimiano, che pochi mesi pi\u00f9 tardi elev\u00f2 al rango di \"augusto\" (1\u00ba aprile 286), formando cos\u00ec una diarchia, nella quale i due imperatori si dividevano su base geografica il governo dell'Impero. Ci\u00f2 sighificava anche dividersi le responsabilit\u00e0 nella difesa delle frontiere contro le continue e crescenti invasioni germanico-sarmatiche e persiane, dovendo anche difendersi dai continui tentativi di usurpazioni imperiali.\nData la crescente difficolt\u00e0 a contenere le numerose rivolte interne e lungo i confini, nel 293 si procedette a un'ulteriore divisione territoriale, al fine di facilitare le operazioni militari: Diocleziano nomin\u00f2, come suo cesare per l'Oriente, Galerio, mentre Massimiano fece lo stesso con Costanzo Cloro, per l'Occidente.\nIl sistema tetrarchico entrato, per\u00f2, in crisi un anno dopo l'abdicazione dei due \"augusti\" (avvenuto nel 305), Diocleziano e Massimiano, port\u00f2 ad una nuova guerra civile (dal 306 al 324), che caus\u00f2 nuovi sfondamenti nel sistema difensivo romano, con tentativi di insediamento delle popolazioni barbare all'interno degli \"antichi\" confini imperiali.\nFu solo con l'ascesa al trono da parte di Costantino I, divenuto unico \"augusto\" in Occidente dopo la battaglia di Ponte Milvio del 312, e, ancor pi\u00f9, la sconfitta di Licinio con la conseguente riunificazione dell'Impero sotto un unico imperatore (nel 324), che le frontiere settentrionali tornarono ad essere difese adeguatamente (dal Reno al Danubio). Non a caso allo stesso imperatore si attribu\u00ec, non solo il merito di aver perfezionato l'ordinamento militare dioclezianeo, ma anche di aver riconquistato o quantomeno posto in un rapporto di \"clientela\" numerose genti barbare, di tutti i territori che erano appartenuti a Traiano (dagli \"Agri decumates\", a buona parte della stessa Dacia, territori abbandonati tra gli anni 260 e 273, da Gallieno ed Aureliano).\nAntefatto: la morte di Costanzo Cloro.\nCon la morte di Costanzo Cloro, avvenuta ad \"Eburacum\" (York) il 25 luglio del 306, il sistema tetrarchico and\u00f2 in crisi: il figlio illegittimo dell'imperatore defunto, Costantino fu proclamato \"augusto\" dal generale Croco e dall'esercito di Britannia. La sua elezione era avvenuta secondo un principio dinastico, distante dal sapore \"meritocratico\" della Tetrarchia di Diocleziano. Solo Lattanzio sosteneva fosse stato designato \"augusto\" dal padre sul letto di morte. Galerio insoddisfatto per\u00f2 da questo atto, offr\u00ec al figlio del suo collega ora deceduto, il titolo di \"cesare\", che Costantino accett\u00f2, lasciando che fosse invece Severo a succedere al padre, Costanzo. Qualche mese pi\u00f9 tardi, Massenzio, figlio del vecchio augusto Massimiano Erculio, si fece acclamare, grazie all'appoggio di ufficiali come Marcelliano, Marcello e Luciano (non invece di Abellio, vicario del \"praefectus Urbi\", che fu ucciso), dai pretoriani, ripristinando il principio dinastico. E fu proprio da questo periodo, che Costantino cominci\u00f2 ad ottenere importanti successi militari su Alemanni e Franchi, lungo quel tratto di frontiera a lui affidato, come ci racconta lo stesso Eutropio.\nForze in campo.\nRomani.\nCon riferimento alle forze romane impiegate lungo l'intero tratto di \"limes\" settentrionale, dalla Britannia alle due Mesie, vale la pena ricordare che proprio in questi anni vi fu un'importantissima riforma dell'esercito romano, una nuova distribuzione delle legioni romane lungo i confini ed un aumento della dimensione complessiva delle sue armate. Sappiamo infatti che con la riforma tetrarchica di Diocleziano il numero complessivo delle legioni fu portato nel 300 a 55/56. L'ascesa al trono di Costantino ed il ripristino di una monarchia dinastica port\u00f2 il numero delle legioni romane ad aumentare ulteriormente fino a 62/64, attorno all'anno 330.\nBarbari.\nLungo il Limes renano, verso la Gallia e la Britannia, premettero soprattutto Franchi e Sassoni. Anche gli Alemanni compirono alcune incursioni in questa regione, ma obiettivo primario dei loro attacchi fu, in questa fase, l'Italia settentrionale, attraverso la Pannonia (alto Limes danubiano). Gli scontri maggiori furono per\u00f2 portati nell'area del basso Danubio, verso le province romane dell'area balcanica; qui si concentrarono gli attacchi in massa Marcomanni, Quadi, Sarmati e soprattutto Goti, ormai ripartiti nelle due famiglie dei Tervingi e dei Greutungi.\nFasi del conflitto.\nTerza fase (324-337): la difesa del \"limes gothicus\" e la riconquista della Dacia.\nIn questa nuova fase Costantino I, divenuto monarca unico (\"Restitutor orbis\") ed assoluto dell'Impero romano (\"Dominus et Deus\"), non solo riusc\u00ec a consolidare l'intero sistema difensivo lungo i tratti renano e danubiano, ma ottenne importanti successi militari e torn\u00f2 a controllare buona parte di quei territori ex-romani, che erano stati abbandonati da Gallieno ed Aureliano: si trattava dell'\"Alamannia\" (\"Agri decumates\"), della \"Sarmatia\" (piana meridionale del Tibisco, ovvero il Banato) e della \"Gothia\" (Oltenia e Valacchia) come sembra dimostrare la monetazione del periodo ed il nuovo sistema difensivo del periodo (diga del Diavolo e Brazda lui Novac). Vi \u00e8 da aggiungere che proprio in questo periodo, Costantino port\u00f2 avanti una nuova serie di riforme, a completamento di quelle attuate quarant'anni prima da Diocleziano. Il percorso che egli comp\u00ec, fu per\u00f2 graduale nel corso degli ultimi tredici anni di regno (dal 324 al 337, anno della sua morte).\nConseguenze.\nGli equilibri lungo il basso corso del Danubio, dopo le ripetute campagne di Costantino e dei suoi figli, rimasero pressoch\u00e9 invariati fino al 375 circa. In Oriente si assistette a tutta una serie di preparativi in vista dell'imminente campagna militare contro i Sasanidi, mai realizzata dal \"grande\" imperatore, a causa della sua scomparsa avvenuta nel maggio del 337. Fu invece il re persiano, Sapore II, a passare al contrattacco. Per un venticinquennio le armate romane, prima del figlio, Costanzo II, e poi del nipote, Flavio Claudio Giuliano, combatterono contro le armate sasanidi con alterna fortuna (tra il 337 ed il 363). I confini imperiali orientali e del basso Danubio, rimasero per\u00f2, per almeno un trentennio, pressoch\u00e9 invariati. In Oriente i Romani continuarono a mantenere un controllo pi\u00f9 o meno diretto sulle regioni della Colchide (o Lazica), dell'Armenia, dell'Iberia (compreso il passo di Darial, presidiato da un forte romano, almeno fino al 369) e del Ponto, mentre i Persiani sull'Albania caucasica e le strade che conducevano al Mar Caspio."}
{"id": "3014619", "revid": "1573940", "url": "https://it.wikipedia.org/wiki?curid=3014619", "title": "Ehud Goldwasser", "text": "Il suo rango \u00e8 stato Primo Sergente.\nIl 16 luglio 2008, i corpi di Goldwasser e Regev sono stati restituiti a Israele in uno scambio di prigionieri tra Israele e Hezbollah: l'esame dei corpi ha stabilito che i due riservisti sono stati uccisi durante l'agguato."}
{"id": "3014620", "revid": "712828", "url": "https://it.wikipedia.org/wiki?curid=3014620", "title": "Membri del Red Ribbon", "text": ""}
{"id": "3014623", "revid": "767487", "url": "https://it.wikipedia.org/wiki?curid=3014623", "title": "Parnell (film)", "text": "Parnell \u00e8 un film del 1937 diretto da John M. Stahl.\nBiografia romanzata di Charles Stewart Parnell, leader nazionalista irlandese, qui ritratto nel momento in cui rischi\u00f2 di essere rovinato per la relazione con una donna sposata.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated) con un budget stimato di 1.547.000 dollari. Venne girato dal novembre 1936 al 3 aprile 1937 negli studi della Metro-Goldwyn-Mayer al 10202 di W. Washington Blvd. a Culver City.\nDistribuzione.\nDistribuito dalla Metro-Goldwyn-Mayer (MGM) (controlled by Loew's Incorporated), il film usc\u00ec nelle sale cinematografiche USA il 4 giugno 1937.\nIncass\u00f2, negli Stati Uniti, 1.576.000 dollari, poco pi\u00f9 di quello che era costato.\n. , e per questo tentenn\u00f2 ad accettare il ruolo di Rhett Butler.\nNel 1978 il film venne inserito nella lista dei 50 peggiori film di sempre nel libro \"The Fifty Worst Films of All Time\"."}
{"id": "3014625", "revid": "1573940", "url": "https://it.wikipedia.org/wiki?curid=3014625", "title": "Eldad Regev", "text": "Catturato da membri di Hezbollah insieme a Ehud Goldwasser il 12 luglio 2006, in Israele, vicino al confine libanese, scatenando nel 2006 il conflitto tra Israele e Libano. Il suo rango \u00e8 stato il sergente di prima classe.\nIl 16 luglio 2008, i corpi di Goldwasser e Regev sono stati restituiti a Israele in uno scambio di prigionieri tra Israele e Hezbollah. L'esame dei corpi ha stabilito che i due riservisti sono stati uccisi durante l'agguato."}
{"id": "3014629", "revid": "287204", "url": "https://it.wikipedia.org/wiki?curid=3014629", "title": "Tulsa 66ers 2005-2006", "text": "La stagione 2005-06 dei Tulsa 66ers fu la 5\u00aa nella NBA D-League per la franchigia.\nI Tulsa 66ers arrivarono quinti nella NBA D-League con un record di 24-24, non qualificandosi per i play-off."}
{"id": "3014635", "revid": "1573940", "url": "https://it.wikipedia.org/wiki?curid=3014635", "title": "Kahak", "text": "Kahak (farsi \u06a9\u0647\u06a9) \u00e8 una citt\u00e0 dello shahrest\u0101n di Qom, circoscrizione di Kahak, nella provincia di Qom in Iran. Aveva, nel 2006, una popolazione di 2.766 abitanti. "}
{"id": "3014639", "revid": "1573940", "url": "https://it.wikipedia.org/wiki?curid=3014639", "title": "Ja'fariyeh", "text": "Ja'far\u012byeh (farsi \u062c\u0639\u0641\u0631\u06cc\u0647) \u00e8 una citt\u00e0 dello shahrest\u0101n di Qom, circoscrizione di Ja'farabad, nella provincia di Qom in Iran. Aveva, nel 2006, una popolazione di 6.635 abitanti. "}
{"id": "3014640", "revid": "287204", "url": "https://it.wikipedia.org/wiki?curid=3014640", "title": "Tulsa 66ers 2006-2007", "text": "La stagione 2006-07 dei Tulsa 66ers fu la 6\u00aa nella NBA D-League per la franchigia.\nI Tulsa 66ers arrivarono quarti nella \"Eastern Division\" con un record di 21-29, non qualificandosi per i play-off."}
{"id": "3014646", "revid": "1573940", "url": "https://it.wikipedia.org/wiki?curid=3014646", "title": "Qanavat", "text": "Qanav\u0101t (farsi \u0642\u0646\u0648\u0627\u062a) \u00e8 una citt\u00e0 dello shahrest\u0101n di Qom, circoscrizione Centrale, nella provincia di Qom in Iran. Aveva, nel 2006, una popolazione di 7.693 abitanti. "}
{"id": "3014651", "revid": "144796", "url": "https://it.wikipedia.org/wiki?curid=3014651", "title": "Sebastian Koch", "text": "Biografia.\nSebastian Koch esordisce al teatro di Ulma e al Teatro nazionale di Darmstadt; recita quindi nel 1990 al Teatro Schiller di Berlino, dove appare in varie opere. Nel frattempo partecipa anche a produzioni cinematografiche e televisive, recitando in varie serie di successo, come \"The Old\", \"L'ispettore Derrick\", \"Wolff, un poliziotto a Berlino\", \"Hecht &amp; Haie\" e \"Un caso per due\". In \"Speer und Er\" interpreta il ruolo di Albert Speer. \nNel marzo 2006 \u00e8 stato tra i protagonisti del film \"Le vite degli altri\", diretto da Florian Henckel von Donnersmarck, nel quale interpreta il ruolo di Georg Dreyman. Dal febbraio 2006 al febbraio 2007 ritorna in scena dopo 12 anni di assenza al Teatro Schauspielhaus di Bochum. Nel 2015 recita nel film di Steven Spielberg \"Il ponte delle spie\" nel ruolo dell'avvocato Wolfgang Vogel, nel 2016 appare in \"Nebbia in agosto\", mentre nel 2018 \u00e8 tra i protagonisti di \"Opera senza autore\", opera diretta nuovamente da von Donnersmarck.\nVita privata.\n\u00c8 nato nel 1962 a Karlsruhe e ha studiato tra il 1982 e il 1985 nella Otto-Falkenberg-Schule di Monaco, dove ha cominciato a recitare nel Teatro della Giovent\u00f9. Dalla giornalista Birgit Keller ha una figlia, nata nel 1996. Dal 2001 al 2005 \u00e8 stato fidanzato con l'attrice Anna Schudt e dal 2005 al 2009 con l'attrice olandese Carice van Houten.\nRiconoscimenti.\nOggi \u00e8 l'unico attore che ha ottenuto il Premio TV due volte in un anno. Per il suo ruolo di protagonista nel film \"Stauffenberg - Attentato a Hitler\" \u00e8 stato candidato per il premio TV tedesca e il Premio Grimme e ha ricevuto il Golden Gong. \nIl film \"Le vite degli altri\" ha ricevuto l'Oscar nella categoria miglior film straniero.\nAlcuni dei premi vinti:\nDoppiatori italiani.\nNelle versioni in italiano delle opere in cui ha recitato, Sebastian Koch \u00e8 stato doppiato da:"}
{"id": "3014652", "revid": "1086375", "url": "https://it.wikipedia.org/wiki?curid=3014652", "title": "Ordine al merito bavarese", "text": "L'Ordine al merito bavarese (in tedesco \"Bayerischer Verdienstorden\"), \u00e8 un ordine cavalleresco del Libero Stato di Baviera, all'interno della Repubblica Tedesca.\nStoria.\nL'Ordine al merito bavarese viene concesso dal Primo Ministro di Baviera \"in riconoscimento di contributi particolari apportati al Libero Stato di Baviera con servizi all'estero\"."}
{"id": "3014654", "revid": "124446425", "url": "https://it.wikipedia.org/wiki?curid=3014654", "title": "Area marina protetta Torre del Cerrano", "text": "L'area marina protetta Torre del Cerrano \u00e8 la prima area marina protetta abruzzese e del medio Adriatico, istituita ufficialmente il 7 aprile 2010 con la pubblicazione della legge istitutiva sulla Gazzetta Ufficiale. Essa \u00e8 situata fra i comuni di Silvi e Pineto, in provincia di Teramo, e comprende una fascia costiera di circa 7\u00a0km, tra la foce del torrente Calvano a Pineto e Piazza dei Pini a Silvi.\nStoria.\nLa storia della zona dov'\u00e8 situata l'area protetta non \u00e8 molto nota, ma \u00e8 molto interessante. In quest'area infatti sorgeva l'antico porto del Cerrano, ossia il porto della citt\u00e0 collinare di Atri, un porto di origini romane molto importante per il commercio marittimo dell'Abruzzo. Fu distrutto dalla repubblica di Venezia insieme a quasi tutti i porti adriatici.\nUna rinascita ci fu con Carlo V, che decise di costruire un efficiente sistema di protezione dalle invasioni saracene sulle coste del regno, costituito da torri di avvistamento visibili l'una dall'altra, in modo da poter comunicare velocemente. L'area dell'antico porto venne scelta come luogo dove edificare una delle torri di avvistamento: la Torre del Cerrano. Questa Torre \u00e8 da oltre 500 anni il simbolo di Silvi e Pineto e ha dato il proprio nome all'Area Marina Protetta.\nLa storia dell'area protetta risale invece agli anni novanta - anni duemila. Nel febbraio 2008 \u00e8 stato costituito il Consorzio di gestione dell'Area marina protetta Torre del Cerrano, atto propedeutico all'emissione del Decreto Ministeriale istitutivo del parco marino.\nL'iter era iniziato nel 1997 quando il \"Parco marino Torre di Cerrano\" fu inserito nella legge 334.\nDopo molti anni, grazie al costante impegno da parte delle amministrazioni locali e soprattutto con il coinvolgimento di associazioni e portatori di interesse, il 7 aprile 2010 \u00e8 stata pubblicata in Gazzetta Ufficiale della Repubblica Italiana il Decreto del Ministero Ambiente e Tutela Territorio Mare del 21 ottobre 2009, istitutivo dell'Area marina protetta Torre del Cerrano.\nTerritorio.\nL'area protetta si estende per 3.431 ettari (a cui sommare un ettaro di costa) suddivisi in 3 zone di protezione:\nLa riserva tutela un tratto di mare unico in Abruzzo, perch\u00e9 \u00e8 uno dei pochi rimasti dove si pu\u00f2 trovare un ambiente dunale pressoch\u00e9 intatto e nel contempo si possono ammirare i resti sommersi di estremo interesse archeologico e naturalistico dell'antico porto di Atri che si trovano a pochi chilometri dalla costa.\nFlora.\nL'area dunale presenta una vegetazione psammofila: sono presenti il giglio di mare, il verbasco del Gargano (\"Verbascum niveum\" subsp. \"garganicum\"), la soldanella marittima e l'euforbia delle spiagge.\nLa pineta \u00e8 caratterizzata da pino da pinoli e pino d'Aleppo, \u00e8 inoltre presente il raro zafferanetto delle spiagge.\nFauna.\nL'ambiente dunale dell'A.M.P. \u00e8 caratterizzata dalla presenza del fratino, che arriva in primavera in questi luoghi per nidificare, per poi ripartire in autunno.\nL'ambiente marino \u00e8 invece popolato dalla vongola comune, da saraghi, spigole e soprattutto dal raro mollusco gasteropode \"Trivia adriatica\"."}
{"id": "3014655", "revid": "767487", "url": "https://it.wikipedia.org/wiki?curid=3014655", "title": "Il sapore del delitto", "text": "Il sapore del delitto (\"The Amazing Dr. Clitterhouse\") \u00e8 un film del 1938 diretto da Anatole Litvak.\nTrama.\nIl dottor Clitterhouse \u00e8 attratto dal funzionamento della mente criminale e ritiene che non ci sia metodo pi\u00f9 efficace per comprenderla se non quello di osservarla da vicino, e diventando a propria volta un criminale. Si unisce cos\u00ec a un gruppo di ladri che intende rubare una cassaforte ma uno dei componenti della banda, poco convinto dall'ingresso del nuovo elemento, pensa di eliminarlo."}
{"id": "3014662", "revid": "767487", "url": "https://it.wikipedia.org/wiki?curid=3014662", "title": "Sweet Memories to Still Believe", "text": " Sweet Memories to Still Believe \u00e8 il primo album del gruppo musicale Lost, pubblicato nel 2006."}
{"id": "3014669", "revid": "287204", "url": "https://it.wikipedia.org/wiki?curid=3014669", "title": "Tulsa 66ers 2007-2008", "text": "La stagione 2007-08 dei Tulsa 66ers fu la 7\u00aa nella NBA D-League per la franchigia.\nI Tulsa 66ers arrivarono terzi nella \"Southwest Division\" con un record di 26-24, non qualificandosi per i play-off."}
{"id": "3014681", "revid": "115870233", "url": "https://it.wikipedia.org/wiki?curid=3014681", "title": "David Chelule", "text": "Biografia.\nSpecializzato nella mezza maratona aveva corso i 5000 ed i 10000 metri piani agli inizi della sua carriera. Nel 1997 ha vinto il Giro podistico internazionale di Castelbuono.\nSuo cugino Julius partecip\u00f2 ai Mondiali juniores a Sydney, vincendo la medaglia d'oro nei 3000 metri siepi."}
{"id": "3014682", "revid": "6923", "url": "https://it.wikipedia.org/wiki?curid=3014682", "title": "Creatures Inc.", "text": "La Creatures Incorporated \u00e8 una consociata giapponese della Nintendo. \u00c8 una delle tre aziende che detiene il copyright sui prodotti della linea Pok\u00e9mon.\nFondata nel marzo del 1989 con il nome di \"Ape Inc.\", assume il nome attuale a partire dall'8 novembre 1995."}
{"id": "3014685", "revid": "729019", "url": "https://it.wikipedia.org/wiki?curid=3014685", "title": "Guerra russo-persiana (1826-1828)", "text": "La guerra russo-persiana del 1826-1828 fu l'ultimo principale conflitto tra l'Impero russo e quello persiano.\nDopo che il trattato di Gulistan, nel 1813, aveva concluso la precedente guerra, il Caucaso rest\u00f2 in pace per tredici anni.\nFath Ali Shah, costantemente bisognoso di aiuti stranieri, si affid\u00f2 ai consigli degli agenti britannici, che lo spinsero a riconquistare i territori persi e gli promisero supporto per l'azione militare; la questione venne decisa nella primavera 1826, quando una fazione bellicosa di Abbas Mirza prevalse ed il ministro russo Aleksandr Sergejevi\u010d Men\u0161ikov venne messo agli arresti nella sua casa.\nCampagna del 1826.\nSebbene non ci fosse una dichiarazione formale di guerra, il 16 luglio del 1826 un esercito di 35.000 persiani, condotto da Abbas Mirza, attravers\u00f2 il confine ed invase i khanati di Talysh e Karabakh, che cambiarono rapidamente bandiera; inoltre le citt\u00e0 principali (Lankaran, Quba e Baku) si arresero. Aleksej Petrovi\u010d Jermolov, il governatore generale del Caucaso, sentendo che non aveva risorse sufficienti per contrastare l'invasione, si rifiut\u00f2 di impegnare le truppe in battaglia ed ordin\u00f2 di abbandonare Ganja, la citt\u00e0 pi\u00f9 popolosa della Transcaucasia, mentre a \u015eu\u015fa una piccola guarnigione russa riusc\u00ec a resistere fino al 5 settembre, quando arrivarono i rinforzi del generale Madatov che costrinse i persiani sulle rive del fiume Shamkhor e riprese Ganja. Venuto a sapere dell'accaduto, Abbas Mirza lasci\u00f2 l'assedio di \u015eu\u015fa e marci\u00f2 verso Madatov, al quale si erano unite nuove truppe sotto il comando di Ivan Paskevi\u010d (intervenuto in sostituzione di Jermolov) che, forti di 8.000 uomini, respinsero i persiani oltre l'Aras.\nCampagna del 1827 e fine della guerra.\nIl clima invernale port\u00f2 ad una sospensione delle ostilit\u00e0 fino a maggio del 1827, quando Paskevi\u010d avanz\u00f2 conquistando Echmiadzin, Nakhichevan e Abbasabad, per poi giungere a Erevan, che venne assaltata e catturata dopo sei giorni di assedio (1\u00ba ottobre); quattordici giorni dopo, il generale Eristov fece il suo ingresso a Tabriz, costringendo lo Shah a chiedere la pace.\nLo scoppio della guerra russo-turca risvegli\u00f2 le speranze persiane e ostacol\u00f2 i negoziati di pace, che erano condotti tra gli altri da Aleksandr Sergeevi\u010d Griboedov; infine, nel gennaio 1828, un distaccamento russo raggiunse le rive del lago di Urmia, mandando in panico lo Shah. Su sua esortazione, Abbas Mirza rapidamente firm\u00f2 il trattato di Turkmenchay (2 febbraio 1828) che concluse la guerra.\nConseguenze.\nCoerentemente con i termini del trattato, i khanati di Erevan e Nax\u00e7\u0131van passarono alla Russia, lo Shah promise di pagare un'indennit\u00e0 di 20 milioni di rubli d'argento e autorizz\u00f2 i suoi sudditi armeni ad emigrare nei territori russi senza nessun impedimento. In aggiunta a questo, garant\u00ec ai vincitori il diritto esclusivo di mantenere una forza navale nel Mar Caspio nonch\u00e9 il diritto per i mercanti russi di commerciare liberamente in tutto il territorio della Persia.\nNel breve termine, il trattato and\u00f2 a minare la posizione dominante dell'Impero britannico in Persia e segn\u00f2 una nuova fase nel grande gioco tra gli imperi. A lungo termine, il trattato assicur\u00f2 la dipendenza del Caucaso verso la Russia, rendendo di conseguenza possibile la nascita dei moderni stati di Armenia e Azerbaigian nei territori conquistati durante la guerra."}
{"id": "3014690", "revid": "287204", "url": "https://it.wikipedia.org/wiki?curid=3014690", "title": "Tulsa 66ers 2008-2009", "text": "La stagione 2008-09 dei Tulsa 66ers fu l'8\u00aa nella NBA D-League per la franchigia.\nI Tulsa 66ers arrivarono quinti nella \"Southwest Division\" con un record di 15-35, non qualificandosi per i play-off."}
{"id": "3014691", "revid": "1745361", "url": "https://it.wikipedia.org/wiki?curid=3014691", "title": "Gesoriacum", "text": "Gesoriacum \u00e8 l'antico nome latino dell'attuale citt\u00e0 di Boulogne-sur-Mer, in Francia, che avrebbe preso il nome di \"Bononia\" nel III secolo.\nToponimo.\nBoulogne-sur-Mer fu dapprima chiamata in latino \"Gesoriacum\", sotto l'imperatore Claudio, poi \"Bononia\" o \"Bolonia\" verso il terzo secolo. Sotto l'impero romano \"Gesoriacum\" divenne il porto principale della flotta navale Classis Britannica.\nCamille Jullian, nella sua \"Histoire de la Gaule\", identifica Porto Izio, citato da Giulio Casare nel \"de Bello Gallico\", come il luogo di imbarco del suo esercito sulle galee lanciate sulla costa del Kent per cercare di conquistare la Britannia, l'attuale citt\u00e0 bassa di Boulogne-sur-Mer.\nUn'altra ipotesi \u00e8 che il punto di imbarco delle truppe romane verso l'Inghilterra potrebbe essere una spiaggia ora situata a dodici miglia a nord di Boulogne, sull'attuale sito di Wissant (identificato nella \"chanson de Roland\" sotto il suo nome sassone \"'Wit-sand\"', Sabbia bianca). Cambiamenti significativi nella costa del Mare del Nord in questa zona (terrapieno) hanno coperto i siti portuali dell'epoca.\nTuttavia, sulla base dell'attenta ricerca di Albert Grisart, Guy Licoppe ha identificato \"Porto Izio\" a Cap Blanc Nez.\nStoria.\n\"Gesoriacum\" nel primo secolo.\nIl sito dell'attuale citt\u00e0 di Boulogne era abitata originariamente dai Morini, popolo celtico. Fu scelto da Giulio Cesare, nel 55 a.C., per preparare la sua flotta ad invadere la Britannia (l'odierna Gran Bretagna), una spedizione descritta nel \"de Bello Gallico \"(De bello gallico V,2 e V,5). Cesare si sarebbe accampato nel sito attuale della citt\u00e0 vecchia. Quest'ultimo fu chiamato \"Bononia\" (nome di origine celtica) solo pi\u00f9 tardi.\nLa costruzione della \"Tour d'Ordre\".\nFu a \"Gesoriacum\" che i Romani, sotto lo stesso ordine di Caligola secondo Svetonio (Vita di Caligola, capitolo XLVI), costruirono \"una torre molto alta ... come sulla cella di un Faro\", in vista di una campagna contro i Celti del Galles, i Siluri. Questa costruzione testimonia dell'importanza che i Romani attribuivano a questo sito portuale. Boulogne rimase famoso fino al Medioevo per questo faro romano, la tour d'Ordre, situato sull'alta scogliera vicino alla spiaggia, che consisteva in una torre in muratura con stadi che si restringevano e in cima alla quale ardeva un fuoco.\nIl punto di partenza per la conquista della Britannia.\nNel 43 la flotta dell'imperatore Claudio, conquista efficacemente la Britannia. Punto di passaggio di uomini e merci, sede del \"portorium\" e stazione del \"corsus pubblicus\", \"Gesoriacum\" era dal I al III secolo, la sede della Classis Britannica, flotta militare romana che controllava lo stretto di Dover. Era il capolinea della Via Agrippa dell'Oceano.\nPoliticamente e amministrativamente, \"Gesoriacum\", porto militare sotto l'autorit\u00e0 del prefetto della flotta, dipendeva tra il I ed il III secolo della capitale amministrativa della \"civitas\" dei \"Morini\", Th\u00e9rouanne.\nIl ruolo di Gesoriacum nel III secolo.\nAlla fine del III secolo, il prefetto Carausio, di origine menapiana, comandante della flotta di \"Gesoriacum\" alleatosi con i Franchi, si separ\u00f2 dall'impero e prese il controllo della Britannia e della Gallia settentrionale. Il nuovo tetrarca, Costanzo Cloro, riusc\u00ec a riconquistare la citt\u00e0 di \"Gesoriacum\" solo dopo molte difficolt\u00e0 nel 294, e ci vollero altri due anni per eliminare dalla Gallia il resto delle truppe ribelli e preparare un'invasione della Britannia. La sua flotta part\u00ec da \"Gesoriacum\" nel 296 divisa in due gruppi, uno diretto da Costanzo stesso, l'altro dal suo prefetto, Giulio Asclepiodoto. Una fitta nebbia costrinse la flotta di Constanzo a tornare in Gallia, ma permise alla flotta di Asclepiodoto di atterrare senza essere individuato e riconquistare la Britannia.\nAlla fine del terzo o all'inizio del IV secolo la \"civitas\" dei Morini fu divisa e \"Bononia\" divenne autonoma.\nNel V o VI secolo Zosimo menziona gli abitanti di \"Bononia\" come germanici, che indicherebbero un apporto locale di popolazioni franche, per parlavano germanico, installati o federati tra il 250 e il 350 dai Romani, o al tempo della grande invasione del V secolo.\nI resti.\nRimangono poche tracce di \"Gesoriacum\". Il centro storico di Boulogne-sur-Mer \u00e8 circondato da bastioni costruiti tra il 1227 e il 1231 nella posizione esatta dei confini del \"castrum\" romano di \"Bolonia\". I bastioni formano un quadrilatero, aperto da quattro porte, le cui fondamenta risalgono all'epoca romana (campo della \"Classis Britannica\").\nIl 29 luglio 1644 un blocco di roccia calcarea croll\u00f2, portando via parte della Tour d'Ordre, dovuto alla ritirata del litorale sotto l'azione del mare che ha eroso la scogliera. I resti erano visibili fino al 1930.\nNel 1980 i resti di quello che potrebbe essere un quartier generale romano furono identificati dagli archeologi nell'attuale citt\u00e0 alta di Boulogne."}
{"id": "3014699", "revid": "767487", "url": "https://it.wikipedia.org/wiki?curid=3014699", "title": "Un uomo contro la morte", "text": "Un uomo contro la morte (\"Dr. Ehrlich's Magic Bullet\") \u00e8 un film del 1940 diretto da William Dieterle. Ebbe una candidatura all'Oscar alla migliore sceneggiatura originale.\nTrama.\nBiografia del medico Paul Ehrlich che per primo scopr\u00ec una medicina che poteva essere utile contro le malattie batteriche fra cui la sifilide."}
{"id": "3014701", "revid": "125310769", "url": "https://it.wikipedia.org/wiki?curid=3014701", "title": "Olio Dante", "text": "Olio Dante S.p.A. \u00e8 un'azienda italiana produttrice di olio extra vergine di oliva, olio di oliva, olio di semi, salse e oli aromatizzati, ed opera con i marchi Dante, Lupi, Olita, Oio e Topazio. La sede legale \u00e8 a Milano mentre la sede amministrativa e lo stabilimento di produzione sono a Montesarchio, in provincia di Benevento.\nStoria.\nOlio Dante nacque nel 1898 come marchio di oli d'oliva confezionati e commercializzati dalla ditta Giacomo Costa fu Andrea di Genova. Il suo nome fu scelto in onore al poeta Dante Alighieri, riconosciuto come uno dei simboli dell'italianit\u00e0, infatti, gli oli venivano esportati verso le Americhe, dove vivevano numerose comunit\u00e0 di emigrati italiani. La Giacomo Costa fu Andrea, fondata nel 1854 dai fratelli Giovan Battista (1825-1892) e Giacomo Costa (1836-1916), portava avanti un'attivit\u00e0 iniziata nel 1849 dal loro padre Andrea, e dato il successo commerciale del marchio, questo venne fatto registrare nell'ottobre 1907. In America, Olio Dante ricevette la medaglia d'oro come miglior prodotto nel 1904, a cui un decennio pi\u00f9 tardi fece seguito una seconda, nel 1915.\nL'olio commercializzato dall'impresa dei Costa veniva prodotto principalmente in Sardegna, Italia meridionale, Grecia, Turchia e Spagna. Intanto, Eugenio, Federico ed Enrico Costa, figli di Giacomo, assunsero la conduzione della ditta, che nel 1910 diventava societ\u00e0 in nome collettivo. Attraverso costoro la Giacomo Costa fu Andrea divenne impresa industriale con l'inaugurazione avvenuta nel 1925 del primo stabilimento di produzione e raffinazione dell'olio di oliva a Sampierdarena. Sette anni pi\u00f9 tardi, nel 1932, un secondo impianto di raffinazione fu costruito a Taranto. Notevoli furono gli investimenti in campo pubblicitario effettuati dalla famiglia Costa, dapprima con inserzioni sui quotidiani e, a partire dagli anni trenta, sulle pi\u00f9 importanti riviste italiane. Nel periodo compreso tra le due guerre, l'olio di oliva prodotto dall'azienda genovese era il pi\u00f9 esportato dall'Italia, e oltre che alle Americhe si rivolgeva anche ai paesi europei, in particolare la Germania, dove Olio Dante rappresentava l'80% dell'olio di produzione italiana. Nel 1935, ricevette a Bruxelles la terza medaglia d'oro.\nNel secondo dopoguerra, con lo sviluppo della televisione, nel 1957 fu girato il primo spot televisivo all'interno di Carosello, diretto da Sergio Tofano, il cui testimonial fu l'attore Peppino De Filippo. Negli anni sessanta, la produzione dell'Olio Dante increment\u00f2 con l'apertura di nuovi stabilimenti a Inveruno (MI), Vignole Borbera (AL) e Marghera (VE). La famiglia Costa, che fin dagli anni venti aveva creato un importante gruppo attivo nel settore armatoriale, decise di dismettere l'attivit\u00e0 di produzione olearia entrata in crisi, e perci\u00f2 nel 1985 cedette il marchio Olio Dante e lo stabilimento di Inveruno alla multinazionale anglo-olandese Unilever. \nNel 2008, il marchio Olio Dante, che in quell'anno rappresenta il 15% del mercato italiano, viene ceduto alla multinazionale spagnola Grupo Sos Cuetara, la quale dopo appena un anno, nel 2009, lo rivendette all'azienda olearia italiana Industria Oleifici Biagio Mataluni S.r.l. di Montesarchio, in provincia di Benevento. Gli Oleifici, sotto la guida del Presidente Biagio Mataluni, riescono a riportare in Italia lo storico brand dopo 24 anni. La Societ\u00e0, rinominata Olio Dante S.p.A., acquisisce altri brand storici, tra cui Topazio, OIO, Lupi e Olita dalla Star di Agrate Brianza.\nNel 2014 Ismea (ente pubblico economico legato al Ministero delle Politiche Agricole, Alimentari e Forestali) entra nel capitale della Olio Dante S.p.A., al fine di rafforzare la presenza dei marchi oltre i confini nazionali. Nel 2017 la management company Oxy Capital, grazie anche alla finanza apportata da illimity Bank, avvia la realizzazione di un piano industriale di sviluppo, incentrato sull'incremento della saturazione degli impianti produttivi e sull'internazionalizzazione. La famiglia Mataluni e Ismea restano nella compagine societaria. \nOggi l\u2019azienda vanta un moderno impianto di produzione a Montesarchio (Benevento), esteso su una superficie di 50.000 metri quadrati, con un frantoio (250.000\u00a0kg di olive / giorno), 2 raffinerie (olive e semi, 250.000\u00a0kg / giorno), 20 linee di imbottigliamento (fino a 1.000.000 lt / giorno) e un laboratorio di controllo qualit\u00e0 di alto livello. Si colloca tra i principali produttori di oli alimentari nello scenario internazionale con le pi\u00f9 importanti etichette storiche italiane, producendo anche in private label tramite una joint venture con il colosso oleario portoghese Sovena.\nInformazioni e dati.\nLe origini del Gruppo Mataluni risalgono al 1934, quando Biagio Mataluni senior, dopo un lungo periodo di tempo trascorso negli Stati Uniti d'America, decise di realizzare nella terra natia di Montesarchio un frantoio dotato di un impianto oleario estrattivo considerato all'epoca tecnologicamente all'avanguardia. Con gli eredi divenne azienda industriale, e dal 1980 operava come produttore di olio di oliva per conto terzi, in particolare per le catene della GDO. Nel 2000, inaugura un moderno stabilimento di produzione, che si estende su una superficie complessiva di (di cui 60.000 coperti) e impiega circa 200 addetti, con un frantoio ( di olive/giorno), 2 raffinerie (olive e semi, /giorno), 20 linee di imbottigliamento (fino a /giorno) e un laboratorio di controllo qualit\u00e0 di alto livello. Il Gruppo Mataluni, il cui nucleo si sviluppa dalla Oleifici Biagio Mataluni S.r.l., impegnata nella produzione e nell'imbottigliamento di olio di oliva, \u00e8 composto anche dalle societ\u00e0 Mataluni S.p.A., dedita alla produzione di olio di semi; la Fabio Mataluni &amp; C. S.r.l., che si occupa della produzione di materiali plastici; la Enemont S.c.a.r.l.; e la stessa Olio Dante S.p.A."}
{"id": "3014705", "revid": "116100053", "url": "https://it.wikipedia.org/wiki?curid=3014705", "title": "Atlantic City (singolo)", "text": "Atlantic City \u00e8 una canzone scritta e registrata da Bruce Springsteen, contenuta nell'album \"Nebraska\" del 1982.\nStoria.\nLa canzone parla di un progettato incontro romantico di una coppia ad Atlantic City, ma parla esplicitamente anche di malavita e della difficolt\u00e0 di trovare e mantenere il lavoro, il dramma dell'uomo che non ha nulla ma desidera tutto. Se pur estremamente pessimista, la canzone lascia aperta la possibilit\u00e0 di un riscatto per il futuro (\"Everything dies, baby, that's a fact, but maybe everything that dies someday comes back\").\n Nel 1995 fu inserito anche nell'album \"Greatest Hits\" e nel 2003 in \"The Essential Bruce Springsteen\".\nFu girato anche un video clip della canzone con le immagini riprese con una camera car in bianco e nero.\nRiferimenti storici.\nLa canzone fu scritta nel 1982 e parla nei primi versi della mafia di Philadelphia. Nel 1980 il boss Angelo Bruno fu ucciso dal suo sottocapo Anthony Caponigro su istigazione della Famiglia Genovese di New York, che in seguito lo uccise. Nel 1981 il suo successore Philip Testa era soprannominato \"The Chicken Man\" e fu ucciso da un'auto bomba davanti a casa (\"Well they blew up the chicken man in Philly last night/ now they blew up his house too\"). La canzone continua citando il boardwalk di Atlantic City (lo stesso di Boardwalk Empire) e la lotta che i ragazzi del racket stanno per iniziare e i guai che ci saranno dentro e fuori dallo Stato (la mafia di Philadelphia controllava sia la citt\u00e0 che il Sud del New Jersey dove si trova Atlantic City), (\"And the D.A. can't get no relief\") il D.A. o District Attorney \u00e8 l'equivalente americano del pubblico ministero e fa riferimento alla fine dell'era di pace nella mafia di Philadelphia coincidente con l'avvento di Nicodemo Scarfo come boss di Philly.\nViene anche citata \"la gambling commission\" ossia la commissione per il gioco d'azzardo in quanto alla fine degli anni 70 era stato legalizzato il gioco d'azzardo ad Atlantic City, allora citt\u00e0 morente che ricadeva nel territorio della mafia di Philadelphia."}
{"id": "3014708", "revid": "1573940", "url": "https://it.wikipedia.org/wiki?curid=3014708", "title": "Bajestan", "text": "Bajest\u0101n (farsi \u0628\u062c\u0633\u062a\u0627\u0646) \u00e8 il capoluogo dello shahrest\u0101n di Bajestan, circoscrizione Centrale, nella provincia del Razavi Khorasan in Iran. Aveva, nel 2006, una popolazione di 11.136 abitanti. I pi\u00f9 importanti prodotti del luogo sono lo zafferano e i melograni."}
{"id": "3014709", "revid": "1123126", "url": "https://it.wikipedia.org/wiki?curid=3014709", "title": "Arcidiocesi di Kirkuk", "text": ""}
{"id": "3014712", "revid": "1305772", "url": "https://it.wikipedia.org/wiki?curid=3014712", "title": "Maidstone (disambigua)", "text": ""}
{"id": "3014714", "revid": "661526", "url": "https://it.wikipedia.org/wiki?curid=3014714", "title": "Maine (disambigua)", "text": ""}
{"id": "3014718", "revid": "1305772", "url": "https://it.wikipedia.org/wiki?curid=3014718", "title": "Manila (disambigua)", "text": ""}
{"id": "3014719", "revid": "88740", "url": "https://it.wikipedia.org/wiki?curid=3014719", "title": "Martinsburg", "text": ""}
{"id": "3014720", "revid": "767487", "url": "https://it.wikipedia.org/wiki?curid=3014720", "title": "La citt\u00e0 del peccato", "text": "La citt\u00e0 del peccato (\"City for Conquest\") \u00e8 un film del 1940 diretto da Anatole Litvak e ispirato al romanzo omonimo scritto nel 1936 da Aben Kandel.\nTrama.\nDanny \u00e8 un camionista che si d\u00e0 alla \"boxe\" per poter far fortuna e sposarsi con Peggy e per aiutare suo fratello Eddy a diventare un compositore. Con i soldi guadagnati la fidanzata diventa una ballerina ma non vuole pi\u00f9 saperne di sposarlo perch\u00e9 vuole dedicarsi solo alla carriera. Successivamente, nel corso di un \"match\" Danny perde quasi la vista; a soccorrerlo Eddie, ora in grado di aiutarlo a sua volta.\nCamei.\nL'attore Anthony Quinn e il celebre regista Elia Kazan appaiono in due ruoli minori."}
{"id": "3014722", "revid": "125637385", "url": "https://it.wikipedia.org/wiki?curid=3014722", "title": "Stanley A. McChrystal", "text": "Biografia.\nMcChrystal \u00e8 nato il 14 agosto 1954 quartogenito di una famiglia con cinque figli maschi e una femmina. Suo padre, Herbert J. McChrystal Jr., serv\u00ec l'esercito statunitense durante l'occupazione alleata in Germania.\nSi \u00e8 diplomato all'Accademia di West Point nel 1976, e da allora ha partecipato a numerose operazioni, tra cui la Guerra del Golfo nel 1991.\nIl 15 giugno 2009 assume il comando delle truppe NATO in Afghanistan.\nNel giugno 2010 \"Rolling Stone\" pubblica un'intervista a McChrystal, in cui il generale si esprime in maniera aspramente polemica sull'amministrazione di Barack Obama. McChrystal \u00e8 convocato dal presidente a Washington e il 23 giugno \u00e8 rimosso dall'incarico, assegnato al generale David Petraeus.\nA lui \u00e8 ispirato il film del 2017 War Machine, diretto da David Mich\u00f4d e interpretato da Brad Pitt."}
{"id": "3014723", "revid": "88740", "url": "https://it.wikipedia.org/wiki?curid=3014723", "title": "Maryland (disambigua)", "text": ""}
{"id": "3014725", "revid": "697352", "url": "https://it.wikipedia.org/wiki?curid=3014725", "title": "Mifflin", "text": ""}
{"id": "3014726", "revid": "1543377", "url": "https://it.wikipedia.org/wiki?curid=3014726", "title": "Storia di Isernia", "text": "Dal Paleolitico ai Sanniti.\nGli insediamenti nell'area dove oggi sorge Isernia, risalgono all'era paleolitica, almeno 700.000 anni fa: il sito archeologico vicino alla citt\u00e0 chiamato \"La Pineta\" \u00e8 infatti stato citato sulla rivista \"Science\" come uno dei pi\u00f9 antichi siti dove l'uomo ha usato il fuoco. Del resto, la presenza di due corsi d'acqua rendeva il territorio particolarmente favorevole all'insediamento umano.\nLe origini di Isernia sono antichissime e non si pu\u00f2 definire una data certa. Sicuramente molte notizie storiche provengono dalle guerre sannitiche ma, guardando la struttura della citt\u00e0, si nota la presenza di mura ciclopiche che di solito venivano edificate dai Pelasgi popolo presente anche in Campania. Non \u00e8 da escludere per\u00f2 che queste mura ciclopiche furono edificate anche da popoli aborigeni\nLa citt\u00e0 fu, come altre citt\u00e0 dell'Italia centro meridionale, sotto il dominio Sannita fin dal V secolo a.C.\nFu durante le Guerre sannitiche che si ebbero le prime notizie certe sulla citt\u00e0 (nell'anno 295 a.C., quando era gi\u00e0 caduta nelle mani dei Romani). La posizione della citt\u00e0 si dimostr\u00f2 subito molto strategica per l'espansione di Roma, costituendola porta d'accesso del Sannio. Dopo le prime vittorie, i romani posizionarono delle colonie in punti strategici ai confini con i territori sanniti; una di queste colonie fu insediata proprio nella citt\u00e0 nel 264 a.C., a cui venne cambiato il nome in \"Vulcano Esernio\", cio\u00e8 citt\u00e0 dedicata al dio Vulcano (come era d'uso ai Romani dedicare le citt\u00e0 a qualcuno degli Dei).\nIsernia \u00e8 nuovamente menzionata anche nel 209 a.C. come una delle diciotto colonie che rimasero fedeli a Roma nel periodo pi\u00f9 difficile della seconda guerra punica.\nNel periodo dopo la deduzione a colonia, dal 263 a.C. al 240 a.C. vennero coniate le prime monete dove era inciso l'allora nome della citt\u00e0 e cio\u00e8 \"AISERNINO\" e \"AISERNIN\" e su cui si poteva vedere Giove che con una mano regge una biga e con l'altra un fulmine e dall'altro lato il dio Vulcano con la tenaglia alle spalle e l'epigrafe \"VOLCANOM\". Altre monete erano quelle dedicate a Minerva, dove era presente un'aquila e ad Apollo con la raffigurazione di un toro androprosopo.\nPeriodo romano.\nDurante la guerra sociale si dichiar\u00f2 fedele a Roma ma fu occupata dopo un lungo assedio, a cui dovette rendersi per fame, dagli Italici nel 90 a.C., comandati dal generale Vezio Scatone. Questi, a seguito della insicurezza della citt\u00e0 di Corfinio dopo la resa dei Marsi, vi posero la loro capitale. Da allora la Lega Sociale cambi\u00f2 il nome e si chiam\u00f2 Lega Italica; \nDopo la caduta dei sanniti irpini, i romani si diressero verso Aesernia, in cui si rifugiava Papio Mutilio imperatore dei sanniti con tutto il suo esercito, che fu una delle ultime citt\u00e0 della lega italica a cadere dopo un assedio durato cinque mesi per mano di Lucio Cornelio Silla; a Roma festeggiarono la vittoria come la fine delle ostilit\u00e0 e la resa dei popoli italici. Data l'importanza della citt\u00e0 nella guerra, Silla dopo la sconfitta dei Sanniti nell'84 a.C. la distrusse. Infatti la citt\u00e0 \u00e8 descritta da Strabone come completamente deserta. Alcuni autori ritengono che parte della monetazione della guerra sociale possa essere stata coniata nello stesso centro.\nSuccessivamente fu inviata una colonia nella citt\u00e0 da Giulio Cesare e di nuovo da Augusto, ma a quanto pare con scarso successo; nuove colonie furono inviate successivamente da Nerone. Anche se negli anni successivi non \u00e8 stata mai elevata al rango di colonia, essa era Municipio ai tempi di Traiano e degli imperatori adottivi.\nA questo periodo appartengono l'acquedotto della citt\u00e0 (ancora oggi esistente) e i resti di un antico ponte romano ancora visibili. Fu questo il periodo in cui ad Isernia venne costruito il Capitolium.\nIl Medioevo.\nIsernia si trovava, nel IV secolo, su un'arteria di grande rilevanza, cio\u00e8 quella che collegava Aufidena con Aequum Tuticum. Era riportata come \"Serni Civitas\" nell'Itinerarium Antonini, come \"Esernie\" nella Tavola Peutingeriana e nel Cosmografia ravennate e come \"Isernia\" da Guido da Pisa.\nDopo la caduta dell'Impero Romano, Isernia venne distrutta nel 456 dai Vandali capitanati da Genserico, successivamente ospit\u00f2 alla fine del settimo secolo uno dei capi dell'orda bulgara, Alcek. Fu invasa per ben tre volte dai Saraceni, negli anni 860, 882 e 883, e saccheggiata da Marcovaldo di Annweiler nel 1199.\nNel corso del VII secolo i Longobardi posero la citt\u00e0 a capo di una contea e promossero un certo sviluppo: favorirono la costruzione della chiesa di Santa Maria, con annesso il monastero delle Monache Benedettine, e diedero un nuovo assetto urbanistico alla citt\u00e0. Inoltre nel 667, Alzecone duca dei Bulgari, dopo essere entrato in Italia con tutto il suo esercito e aver chiesto a Grimoaldo ospitalit\u00e0 in cambio della sua fedelt\u00e0, si vide assegnati i territori di Isernia e zone limitrofe dallo stesso re longobardo.\nNel tardo Medioevo, ad Isernia fior\u00ec una vera e propria scuola giuridica di livello europeo, di cui il maggiore esponente fu Andrea da Isernia.\nDai Normanni al Regno di Napoli.\nSuccessivamente, durante il dominio normanno, perse il suo stato di capoluogo di distretto e venne annessa alla contea di Molise, e venne saccheggiata molte altre volte; nel XII secolo, la decadenza della citt\u00e0 port\u00f2 all'unificazione della diocesi di Isernia con quelle di Venafro e Bojano sotto un unico vescovo.\nNel XIII secolo la citt\u00e0 fu protagonista di una nuova rinascita urbanistica: dopo la distruzione nel 1223 per la riconquista della Contea di Molise, Federico II trasform\u00f2 Isernia in una citt\u00e0 prospera e la rese una delle pi\u00f9 grandi ed importanti dell'intera contea.\nNel periodo svevo la citt\u00e0 fu terra regia e, in seguito, pass\u00f2 ai d'Angi\u00f2, ai quali venne pignorata in forma cautelativa nel 1316 per la dote di Caterina d'Asburgo, in vista delle nozze con il Principe Carlo detto \"l'Illustre\", duca di Calabria. Alla morte di Caterina d'Asburgo, avvenuta nel 1323, Isernia pass\u00f2 in feudo proprio a Carlo.\nDopo alterne vicende, che videro passare la citt\u00e0 da Carlo di Durazzo alla moglie Margherita a Giacomo di Marzano, venne dichiarata citt\u00e0 regia da Alfonso I D'Aragona nel corso del Quattrocento.\nNel 1521 fu liberata dalla schiavit\u00f9 feudale da Carlo V d'Asburgo e divenne una citt\u00e0 nel Regno di Napoli. Sfortunatamente nel 1630, il Duca di Alcal\u00e0, vicer\u00e8 di Napoli, decise di porre in vendita paesi e citt\u00e0 appartenenti al demanio e dipendenti direttamente dalla Corona. Al fine di prevenire tale jattura il notabilato cittadino, offr\u00ec 6000 ducati ricavati dalla vendita dei tre feudi suburbani di Riporsi, Sasso e Roccavarallo. A Napoli tuttavia tale offerta degli ottimati rimase senza risposta; a ci\u00f2 si aggiunse il fallimento del Banco dei SS. Giacomo e Vittoria presso il quale era depositata la somma in questione. Nel 1638 Isernia con relativo feudo venne definitivamente posta in vendita.\nSe la aggiudic\u00f2 Carlo Greco, duca di Montenero; il quale la rivendette per 28000 ducati a Diego d'Avalos, figlio secondogenito di Innico III e Isabella d'Avalos. La citt\u00e0 pass\u00f2 in seguito tra i possedimenti di Cesare Michelangelo d'Avalos, figlio di Diego, il quale la tenne (salvo una parentesi tra il 1699 e il 1710 durante il quale appartenne a Fulvio di Costanzo principe di Colle d'Anchise che assunse il titolo di duca di Isernia) sino alla propria morte. Il suo erede designato, il nipote Giovanni Battista, accett\u00f2 l'eredit\u00e0 dello zio con beneficio d'inventario e non port\u00f2 pi\u00f9 il titolo di principe di Isernia. Il 25 gennaio 1742 i cittadini di Isernia riscattarono la Citt\u00e0 per 43000 ducati, che andarono ai creditori del marchese. Il titolo di \"Principe di Isernia\" venne infine formalmente cancellato con Regio Assenso datato 6 aprile 1745. Si chiudeva definitivamente la fase di baronaggio nella citt\u00e0 di Isernia, che da allora rimase una libera universit\u00e0.\nAmante della libert\u00e0, sempre fedele alle istituzioni centrali, tanto da meritarsi l'appellativo di \"Civitas Fidelissima\", Isernia ha sempre lottato con tenacia contro i feudatari e gli stranieri. Nel 1780, era la citt\u00e0 pi\u00f9 popolosa del Contado di Molise. Gli abitanti fecero resistenza contro i francesi nel 1799, in occasione del tentativo di conquista del Regno di Napoli.\nIsernia aveva manifestato gi\u00e0 nell'Ottocento l'aspirazione a diventare provincia. Nel 1810, infatti, venne avanzata una richiesta in tal senso al re di Napoli Gioacchino Murat, ma l'azione non ebbe esito.\nL'unit\u00e0 d'Italia.\nOppose resistenza anche nel 1860, in virt\u00f9 della reazione borbonica contro i garibaldini. Il 30 settembre 1860 un gruppo di circa 700 persone, saputo dell'arrivo dell'esercito garibaldino nei pressi di Venafro, si riun\u00ec sul largo fiera gridando \"Viva Francesco II, morte a Garibaldi\" e costringendo l'esercito garibaldino (che si stava dirigendo verso Isernia) ad una regolare ritirata. Il 3 ottobre arrivarono a rinforzo della citt\u00e0 un centinaio di gendarmi mandati dai Borboni. Intanto nei paesi vicini ci furono movimenti insurrezionali che portarono alla creazione di un intero distretto che si ribellava all'arrivo dei garibaldini.\nUna guardia Nazionale sabauda formata da volontari e comandata da Nicola De Luca part\u00ec da Campobasso e raggiunse Isernia il 4 ottobre, riuscendo ad entrare nella citt\u00e0 dopo uno scontro violento con i reazionari fuori le mura. Il giorno successivo un gruppo di soldati borbonici, insieme a dei contadini armati, raggiunse la zona nord della citt\u00e0; il governatore, che era appena riuscito a conquistare Isernia, si vide costretto alla ritirata verso Castel di Sangro e permise ai nuovi reazionari di entrare di nuovo nella citt\u00e0.\nIntanto l'esercito sabaudo, aiutato dalla Prima Legione Sannita (una formazione di circa 450 volontari di tendenze cavouriane costituita da Nicola De Luca e comandata da Francesco De Feo che unitamente ai Cacciatori del Vesuvio partecip\u00f2 attivamente alla lotta contro le sommosse fomentate dalla \"reazione\"), faceva irruzione dall'Italia settentrionale attraversando il confine in Abruzzo in direzione Capua. Le colonne principali, guidate dal generale Enrico Cialdini, furono attaccate dall'esercito borbonico sul Macerone, a nord della citt\u00e0, il 20 ottobre. L'esito della battaglia fu schiacciante e i sabaudi riuscirono a disperdere l'esercito borbonico in poco meno di mezz'ora.\nIl 23 ottobre 1860 Isernia ospit\u00f2 per una notte Vittorio Emanuele II di Savoia in viaggio per recarsi a Teano ad incontrare Giuseppe Garibaldi. Il Sovrano prese alloggio nel Palazzo Cimorelli, sito nella via che poi prese il Suo nome, ospite di Vincenzo Cimorelli (*5.4.1796 \u20209.8.1889. Fu Sindaco di Isernia). L'indomani, alla partenza, donava all'ospite la sua tabacchiera d'oro in un cofanetto sul coperchio del quale erano incise le iniziali reali. Nel salotto di casa Cimorelli il re ricevette una deputazione di personaggi napoletani coi quali si intrattenne famigliarmente. La tabacchiera d'oro \u00e8 ora in possesso degli Eredi di Venafro.\nIl primo Novecento.\nNel giorno 10 settembre 1943, durante la Seconda guerra mondiale, Isernia ha subito un pesantissimo bombardamento. Gli americani lanciarono bombe da aerei Boeing B-17 Flying Fortress sulla citt\u00e0 affollata perch\u00e9 era giorno di mercato. L'operazione aveva lo scopo di ostacolare la ritirata delle truppe tedesche verso nord; di conseguenza, l'obiettivo primario delle bombe doveva essere la ferrovia che tuttora collega Isernia a Sulmona. \nIl bombardamento, invece, non si limit\u00f2 a danneggiare la linea ferroviaria, ma rase al suolo quasi un terzo dell'abitato e provoc\u00f2 la morte di un numero altissimo di persone. Nei giorni successivi gli americani tornarono per ben dodici volte cercando di distruggere i ponti \"Cardarelli\" e \"Santo Spirito\", fondamentali per la ritirata dei tedeschi, senza mai riuscire a colpire i propri obiettivi.\nQuesto evento, e il successivo valore della popolazione, hanno portato la citt\u00e0 ad essere tra le citt\u00e0 decorate al valor civile.\nIl secondo dopoguerra.\nA Isernia era presente anche un campo di internamento fascista.\nAppena dopo i disastri causati dalla guerra, prima con gruppi di volontari, quindi con organizzazione sempre maggiore grazie all'impegno dei nuovi amministratori, si cominciarono a gettare le premesse per la rinascita della citt\u00e0. Fu messo in atto il Piano di ricostruzione, che prevedeva il ripristino delle zone colpite con la creazione di piazze e nuovi palazzi. Inoltre, a Nord dell'antico centro abitato, si aprirono le tre grandi arterie (corso Risorgimento, via XXIV Maggio e via Giovanni XXIII) che, insieme al preesistente Corso Garibaldi, hanno rappresentato il punto di partenza per lo sviluppo urbanistico dei decenni successivi. Il palazzo degli Uffici, l'Ospedale, la stazione ferroviaria con l'imponente viadotto di S. Spirito, il Municipio, i monumenti, le scuole, il Museo, la biblioteca civica furono riattivati in pochi anni, anche grazie all'intervento dello Stato.\nLe proteste del 1957.\nCon la divisione dell'Abruzzi e Molise, e la nascita del Molise, c'era la necessit\u00e0 di istituire nella nuova regione una seconda Provincia, individuata in quella di Isernia. La quasi totalit\u00e0 dei comuni che compongono ora la provincia di Isernia si schierarono dalla parte della sua istituzione; quasi tutti perch\u00e9 comuni come Venafro, Pozzilli, Sesto Campano, Filignano, Conca Casale e altri ancora contrastarono la creazione della nuova provincia, insieme agli altri pi\u00f9 grandi centri molisani come Agnone, Campobasso, Larino e Termoli. Nel febbraio del 1957, infatti, i commercianti di Campobasso distribuirono un manifesto con la scritta \"una gran minaccia incombe sulla Citt\u00e0 di Campobasso, sul suo avvenire, sulle sue aspirazioni, sulle sue tradizioni\" in quanto lo smembramento della provincia di Campobasso l'avrebbe retrocessa a uno degli ultimi posti nella classifica italiana.\nNonostante questa protesta, e dopo un lungo dibattito, la Camera dei deputati era sempre pi\u00f9 propensa alla creazione della nuova provincia molisana ad Isernia, e il voto definitivo ci sarebbe stato il 28 febbraio. A questa notizia, la sera dello stesso giorno, tutti i cittadini di Isernia scesero in piazza a festeggiare in una imponente manifestazione fino all'alba.\nNei giorni seguenti, mentre nella citt\u00e0 si continuava a festeggiare, il 23 febbraio a Venafro scoppi\u00f2 una rivolta popolare contro la decisione della Camera, che inneggiava al ritorno di Venafro nella provincia Casertana, a cui i venafrani si sentivano pi\u00f9 legati; volont\u00e0 appoggiata anche dal consiglio comunale della citt\u00e0.\nAnche a Termoli le cose andavano allo stesso modo, la citt\u00e0 infatti si ribellava alla non volont\u00e0 di istituire la provincia di Termoli-Larino e voleva passare alla Provincia di Foggia.\nNonostante contestazioni, festeggiamenti, rivolte, che disturbarono parecchio la proposta di creazione della nuova provincia, essa pass\u00f2 alla Camera e arriv\u00f2 al Senato. Il 13 dicembre, per\u00f2, il Senato rinvi\u00f2 la decisione creando un malcontento generale nella citt\u00e0: ci furono scioperi e i cittadini scesero in piazza per protestare.\nAnche dopo queste contestazioni, l'anno seguente, a marzo il Senato rinvi\u00f2 di nuovo la decisione, facendola decadere e la protesta nella citt\u00e0 divenne ancora pi\u00f9 dura in cui ci furono cortei di operai e studenti, per poi sfociare in una serie di rivolte cittadine culminate con blocchi stradali e violenti scontri con le forze dell'ordine, a cui erano giunti dei rinforzi da Roma, con feriti ed arresti.\nIl 1957 e 1958 furono gli anni ricordati a Isernia come 'della violenza sociale'.\nDall'istituzione della Provincia ai giorni nostri.\nDurante la legislazione successiva, invece, il 16 febbraio del 1970 il Parlamento sanc\u00ec l'istituzione della nuova provincia con la legge n. 20, pubblicata sulla Gazzetta Ufficiale n. 41 del 16 dello stesso mese. La Provincia divent\u00f2 operativa il 3 marzo 1970.\nIl 21 maggio 2012, con la vittoria delle elezioni da parte di Ugo De Vivo (centrosinistra) al ballottaggio contro la favorita Rosa Iorio, dopo che il risultato del primo turno eleggeva la maggioranza dei consiglieri di centrodestra, si \u00e8 verificato il caso dell'anatra zoppa, durato poco poich\u00e9 i consiglieri che sostenevano la sorella dell'ex governatore del Molise si sono dimessi in blocco, provocando il commissariamento del comune."}
{"id": "3014728", "revid": "1305772", "url": "https://it.wikipedia.org/wiki?curid=3014728", "title": "Mill Creek", "text": ""}
{"id": "3014731", "revid": "1305772", "url": "https://it.wikipedia.org/wiki?curid=3014731", "title": "Millcreek", "text": ""}
{"id": "3014735", "revid": "1568601", "url": "https://it.wikipedia.org/wiki?curid=3014735", "title": "Jirishanca", "text": "Lo Jirishanca (6.126 ) \u00e8 una montagna delle Ande del Per\u00f9. Si trova a nord della Cordillera Huayhuash. \nLa sua piramide di ghiaccio situata sulla cima \u00e8 la sua caratteristica. Il suo nome se tradotto significa \"Becco di Ghiaccio del Colibr\u00ec\". Alcune fonti riportano un'altezza minore, di 6.094\u00a0m. \u00c8 uno dei seimila metri delle Ande pi\u00f9 difficile da scalare, ed \u00e8 scalato solo occasionalmente. La sua via normale \u00e8 quotata TD (Molto Difficile)."}
{"id": "3014738", "revid": "38120", "url": "https://it.wikipedia.org/wiki?curid=3014738", "title": "V tichu", "text": "V tichu \u00e8 un brano musicale della cantante pop rock slovacca Katar\u00edna Knechtov\u00e1, estratto come secondo singolo dal suo album di debutto da solista \"Zodiak\". Il singolo \u00e8 riuscito a raggiungere la posizione numero 1 della classifica slovacca degli artisti locali, dove \u00e8 rimasto in totale per 41 settimane."}
{"id": "3014739", "revid": "38120", "url": "https://it.wikipedia.org/wiki?curid=3014739", "title": "V\u0161etko inak vyzer\u00e1", "text": "V\u0161etko inak vyzer\u00e1 \u00e8 un brano musicale della cantante pop rock slovacca Katar\u00edna Knechtov\u00e1, estratto come quarto singolo dal suo album di debutto da solista \"Zodiak\". Il singolo \u00e8 riuscito a raggiungere la quarta posizione della classifica slovacca dei cantanti locali, dove \u00e8 rimasto finora per 20 settimane."}
{"id": "3014741", "revid": "292162", "url": "https://it.wikipedia.org/wiki?curid=3014741", "title": "Valerio Catone", "text": ""}
{"id": "3014742", "revid": "767487", "url": "https://it.wikipedia.org/wiki?curid=3014742", "title": "\u0110or\u0111e Vujadinovi\u0107", "text": "Carriera.\nGiocatore.\nVujadinovi\u0107 gioc\u00f2 fin da giovanissimo nel BSK Belgrado, squadra nella quale fu per cinque volte campione di Jugoslavia e due volte capocannoniere del campionato jugoslavo.\nFu un giocatore chiave anche per la con cui gioc\u00f2 44 partite segnando 18 gol. Prese parte anche al Mondiale 1930, realizzando una rete nel 4-0 sulla Bolivia.\nAllenatore.\nDopo il ritiro, Vujadinovi\u0107 divenne allenatore del settore giovanile del Partizan Belgrado e successivamente dell'OFK Belgrado. In seguito, fu anche Commissario tecnico della Nazionale jugoslava Under-21."}
{"id": "3014744", "revid": "486946", "url": "https://it.wikipedia.org/wiki?curid=3014744", "title": "United States House of Representatives", "text": ""}
{"id": "3014760", "revid": "204391", "url": "https://it.wikipedia.org/wiki?curid=3014760", "title": "Poligono del Willis", "text": ""}
{"id": "3014764", "revid": "76963", "url": "https://it.wikipedia.org/wiki?curid=3014764", "title": "Brit Morgan", "text": "Biografia.\nNata e cresciuta a Marlton nel New Jersey, esordisce nel 2007 partecipando ad un episodio della serie televisiva \"Greek - La confraternita\". Dopo vari e piccoli lavori televisivi, nel 2008 recita nel ruolo di Lacey Thornfield nella serie \"The Middleman\".\nTra il 2010 e il 2011 interpreta viene il ruolo di Debbie Pelt nella terza e quarta stagione della serie televisiva \"True Blood\".\nInoltre ha partecipato in Graceland, nota serie tv.\nNel 2012 ha interpretato \"The Frozen\", thriller psicologico di Andrew Hyatt in cui la Morgan \u00e8 protagonista assieme a Noah Segan.\nSempre nel 2012 \u00e8 ha partecipato alla decima stagione di \"Due uomini e mezzo\", recitando la parte di un interesse amoroso di uno dei protagonisti, Walden, che nel telefilm \u00e8 interpretato da Ashton Kutcher.\nHa partecipato ad episodi di molti altri telefilm quali \"Shameless\", \"Southland\" e alla commedia romantica \"She Wants Me\".\nNel 2015 ha interpretato Olivia nel film horror \"Friend Request - La morte ha il tuo profilo\" di Simon Verhoeven.\nDal 2018 fa parte del cast della serie della The CW Riverdale nel ruolo di Penny Peabody "}
{"id": "3014766", "revid": "499531", "url": "https://it.wikipedia.org/wiki?curid=3014766", "title": "Mario Camis", "text": "Nato in una famiglia di religione ebraica, convertito al cattolicesimo in giovane et\u00e0, dopo essere stato allontanato dall'universit\u00e0 a causa delle leggi razziali fasciste, fece parte dei terziari francescani prima e dei domenicani poi.\nBiografia.\nMario Camis fu un illustre neurofisiologo. Dopo la laurea in medicina, conseguita all'Universit\u00e0 di Roma nel 1902, nel 1905 entr\u00f2 all'Istituto di Fisiologia dell'Universit\u00e0 di Pisa dove fu allievo di Vittorio Aducco. Camis ebbe altri maestri illustri, tra cui Pietro Albertoni, Luigi Luciani, Amedeo Herlitzka, Friedrich Kiesow, John Newport Langley, e soprattutto Charles Scott Sherrington, Premio Nobel per la medicina nel 1932.\nCamis si dedic\u00f2 alla neurofisiologia in seguito all'incontro con Sherrington, da cui si era recato per studiare gli effetti degli elettroliti sulla curva di dissociazione dell'emoglobina. Indirizz\u00f2 dapprima le sue ricerche al sistema vestibolare. Nel 1908 si rec\u00f2 a Cambridge avviando una proficua collaborazione con Joseph Barcroft nello studio del legame tra emoglobina e ossigeno. Nel 1909 si trasfer\u00ec a Liverpool, dove, sotto la guida di Sherrington, scopr\u00ec il fenomeno dell'occlusione nel riflesso spinale, e cio\u00e8 che la stimolazione massimale contemporanea di due radici nervose determina una contrazione muscolare minore di quella prevista se si sommano le intensit\u00e0 delle contrazioni ottenibili singolarmente; Camis spieg\u00f2 il fenomeno con la convergenza su motoneuroni in comune.\nNel 1913 ottiene la direzione dell'Istituto di Fisiologia della Facolt\u00e0 di Agraria e medicina veterinaria de La Plata, in Argentina, dove rimase fino alla prima guerra mondiale. Tornato in Italia, divenne professore ordinario di Fisiologia generale dapprima a Bari (1925) e successivamente all'Universit\u00e0 di Parma, dove ebbe fra i suoi allievi Giuseppe Moruzzi e fu magnifico rettore; nel 1936 ottenne infine la cattedra all'Universit\u00e0 di Bologna.\nLa sua carriera di docente e di ricercatore venne interrotta dalle leggi razziali fasciste: nato in una famiglia di religione ebraica, Camis nel 1938 venne radiato dai ranghi accademici e dall'Accademia Nazionale dei Lincei. In giovent\u00f9 si era convertito al cattolicesimo ed era diventato un cattolico molto devoto (era terziario francescano). Nel 1938 entr\u00f2 nell'ordine domenicano e, col nome di padre Alberto, part\u00ec nel 1939 in missione per le Filippine dove si dedic\u00f2 alla medicina e all'insegnamento. Nel 1940 fu ordinato sacerdote. Terminata la guerra, nel 1945 Camis fu reintegrato all'Accademia Nazionale dei Lincei; tuttavia il 4 gennaio 1946 la commissione di epurazione, presieduta da Benedetto Croce e da Vincenzo Rivera, lo dichiar\u00f2 decaduto assieme ad altri due grandi scienziati israeliti, i fisiologi Tullio Terni e Carlo Fo\u00e0, con l'accusa di filofascismo. L'accusa era stata motivata dal fatto che, immediatamente dopo l'espulsione dall'universit\u00e0 a causa delle leggi razziali, Camis aveva chiesto ospitalit\u00e0 al suo collega Raffaele Paolucci, il quale era anche vicepresidente della Camera dei fasci e delle corporazioni."}
{"id": "3014770", "revid": "827882", "url": "https://it.wikipedia.org/wiki?curid=3014770", "title": "Premio Bram Stoker alla raccolta poetica", "text": "Il premio Bram Stoker alla raccolta poetica (\"Bram Stoker Award for Superior Achievement in a Poetry Collection\") \u00e8 un premio letterario assegnato dal 2000 dalla Horror Writers Association (HWA) ad una raccolta poetica \u00abdi qualit\u00e0 superiore\u00bb (\"Superior Achievement in a Poetry Collection\" e non \"Best Poetry Collection\").\nAlbo d'oro.\nL'anno si riferisce al periodo di pubblicazione preso in considerazione, mentre i premi sono assegnati l'anno successivo.\nI vincitori sono indicati in grassetto, a seguire gli altri candidati."}
{"id": "3014779", "revid": "767487", "url": "https://it.wikipedia.org/wiki?curid=3014779", "title": "Coppa Svizzera 2004-2005", "text": "La Coppa Svizzera 2004-2005 rappresenta uno degli eventi calcistici pi\u00f9 importanti in Svizzera. I 32esimi sono iniziati il 17 settembre 2004."}
{"id": "3014785", "revid": "287204", "url": "https://it.wikipedia.org/wiki?curid=3014785", "title": "Nastri d'argento 2008", "text": "La cerimonia di premiazione della 63\u00aa edizione dei Nastri d'argento si \u00e8 svolta il 14 giugno 2008 al Teatro Antico di Taormina ed \u00e8 stata presentata da Andrea Osv\u00e1rt.\nPer le candidature sono stati presi in considerazione 100 film usciti tra il 1\u00ba aprile 2007 e il 30 aprile 2008.\nIl maggior numero di candidature (sette) \u00e8 stato ottenuto dai film \"Caos calmo\" di Antonello Grimaldi e \"Tutta la vita davanti\" di Paolo Virz\u00ec.\nIl film che ha ricevuto pi\u00f9 premi (quattro) \u00e8 \"Caos calmo\".\nIl Nastro dell'anno, assegnato al film \"caso\" artistico e produttivo dell'annata, \u00e8 andato a \"Grande, grosso e Verdone\" di Carlo Verdone.\nVincitori e candidati.\nI vincitori sono indicati in grassetto, a seguire gli altri candidati."}
{"id": "3014786", "revid": "247222", "url": "https://it.wikipedia.org/wiki?curid=3014786", "title": "Resurrection (Chimaira)", "text": ""}
{"id": "3014788", "revid": "1924342", "url": "https://it.wikipedia.org/wiki?curid=3014788", "title": "Vasco London Instant Live 04.05.2010", "text": "Vasco London Instant Live 04.05.2010 \u00e8 un album dal vivo di Vasco Rossi, pubblicato il 22 giugno .\nDescrizione.\nIl disco \u00e8 la registrazione del concerto tenuto all'Hammersmith Apollo di Londra il 4 maggio 2010.\nLa data di Londra \u00e8 il primo concerto tenuto all'estero da Rossi nell'ambito del \"Tour Europe indoor\", nonch\u00e9 il primo live della sua carriera in Gran Bretagna.\nL'album, di cui esiste anche la versione online scaricabile per un mese e mezzo da iTunes, non propone inediti.\nL'album ha debuttato direttamente alla posizione numero 1 della classifica ufficiale degli album pi\u00f9 venduti in Italia stilata dalla FIMI, ed \u00e8 stato stampato con una tiratura limitata di 150.000 copie. \u00c8 rimasto al primo posto per tre settimane e sul podio fino alla decima; esce per la prima volta dalla topten alla 13\u00aa settimana e per la seconda e ultima volta alla 19\u00aa settimana."}
{"id": "3014793", "revid": "48344", "url": "https://it.wikipedia.org/wiki?curid=3014793", "title": "4. SS-Polizei-Panzergrenadierdivision", "text": ""}
{"id": "3014804", "revid": "599013", "url": "https://it.wikipedia.org/wiki?curid=3014804", "title": "Andr\u00e9s Forray", "text": " Playmaker di 186\u00a0cm per 83\u00a0kg, giocatore di propriet\u00e0 della Aquila Basket Trento.\nCarriera.\nCresce nelle giovanili del Club Banco Provincia di Buenos Aires dove ha fatto tutta la trafila delle giovanili dai 5 ai 17 anni.\nNel 2003 arriva in Italia nel settore giovanile della Pallacanestro Messina, trovando modo di esordire in Serie A nell'incontro esterno contro Teramo. La societ\u00e0 siciliana per\u00f2 fallisce, e cos\u00ec passa prima in serie C2 nella Virtus Padova, disputando i play-out, e successivamente a Jesolo dove con la squadra conquista la promozione dalla C1 alla B2 al termine del suo primo anno di permanenza. Durante il campionato 2006-2007 sempre con Jesolo arriva a disputare i play-off promozione fino ai quarti di finale. La stagione successiva, al terzo anno di militanza nella squadra veneta, vince il campionato e la coppa Italia di categoria venendo promosso coi biancoblu in Serie A Dilettanti.\nNell'estate del 2008 viene ingaggiato come vice di Alessandro Davolio dalla Fulgor Libertas Forl\u00ec, formazione che chiude la stagione regolare al primo posto salvo poi essere eliminata nelle semifinali play-off contro Casalpusterlengo, in cui patisce anche un infortunio alla mano. Si consacra nel 2009-2010 dove viene promosso \"play\" titolare e Forl\u00ec chiude la regular season al primo posto con un ruolino di 24 vittorie e 4 sconfitte.\nDurante la serie finale contro l'Igea Barcellona si rompe una mano in uno scontro di gioco e deve rinunciare a giocare le successive due partite. Riesce comunque a giocare tutta la serie della finalina-promozione contro la Fortitudo Bologna chiudendo la stagione con una gara 5 persa all'ultimo secondo, con 28 punti, 7 assist e 7 falli subiti.\nDalla stagione 2010 diventa capitano della squadra. La stagione del ritorno il Legadue di una squadra forlivese coincide con l'esordio nel professionismo, che nel mese di gennaio del 2011 dopo una serie di sconfitte e cambi di giocatori, la societ\u00e0 deve sostituirlo ingaggiando Mike Nardi con lo status di \"passaportato\".\nNel febbraio 2011 viene ceduto a titolo temporaneo all'Aquila Basket Trento in Serie A Dilettanti. Nel 2013 ne diventa capitano, guidando la squadra a due promozioni (nel 2012 e nel 2014) fino alla Serie A. Nella massima serie italiana diventa con le sue oltre 300 presenze in competizioni ufficiali il giocatore con pi\u00f9 partite giocate con la maglia bianconera nella storia del club. Inoltre ha contribuito con il resto della squadra al raggiungimento di due finali scudetto contro l'Umana Reyer Venezia nel 2017 e contro l'Olimpia Milano nel 2018. Insieme alla squadra Toto partecipa a 4 edizioni della Eurocup (seconda competizione continentale) raggiungendo anche le semifinali nel 2016. I suoi record personali in Serie A sono 21 punti, 6 assist e 4 palle recuperate, mentre in Eurocup 24 punti, 8 rimbalzi, 7 assist e 4 palle rubate."}
{"id": "3014806", "revid": "28592", "url": "https://it.wikipedia.org/wiki?curid=3014806", "title": "Koekkoek", "text": ""}
{"id": "3014807", "revid": "767487", "url": "https://it.wikipedia.org/wiki?curid=3014807", "title": "Do bat\u00f4\u017eka", "text": "Do bat\u00f4\u017eka \u00e8 una canzone della cantante pop rock slovacca Katar\u00edna Knechtov\u00e1. Nella classifica slovacca dei cantanti locali ha fatto il suo debutto al numero 37 e ha raggiunto dopo poche settimane la posizione numero 7, rimanendovi per 35 settimane in totale."}
{"id": "3014811", "revid": "767487", "url": "https://it.wikipedia.org/wiki?curid=3014811", "title": "Slovensko na nohy", "text": "Slovensko na nohy \u00e8 una canzone della cantante pop rock slovacca Katar\u00edna Knechtov\u00e1, utilizzata come inno ufficiale della Slovacchia nel campionato mondiale di calcio 2010. Nella classifica slovacca dei cantanti locali ha fatto il suo debutto al numero 12 ed \u00e8 scesa alla posizione numero 21 la settimana dopo."}
{"id": "3014818", "revid": "628767", "url": "https://it.wikipedia.org/wiki?curid=3014818", "title": "Principato di Galizia", "text": ""}
{"id": "3014819", "revid": "28592", "url": "https://it.wikipedia.org/wiki?curid=3014819", "title": "Pereyaslavl", "text": ""}
{"id": "3014823", "revid": "628767", "url": "https://it.wikipedia.org/wiki?curid=3014823", "title": "Principato di Halych", "text": ""}
{"id": "3014829", "revid": "57342", "url": "https://it.wikipedia.org/wiki?curid=3014829", "title": "Franco Iseppi", "text": "Produttore, curatore, ideatore di numerosi programmi televisivi (tra i quali va ricordato \"L'albero azzurro\", per bambini in et\u00e0 prescolare, nonch\u00e9 la collaborazione venticinquennale con Enzo Biagi in programmi e inchieste giornalistiche), \u00e8 un esperto di apparati di comunicazione di massa. \nInsegna al Politecnico di Torino e alla Universit\u00e0 Cattolica di Milano.\nHa ricoperto vari incarichi dirigenziali in Rai: Direttore dei Palinsesti TV dal 1993 al 1996, Direttore Generale dal 1996 al 1998. Dal 1998 al 2003 Presidente della Sipra, concessionaria della pubblicit\u00e0 della Rai stessa. Dal 1998 al 2003 \u00e8 stato anche responsabile, come Direttore di Rai Giubileo, dei rapporti tra la Rai e il Vaticano per il grande Giubileo cattolico del 2000. Dal 2004 al 2009 Presidente e Amministratore Delegato di Rai Click. \nDal 2007 membro del Consiglio Direttivo del Touring Club Italiano, Vicepresidente dal 2008 e Presidente dal 2010."}
{"id": "3014832", "revid": "782789", "url": "https://it.wikipedia.org/wiki?curid=3014832", "title": "Episodi di The Office (quinta stagione)", "text": "La quinta stagione di \"The Office\" \u00e8 andata in onda negli Stati Uniti d'America dal 25 settembre 2008 al 14 maggio 2009 sul canale statunitense NBC.\nIn Italia la stagione \u00e8 stata pubblicata da Prime Video nel 2018.\nWeight Loss.\nTrama.\nLa filiale della Dunder Mifflin di Scranton prende parte ad una competizione organizzata dalla compagnia stessa, incentrata sulla perdita di peso. L\u2019ufficio sta tuttavia andando incontro a diversi cambiamenti: Pam ha infatti lasciato il proprio incarico di segretaria, ed \u00e8 pronta a trasferirsi a New York, per un corso trimestrale di design al Pratt Institute; Andy, invece, sta organizzando con entusiasmo il proprio matrimonio con Angela, che, tuttavia, lo tradisce regolarmente con Dwight.\nPoco tempo dopo l\u2019addio di Pam, in ufficio ritorna Ryan, che Michael ha voluto assumere a tempo determinato come segretario, dopo che il ragazzo \u00e8 stato incarcerato per frode aziendale. Il ragazzo cerca cos\u00ec di sistemare le questioni irrisolte con i propri colleghi, Jim e Kelly su tutti: la ragazza, in particolare, rifiuta le sue avance, ma non nasconde un certo interesse per l\u2019ex compagno.\nIntanto, l\u2019integrazione di Holly in ufficio procede speditamente, e la donna dimostra una certa intesa con Michael, che continua ad attenersi ai consigli di Jim nell\u2019approcciarsi alla donna, finendo involontariamente per dimostrarsi disinteressato ad un rapporto pi\u00f9 profondo. A ci\u00f2 si aggiunge l\u2019ingombrante presenza di Jan, che continua ad avere un ruolo invadente e dominante nei confronti di Michael.\nLa competizione interna della Dunder Mifflin, invece, procede con molte difficolt\u00e0: dopo un\u2019iniziale buona lena dimostrata dagli impiegati, il trend di peso perso comincia a diventare altalenante, con periodi di perdite nulle o addirittura negative. Michael si accorge peraltro delle infrazioni alla dieta commesse da alcuni impiegati, come in occasione della festa di compleanno per Stanley, organizzata da Phyllis, che ha nel frattempo sostituito Angela come presidente del \"party planning committee\", essendo ella a conoscenza della relazione tra lei e Dwight.\nMichael \u00e8 uno dei pochi che non si arrende alla sfida aziendale, fino a che l\u2019ultimo giorno non arriva la conferma della loro sconfitta. Ad essere contenti, quel giorno, sono solamente Stanley, che \u00e8 riuscito a perdere 7 libbre, e Jim, che ha incontrato Pam e le ha chiesto finalmente di sposarlo.\nBusiness Ethics.\nTrama.\nHolly \u00e8 incaricata di svolgere un incontro in ufficio sull'etica al lavoro, a causa dei recenti trascorsi giudiziari di Ryan: durante tale conferenza, la donna riceve il pieno appoggio di Michael, che esorta i propri dipendenti a confessare le proprie azioni \"peccaminose\" sul luogo di lavoro senza temere alcuna conseguenza. L'escalation porta per\u00f2 Meredith a rivelare di avere abitualmente rapporti sessuali in favore di sconti per la compagnia, oltre a dei coupon per l'Outback Steakhouse. Holly, sbigottita da tale confessione, \u00e8 incline a denunciare la cosa, che potrebbe costare a Meredith il licenziamento, e trova cos\u00ec l'opposizione di Michael, che dopo aver tentato invano di convincerla a rinunciare alla denuncia comincia a trattarla come Toby, e dell'intero ufficio. L'azienda decide per\u00f2 di ignorare le vicende legate a Meredith, rimproverando ad Holly il ritardo nella conclusione dell'incontro. Michael, resosi conto del dispiacere provato dalla collega, decide cos\u00ec di supportarla.\nIntanto, durante la stessa conferenza, Dwight dichiara con orgoglio di non aver mai commesso azioni immorali sul luogo di lavoro, nemmeno di aver mai perso del tempo. Cos\u00ec, Jim decide di cronometrare ogni sua minima distrazione, portandolo sull'orlo dell'esasperazione. Infine, dopo una perdita di tempo di quasi venti minuti, Dwight ammetter\u00e0 di essere immorale, per la gioia di Jim.\nBaby Shower.\nTrama.\nMichael si sta preparando per la nascita del bambino di Jan, cos\u00ec decide di organizzare un \"baby shower\" per accogliere il nascituro. Quando arriva il giorno della festa, tuttavia, in ufficio assieme a Jan si presenta la neonata Astrid Levinson, nata in anticipo all'insaputa di Michael. Quando Michael, che si dice pazzo per i bambini, prova ad approcciarsi alla neonata, tuttavia, \u00e8 costretto a farlo con eccessive precauzioni, su volont\u00e0 di Jan, per la quale la festa viene comunque celebrata, nonostante l'imbarazzo generale. La neo-mamma, poi, chiede a Michael di badare alla bambina per una ventina di minuti, il manager si rende conto di non provare nulla per Astrid, per poi capire attraverso Darryl che quella non \u00e8 una sua figlia.\nNel mentre, Michael spiega a Holly di doverla trattare con freddezza per evitare le gelosie di Jan. Holly accetta la cosa, ma se ne dispiace, a causa dell'attrazione che prova per il suo superiore. Jan, poco prima di abbandonare l'ufficio con Astrid, chiede a Michael di non uscire con Holly: il manager l'asseconda, quindi va da Holly e l'abbraccia, capendo cos\u00ec di voler uscire con lei.\nIntanto, Jim e Pam devono affrontare i primi problemi di comunicazione legati alla distanza fisica.\nCrime Aid.\nTrama.\nMichael e Holly decidono di organizzare il loro terzo appuntamento, che entrambi considerano decisivo per il decollo della relazione. La coppia attende che l'ufficio si sia svuotato, quindi i due si rinchiudono nell'edificio della Dunder Mifflin da soli per poter avere il terzo appuntamento. La mattina dopo, tuttavia, i due scoprono di aver dimenticato di chiudere gli uffici dopo aver abbandonato la filiale, il cui edificio \u00e8 stato messo soqquadro da dei rapinatori. Michael decide cos\u00ec di organizzare un'asta per raccogliere i fondi necessari al recupero dei beni sottratti: l'iniziativa stenta tuttavia ad avere successo, almeno sino all'arrivo del CFO David Wallace, consentendo quindi un buon esito dell'asta.\nNel frattanto, Dwight e Jim sono alle prese con alcuni problemi di coppia: il primo, infatti, dopo che Angela e Andy hanno fissato la data di nozze, \u00e8 insofferente, e su consiglio di Phyllis decide di dare un ultimatum ad Angela su quale dei due amanti scegliere. Nonostante la decisione di quest'ultima di restare con Andy, Dwight resta dell'idea di poter riconquistare l'ex compagna. Jim, dal canto suo, dopo aver incontrato Roy, comincia a nutrire il sospetto che Pam, che nel frattempo ha trovato un lavoro d'ufficio part-time, abbia conosciuto qualche ragazzo a New York, e decide cos\u00ec di andarla a trovare: sulla strada per la \"Grande Mela\", tuttavia, il ragazzo decide di tornare indietro, dicendosi convinto della buona fede della fidanzata.\nEmployee Transfer.\nTrama.\nDopo che Wallace ha scoperto la relazione tra Michael e Holly, quest'ultima \u00e8 stata trasferita nella filiale di Nashua, New Hampshire, cos\u00ec Michael e Darryl decidono di aiutarla nel trasloco. La coppia sembra spensierata di fronte a tale evento, ma ben presto, durante il viaggio, emergono le preoccupazioni di Holly, non convinta della possibilit\u00e0 che una relazione a distanza possa perdurare. Tali angosce contagiano anche Michael, cos\u00ec i due, alla fine del viaggio, si congedano, e Michael fa ritorno a Scranton, venendo per\u00f2 consolato da Darryl.\nJim, nel mentre, si reca a New York, dove \u00e8 previsto un pranzo con Pam ed i suoi due fratelli, Tom (Blake Robbins) e Pete Halpert (Tug Coker). Pam, inizialmente entusiasta, decide di organizzare uno scherzo a Jim con la complicit\u00e0 dei due fratelli, che per\u00f2 finiscono per mortificare Pam durante il pranzo. In ufficio, invece, Dwight cerca di far esasperare Andy vestendosi come uno studente fanatico della Cornell University, il college frequentato da Andy, addirittura facendo richiesta d'ammissione: per controbattere, Andy si fa dare l'incarico di intervistare Dwight per il colloquio di ammissione.\nCustomer Survey.\nTrama.\n\u00c8 arrivato il giorno della rassegna delle \"customer reviews\", ovvero i rapporti della clientela sull'operato degli impiegati della Dunder Mifflin. Ad occuparsene \u00e8 Kelly, e a sorpresa i rapporti su Jim e Dwight risultano pi\u00f9 che negativi. La situazione insospettisce dapprima Dwight, che ipotizza una cospirazione governativa, quindi lo stesso Jim, che, su consiglio di Pam, con la quale \u00e8 a contatto costante grazie ad un auricolare microscopico, decide di approfondire la faccenda: viene cos\u00ec a galla che Kelly ha scientemente sabotato i rapporti sui due impiegati, per vendicarsi della loro assenza ad un party da lei organizzato. Risolto il mistero, Jim si ritrova per\u00f2 ad ascoltare una conversazione tra Pam ed un compagno di studi, che le consiglia di restare a New York dopo la conclusione del corso al Pratt Institute, per poter coronare il suo sogno di diventare artista.\nNel frattempo, Andy si d\u00e0 da fare per la location del matrimonio con Angela, che si dimostra dal canto suo assai esigente e noncurante delle preferenze del compagno: in base alle preferenze della fidanzata, Andy finir\u00e0 per scegliere la tenuta di Dwight come location, per la contentezza di quest'ultimo e di Angela.\nBusiness Trip.\nTrama.\nPer stemperare le tensioni createsi dopo il trasferimento di Holly a Nashua, Wallace decide di offrire a Michael un viaggio di lavoro a Winnipeg, Manitoba. Il manager accetta di buon grado, portando con s\u00e9 Andy e Oscar: per Michael, tuttavia, il viaggio si rivela una gran delusione, ed il manager finisce per lamentarsi con Wallace del comportamento di quest'ultimo nei confronti di lui e Holly; a differenza del loro superiore, per\u00f2, Andy e Oscar hanno l'occasione di conoscersi meglio, nonch\u00e9 di discutere della relazione di Andy con Angela.\nIntanto, in ufficio, Ryan tenta in pi\u00f9 modi di ritornare con Kelly, che dopo una scarsa resistenza decide di tradire Darryl con l'ex compagno. Ryan spinge cos\u00ec la donna a lasciare il magazziniere, che, con sorpresa di Ryan, si rivela noncurante della cosa. Il ragazzo comincer\u00e0 cos\u00ec a ricredersi sulla sua attrazione per Kelly, fino a pentirsene tacitamente.\nJim, invece, riceve una chiamata da Pam, che gli spiega di aver fallito l'esame finale del suo corso di graphic design: a malincuore, Jim sprona la propria fidanzata a ripetere il corso, a costo di aspettare altri tre mesi per potersi ricongiungere. La donna decide tuttavia di ritornare a Scranton, non sopportando la lontananza dal proprio compagno.\nFrame Toby.\nTrama.\nOltre a Pam, che ha ripreso l'incarico di segretaria, alla filiale di Scranton della Dunder Mifflin \u00e8 tornato anche Toby, fatto che tormenta alquanto Michael, tutt'altro felice di rivedere il collega. Con l'aiuto di Dwight, il manager cercher\u00e0 in ogni modo di sbarazzarsene, addirittura procurandosi della cannabis da nascondere nella sua scrivania per poterlo cos\u00ec denunciare alle autorit\u00e0: all'arrivo dei poliziotti, tuttavia, Michael, colto dal panico e dal senso di colpa, cercher\u00e0 di addossarsene la responsabilit\u00e0, salvo poi scoprire che gli era stata venduta dell'insalata, anzich\u00e9 marijuana. Toby si dimostra incapace di reagire alle continue provocazioni di Michael, che, di rimando, continua a trattarlo sgarbatamente.\nIntanto, in ufficio Pam combatte una crociata contro i propri colleghi, che si dimostrano noncuranti dell'igiene della \"break room\". La ragazza, inoltre, riceve una sorpresa da Jim, che ha acquistato la casa dei propri genitori per potervi convivere con Pam, la quale si dimostra sorprendentemente entusiasta della cosa. Intanto, Ryan decide di lasciare Kelly, preparandosi a partire per un lungo viaggio in Thailandia.\nThe Surplus.\nTrama.\nOscar comunica a Michael che la filiale di Scranton della Dunder Mifflin ha registrato un surplus di 4300 dollari, cos\u00ec l'impiegato invita il manager a riflettere all'idea di investire quel denaro in una nuova fotocopiatrice, piuttosto che restituirlo alla sede centrale dell'azienda. Pam, venuta a sapere della cosa, propone invece l'acquisto di nuove sedie per l'ufficio, il che divide gli impiegati in due fazioni, che si danno da fare per convincere Michael a soddisfare le rispettive richieste. Michael, incapace di decidere, finisce per chiedere aiuto a Wallace, che gli suggerisce di restituire il surplus all'azienda in favore di un bonus del 15% del valore del surplus stesso: per evitare ci\u00f2, Oscar e Pam si accordano infine per l'acquisto delle sedie.\nAndy, Dwight e Angela, nel frattanto, si allontanano dall'ufficio per far visita alla tenuta di Dwight, dove si celebrer\u00e0 il matrimonio tra Andy e Angela. Durante la giornata, Angela realizza di aver commesso un errore nello scegliere Andy anzich\u00e9 Dwight, ma ritorna sui suoi passi quando scopre che quest'ultimo ha tentato segretamente di farsi sposare con Angela stessa.\nMoroccan Christmas.\nTrama.\nIn ufficio si sta come di consueto celebrando il Natale, e stavolta i festeggiamenti sono organizzati da Phyllis, ormai indisturbatamente a capo del \"party planning committee\", che approfitta della sua posizione per vessare Angela e trattarla sgarbatamente. Durante la festa, Michael decide di sbizzarrirsi nella preparazione di cocktail alcolici, che mandano su di giri Meredith, la quale crea un piccolo incidente nella sala conferenze. Turbato dal comportamento della dipendente, Michael organizza un incontro tra gli impiegati, durante il quale afferma che la donna soffra di un problema di dipendenza dall'alcool. Gli impiegati dimostrano scarsa collaborazione, cos\u00ec Michael \u00e8 costretto a trascinare la donna in un centro di riabilitazione, contro la sua volont\u00e0.\nSul finire dei festeggiamenti, Angela decide di ribellarsi ai soprusi inflittile da Phyllis, cos\u00ec quest'ultima decide di svelare all'intero ufficio la relazione clandestina tra Angela e Dwight. Tuttavia, l'unico a non udire tale rivelazione \u00e8 proprio Andy, che resta cos\u00ec ancora all'oscuro dei ripetuti tradimenti commessi dalla sua compagna.\nThe Duel.\nTrama.\nSono passati 17 giorni dalla rivelazione di Phyllis, ed Andy non \u00e8 ancora venuto a sapere della relazione tra Angela e Dwight. Quest'ultimo dimostra di soffrire parecchio la paranoia d'ufficio generatasi nel frattempo, mentre Michael e Oscar premono affinch\u00e9 Andy scopra la verit\u00e0. Cos\u00ec, Michael, prima di partire per New York, rivela ad Andy il segreto di Angela. Andy, pur scioccato dalla faccenda, si fa convincere da Angela e perdonarla, ma di fronte ad un Dwight restio a lasciar perdere la donna, i due decidono di sfidarsi a duello, con il benestare di Angela e lo stupore dei colleghi, per decretare chi dei due potr\u00e0 avere la mano della donna. La situazione presto degenera, e Dwight scopre che Angela ha mentito anche a lui: pertanto, sia Dwight sia Andy decideranno di rinunciare a Angela.\nMichael, nel frattempo, \u00e8 stato convocato da David Wallace per un colloquio sul rendimento della filiale di Scranton: pur aspettandosi pessime notizie, il manager scopre dal CFO che la sua \u00e8 la sede della Dunder Mifflin dal migliore rendimento, a discapito della crisi economica, e che il CFO stesso \u00e8 interessato a conoscere quali siano le sue strategie di mercato.\nPrince Family Paper.\nTrama.\nVisto il buon rendimento della filiale di Scranton, ed in mancanza di un sostituto al precedente incarico di Ryan, Wallace decide di incaricare Michael di provvedere a raccogliere informazioni su una piccola attivit\u00e0 a conduzione famigliare, la Prince Family Paper, legata al commercio di carta. Michael accoglie tale sfida con entusiasmo, e, accompagnato da Dwight, mette in atto una serie di \"escamotages\" che lo portano ad ottenere la lista completa degli ottanta clienti dell'attivit\u00e0 stessa. La famiglia Prince, per\u00f2, si dimostra assai cordiale e ben disposta verso Michael, al punto da riparare gratuitamente la sua automobile dopo un problema al parafanghi: di fronte a tale atto di generosit\u00e0, Michael prova un forte senso di pentimento, conscio del fatto che consegnando la lista della clientela a Wallace tale attivit\u00e0 finir\u00e0 per perdere i propri clienti e scomparire.\nIntanto, in ufficio Kevin imbastisce un acceso dibattito legato alla bellezza di Hilary Swank: si crea ben presto una situazione di stallo, poich\u00e9 il gruppo di impiegati \u00e8 letteralmente spaccato in due, e non si riesce a superare il pareggio numerico. Sar\u00e0 solamente grazie a Michael che uno dei due team prevarr\u00e0 sull'altro.\nStress Relief.\nTrama.\nSeccato dalla scarsa allerta di sicurezza dei propri colleghi, Dwight decide di appiccare un piccolo fuoco in ufficio, simulando cos\u00ec un'emergenza d'incendio. L'uomo, tuttavia, non si rende conto di come una tale situazione possa facilmente sfuggire di mano, ed il panico generale degli impiegati culmina con un infarto a danno di Stanley. Dwight riceve cos\u00ec un monito ufficiale da Wallace, e Michael decide pertanto di organizzare un corso di rianimazione cardio-polmonare: gli impiegati dimostrando una scarsa capacit\u00e0 di concentrazione, ed ancora una volta Dwight manda ogni cosa a monte, distruggendo il manichino in dotazione per il corso. Wallace costringe pertanto l'uomo a porgere le proprie formali scuse ai colleghi, che dovranno vidimarle su un apposito foglio, che tuttavia nessuno intende firmare.\nMichael, nel mentre, decide di organizzare delle sedute di yoga e meditazione, per stemperare le tensioni interne dell'ufficio: durante una seduta, per\u00f2, il manager scopre che la sua sola presenza \u00e8 la principale fonte di stress per i suoi dipendenti, e decide pertanto di organizzare un incontro dove poter prendersi gioco dello stesso manager, permettendo agli impiegati di dare libero sfogo ai propri pensieri su di lui. Tale incontro \u00e8 un susseguirsi di battute offensive e di insulti diretti nei confronti di Michael, che ne esce totalmente abbattuto, al punto da sparire dal posto di lavoro. Dopo qualche giorno, il manager rientra in ufficio, e decide di ripagare con la stessa moneta i colleghi che lo hanno insultato.\nIntanto, Pam deve affrontare una crisi di matrimonio tra i suoi genitori, che vivono ormai da separati. Jim cerca pertanto di risollevarle il morale, ricorrendo al film \"Mrs. Albert Hannaday\" (in cui fanno la loro comparsa gli attori Jack Black, Jessica Alba e Cloris Leachman); non trovando soluzione al problema, l'uomo decide su richiesta di Pam di fornire supporto emotivo al proprio suocero, che, di rimando, decide infine di divorziare dalla moglie. Pam, scioccata da ci\u00f2, cerca di capire cosa Jim abbia potuto dire a suo padre di talmente tragico, per poi scoprire dal padre stesso di come quest'ultimo avesse capito di non provare per la propria consorte lo stesso sentimento puro che Jim prova per Pam.\nLecture Circuit: Part 1.\nTrama.\nPer via del successo economico ottenuto alla filiale di Scranton, Michael viene incaricato dai vertici della Dunder Mifflin di recarsi presso le varie sedi dell'azienda per spiegare le sue strategie vincenti, cos\u00ec il \"regional manager\" decide di farsi accompagnare da Pam. Gi\u00e0 alla prima tappa, Utica, la segretaria si impensierisce, preoccupata che Karen (\"regional manager\" di Utica) possa covare ancora del rancore nei suoi confronti: ad Utica, tuttavia, i due scoprono che Karen si \u00e8 sposata con Dan, un dermatologo, e che la donna \u00e8 all'ottavo mese di gravidanza. Pam e Karen seppelliscono quindi ogni possibile risentimento, sotto lo sguardo intristito di Michael: l'uomo, infatti, non pu\u00f2 che ripensare alla sua ex compagna Holly, che non ha pi\u00f9 rivisto da quando costei si \u00e8 trasferita a Nashua, e con la quale non c'\u00e8 stato un vero e proprio addio. Cos\u00ec, Pam decide di cambiare i programmi, e di portare Michael a Nashua per un confronto diretto con la sua ex compagna.\nIntanto, in ufficio Jim e Dwight sono alle prese con i malumori di Kelly, la quale \u00e8 furibonda per il fatto che non sia stata organizzata alcuna festa per il suo compleanno (a causa della disgregazione del \"party planning committee\"); Andy, invece, si infatua di Julia (Erica Tazel), una potenziale nuova cliente, finendo per ridursi ad una sequela di goffi tentativi di seduzione.\nLecture Circuit: Part 2.\nTrama.\nMichael e Pam arrivano a Nashua, dove scoprono che Holly non solo \u00e8 assente per un impegno di tre giorni con le Risorse umane, ma che \u00e8 anche impegnata in una relazione con l'impiegato A.J. (Rob Huebel): Michael accoglie la notizia con sconforto, al punto da non riuscire a terminare la propria conferenza con gli impiegati della filiale. Cos\u00ec, mentre Pam cerca di rattoppare l'incontro, Michael comincia a curiosare alla scrivania di Holly, scoprendo l'esistenza di una bozza digitale di una lettera che la donna ha scritto per Michael. L'uomo esporta il file su chiavetta, e dopo aver lasciato la filiale di Nashua, ne parla con Pam: non essendo Michael autorizzato a leggere tale lettera, Pam decide di leggerla per conto proprio e di cancellarla, rivelando per\u00f2 a Michael che Holly prova ancora qualcosa per lui. Il manager, risollevato, fa cos\u00ec ritorno a Scranton con aria felice.\nJim ed Dwight continuano i loro sforzi per il party di Kelly, che \u00e8 sempre pi\u00f9 atterrita dalle scadenti proposte dei due colleghi: Dwight \u00e8 infatti incapace di allestire i preparativi per un party, mentre Jim pecca di scarsa fantasia nella scelta della torta. Alla fine, i due proporranno all'impiegata di scegliere tra un'ora di riposo e un'ora di televisione sul posto di lavoro, per l'inaspettata gioia di Kelly.\nBlood Drive.\nTrama.\n\u00c8 arrivato il giorno di San Valentino, e Michael \u00e8 insofferente, poich\u00e9 si tratta del primo San Valentino senza Holly. Dopo aver conosciuto una donna (Katie Aselton) durante una donazione di sangue, Michael organizza un incontro con i propri dipendenti single, esortandoli a sfogarsi sui loro trascorsi sentimentali: l'atmosfera si rabbuia inevitabilmente, e Michael opta per l'organizzazione di una festa per single in ufficio, aprendo peraltro l'ingresso anche alle persone non legate alla Dunder Mifflin, nella speranza di incontrare nuovamente l'anonima donatrice di sangue. Durante la festa, diversi impiegati tentano di socializzare con gli altri invitati, con scarsi risultati: tra questi, per\u00f2, Kevin, fresco della rottura con Stacy, riesce (con sua stessa sorpresa) a legare con Lynn (Lisa Wyatt), ed i due finiscono per scambiarsi i rispettivi contatti.\nAlla festa non prendono invece parte Jim, Pam e Phyllis, poich\u00e9 non single: i tre decidono cos\u00ec di organizzare un'uscita di coppia con Bob Vance, il marito di Phyllis. Nonostante la buona sintonia dimostrata, Jim e Pam cominciano a temere che Bob e Phyllis siano scappati, dopo che i due si sono assentati a lungo da tavola: si scoprir\u00e0 poi che la coppia si era in realt\u00e0 appartata in bagno.\nGolden Ticket.\nTrama.\nIspirato dal film \"Willy Wonka e la fabbrica di cioccolato\", Michael organizza di propria iniziativa la distribuzione di cinque biglietti speciali, che garantiscono uno sconto permanente del 10% su ogni acquisto alla Dunder Mifflin, e li ripone in cinque diversi pacchi di carta destinati alla spedizione immediata. Di l\u00ec a breve, Jim viene contattato dagli uffici della Cross Blue Shield della Pennsylvania, i quali hanno ottenuto tutti e cinque i buoni sconto (avendo Michael inseritili sbadatamente in confezioni vicine e destinate alla medesima spedizione), il che assicura alla compagnia uno sconto permanente del 50% su ogni ordine. La notizia arriva fino a Wallace, e Michael, temendo il licenziamento o addirittura la chiusura della filiale, per giustificarsi addossa ogni colpa a Dwight: quest'ultimo, tuttavia, \u00e8 ben conscio di non essere il responsabile della cosa, ma viene persuaso da Michael a martirizzarsi per lui. Arrivato all'ufficio di Scranton, tuttavia, Wallace si congratula con Dwight, dal momento che l'iniziativa ha indotto la Cross Blue Shield a rendere la Dunder Mifflin la fornitrice esclusiva di tutti i materiali d'ufficio. Dwight se ne prende il merito con il sostegno dell'ufficio, e quando Wallace propone a Dwight di prendere parte ad un meeting con i vertici dell'azienda, Michael finisce per sbraitare e rivendicare con furore il merito per l'idea.\nIntanto, Kevin \u00e8 sempre pi\u00f9 interessato a Lisa, e chiede consiglio ai propri colleghi per riuscire a conquistarla. Andy decide di soccorrerlo, offrendogli il proprio supporto: alla fine della giornata, l'impiegato riuscir\u00e0 a sconfiggere la timidezza, ed a chiedere un appuntamento alla donna.\nNew Boss.\nTrama.\nMichael \u00e8 eccitato per la visita in ufficio di Charles Miner (Idris Elba), il nuovo vice-presidente della Dunder Mifflin. Inizialmente, il \"regional manager\" dimostra una certa simpatia nei confronti del nuovo superiore, che attira contestualmente le attenzioni di molti impiegati dell'ufficio; finir\u00e0 tuttavia per cambiare parere dopo che Charles comunica all'ufficio che verranno effettuati dei tagli di budget, soprattutto per i party aziendali, impedendo di fatto a Michael di organizzare una festa per i suoi quindici anni alla Dunder Mifflin. A ci\u00f2 si aggiunge il passato lavorativo di Miner, che non ha fatto la gavetta alla Dunder Mifflin come i suoi predecessori Jan e Ryan, bens\u00ec proviene dall'industria siderurgica. Intanto, Jim cerca di aggraziarsi Miner, che in realt\u00e0 si dimostrer\u00e0 molto freddo nei suoi confronti, mentre Kelly e Angela dimostrano di provare un certo interesse per l'uomo.\nMichael, esasperato dalla presenza ingombrante di Miner, decide di andare a New York per un colloquio diretto con Wallace, dopo che quest'ultimo ha cercato di evitare le chiamate di Michael. Il \"regional manager\" fa presente al CFO i problemi legati alla nuova linea aziendale adottata dalla compagnia, esternando il proprio disappunto per il trattamento ricevuto dopo molti anni di servizio: Wallace decide di accordargli una festa per i suoi quindici anni alla Dunder Mifflin, ma, di rimando, Michael decide di dimettersi.\nTwo Weeks.\nTrama.\nMancano solamente quattro giorni alla scadenza delle due ultime settimane di Michael alla Dunder Mifflin, e l'uomo prende la questione con leggerezza, felice pi\u00f9 che mai di liberarsi dagli impegni che il ruolo di \"regional manager\" prevedeva. I dipendenti si accorgono per\u00f2 che il loro ormai ex capo non sta affrontando a dovere la situazione, e gli fanno presente che l'uomo dovr\u00e0 cercarsi un nuovo impiego. Michael dimostra cos\u00ec la propria incapacit\u00e0 nella ricerca di un nuovo lavoro, non avendo nessuna soluzione in mente n\u00e9 sapendo a chi rivolgersi. L'uomo decide cos\u00ec di avviare una propria compagnia dedita alla vendita e distribuzione di carta, la \"Michael Scott Paper Company\", e dopo aver elaborato un form illustrativo sulla falsa riga di quello della Dunder Mifflin cerca di ottenere il sostegno dei propri impiegati, chiedendo loro di entrare a far parte del suo business. Miner, tuttavia, scopre gli intenti di Michael, e riesce finalmente a cacciarlo dall'ufficio: l'uomo, tuttavia, rientra segretamente sul posto di lavoro, non rendendosi ancora conto dei rischi legati all'avviare un business privato, per fare un ultimo tentativo nel convincere gli impiegati ad unirsi a lui. A sorpresa, Pam decide di appoggiare la causa di Michael, che ne accetta il sostegno dandole il ruolo di venditrice anzich\u00e9 segretaria.\nLa dipartita di Michael e Pam cambia gli equilibri dell'ufficio: Miner, infatti, oltre a condurre dei colloqui per trovare il sostituto di Michael, decide di affidare il ruolo di segretario provvisoriamente a Kevin, mentre incarica Stanley di supervisionare l'efficienza dell'ufficio.\nDream Team.\nTrama.\nPam e Michael si incontrano per dare un avvio concreto alla \"Michael Scott Paper Company\", ma l'entusiasmo dell'ex segretaria della Dunder Mifflin viene presto fatto vacillare dall'atteggiamento titubante di Michael, che non si dimostra in grado di gestire le pressioni legate al business privato. Pam, tuttavia, non si arrende, ed esorta Michael a radunare un corpo di lavoratori: l'uomo decide cos\u00ec di ricorrere a Vikram (Ranjit Chowdhry), un uomo indiano incontrato al call-center presso cui Michael lavorava, ed a Ryan, che, tornato dalla Thailandia, lavora presso un locale di bowling. Di fronte alla fallita trattativa con i primi clienti, ovvero la nonna di Michael ed altri anziani di un ospizio, Vikram abbandona il progetto, ed anche Pam \u00e8 sul punto di farlo, per poi convincersi a resistere. Michael, Ryan e Pam ottengono quindi un ufficio, ovvero uno scantinato inutilizzato dello stesso edificio della Dunder Mifflin di Scranton.\nIntanto, in ufficio gli impiegati tentano di aggraziarsi Miner, soprattutto dopo aver scoperto la sua passione per il calcio: quando Jim arriva a sostenere, mentendo, di praticarlo abitudinariamente come hobby, Miner decide di organizzare una partita d'ufficio nel parcheggio.\nMichael Scott Paper Company.\nTrama.\n\u00c8 il giorno inaugurale della \"Michael Scott Paper Company\", ma l'ambiente lavorativo si dimostra subito come uno dei peggiori: il posto di lavoro \u00e8 infatti limitato ad uno striminzito sgabuzzino, per il quale passano i condotti dell'acqua dei bagni della Dunder Mifflin, e tra Michael, Pam e Ryan la scintilla tarda a scattare. Pam, infatti, \u00e8 preoccupata che Michael le ritorni ad affidare incarichi da segretaria, mentre Ryan si dimostra negligente e poco propenso al darsi da fare. Michael comincia a provare seri dubbi sulla validit\u00e0 del progetto, mentre Pam tenta disperatamente di ritornare alla Dunder Mifflin, scoprendo per\u00f2 di essere gi\u00e0 stata rimpiazzata da Erin Hannon (Ellie Kemper). Su iniziativa di Michael, tuttavia, i tre organizzano un buffet a base di pancake aperto a chiunque, che si rivela tuttavia un fiasco, in quanto si presentano solamente un potenziale cliente e lo staff della Dunder Mifflin. Pi\u00f9 tardi, per\u00f2, Pam viene contattata dall'uomo presentatosi al buffet, e riesce a concludere il primo affare della neonata compagnia.\nAlla Dunder Mifflin, intanto, a Jim viene assegnato lo svolgimento di una \"rundown\" delle informazioni sulla clientela dell'azienda, e Jim, non sapendo di cosa si tratti, cerca in ogni modo di non sfigurare di fronte a Miner. Intanto, Andy e Dwight, alle prese con una competizione che vede in palio Erin, diventano sempre pi\u00f9 affiatati, finendo per innervosire Angela.\nHeavy Competition.\nTrama.\nMichael, pur avendo rotto i rapporti con la Dunder Mifflin ed esserne diventato un rivale, fa affidamento su Dwight, che per lealt\u00e0 gli fornisce diverse informazioni utili sull'azienda: tutto cambia quando Dwight comincia ad essere notato da Charles, che gli offre un ruolo di maggiore importanza all'interno della compagnia. Cos\u00ec, Dwight si ribella a Michael, al quale Charles intima di smettere di ficcanasare negli uffici della Dunder Mifflin. Tra Michael e Dwight comincia cos\u00ec una guerra reciproca, fatta di sotterfugi e tradimenti, che culmina con un'accesa competizione per ottenere un nuovo contratto con Daniel Scofield (Bob Gebert), della HarperCollins, gi\u00e0 cliente di Dwight. Michael, infine, riuscir\u00e0 a giocare adeguatamente le proprie carte, ottenendo la fiducia del cliente di Dwight\nIntanto, Jim e Pam continuano con i preparativi per le proprie nozze, e si rivolgono ad Andy ed al suo coro a cappella alla ricerca di un gruppo musicale economico per la cerimonia. Di fronte alle esorbitanti richieste del collega, Pam declina l'offerta dell'uomo, cos\u00ec Andy comincia a sospettare che la donna abbia un ruolo prevaricante nella relazione con Jim, come lo aveva Angela rispetto ad Andy stesso, fraintendendo tuttavia il tipo di rapporto tra i due: cos\u00ec, Jim tende uno scherzo ad Andy, assecondando le sue convinzioni, e dopo avergli rivelato l'inganno lo rassicura del fatto che prima o poi anche lui trover\u00e0 la sua anima gemella.\nBroke.\nTrama.\nL'inaspettato successo della Michael Scott Paper Company \u00e8 nocivo per la Dunder Mifflin di Scranton: dopo una perdita di ben dieci tra i clienti pi\u00f9 grossi, a far visita \u00e8 lo stesso CFO David Wallace, turbato dalla situazione. L'uomo deve infatti controllare da vicino l'operato di Charles Miner, che cerca in ogni modo di mettersi in buona luce, sotto gli occhi di un attento Jim. Wallace e Miner decidono di fare affidamento su Jim, scelto da David, e Dwight, scelto da Charles: al termine di una consultazione, Charles incarica Jim (anzich\u00e9 Dwight) di offrire a Michael una proposta di acquisizione della sua compagnia. Nel frattempo, la Michael Scott Paper Company deve far fronte al rischio di bancarotta, in quanto la sua rapida crescita non viene accompagnata da un regolare aumento dei prezzi.\nIntristiti dai problemi finanziari, Michael, Pam e Ryan reagiscono con sorpresa ed entusiasmo alla proposta di Jim, il cui buon operato \u00e8 accompagnato da un progressivo screditare Dwight sotto gli occhi di Charles, al punto che Miner stesso decide di non dar retta a Dwight dopo che quest'ultimo \u00e8 venuto a conoscenza dei grossi problemi economici della Michael Scott Paper Company. Ignaro della reale situazione finanziaria della compagnia di Michael, Wallace offre ai tre 12.000 dollari, cifra che Michael riesce tuttavia a far lievitare fino ai 60.000 dollari. Nonostante l'entusiasmo di Pam e Ryan, Michael declina tuttavia l'offerta, proponendo piuttosto la propria riassunzione a \"regional manager\", quella di Pam come \"salesman\" anzich\u00e9 segretaria, e quella di Ryan. Wallace accetta la proposta, liquidando cos\u00ec Miner e sostituendolo con un redivivo Michael Scott.\nCasual Friday.\nTrama.\nMentre Toby conduce la sua crociata contro la pratica del \"casual friday\" nuovamente indetta da Michael, appena reintegrato come \"regional manager\", in ufficio si fa crescente la tensione tra i \"salesman\", soprattutto da parte di Dwight, Phyllis, Stanley ed Andy nei confronti di Pam e Ryan, che dopo essere stati assunti come \"salesman\" hanno mantenuto la propria clientela pur avendola sottratta ai quattro colleghi, che, adirati, rivogliono indietro i propri contatti. Dopo che Ryan perde un cliente precedentemente appartenuto a Dwight, i quattro minacciano Michael di abbandonare l'azienda, cos\u00ec il manager decide di riassegnare i vari clienti ai legittimi \"salesman\". Questo tuttavia comporta un calo del numero di clienti da spartire tra Ryan e Pam, pertanto il manager li avvisa di poter mantenere per tale incarico solamente uno dei due. Dopo essersi confrontato con Jim, Michael decide di assegnare l'incarico definitivo a Pam, mentre a Ryan viene riproposto un contratto lavorativo a tempo determinato.\nCafe Disco.\nTrama.\nMichael cerca di convincersi che l'avvicendarsi di Charles Miner come \"regional manager\" di Scranton abbia portato un'atmosfera di terrore nel rapporto tra impiegati e superiore, pertanto decide di inaugurare il \"cafe disco\", ovvero un punto di svago, ubicato nello scantinato precedentemente adibito ad ufficio della Michael Scott Paper Company, dove poter ballare e bere caff\u00e8 per staccare dal lavoro. Inizialmente, i lavoratori prendono la cosa con scetticismo, ed a ci\u00f2 si aggiunge uno strappo muscolare che Phyllis accusa mentre balla: mentre la donna viene soccorsa da Dwight, al quale confida scherzosamente di sospettare che Bob abbia una relazione con la propria segretaria, Michael ottiene il supporto di Erin, e ben presto i lavoratori della Dunder Mifflin e della Bob Vance Refigeration si ritrovano tutti assieme nello scantinato.\nMentre l'atmosfera \u00e8 gioiosa nel \"cafe disco\", Pam e Jim programmano segretamente il loro matrimonio a sorpresa, che si celebrer\u00e0 privatamente in Ohio. Sul punto di lasciare Scranton, per\u00f2, la coppia decide di trattenersi alla festa di Michael, e decide di comune accordo di sposarsi con rito organizzato, a costo di dover aspettare.\nCompany Picnic.\nTrama.\nLo staff di Scranton si reca all'annuale ritrovo della Dunder Mifflin, che, come di consueto, organizza una giornata all'aperto a base di cibo e attivit\u00e0 sportive. Al raduno, Michael avvista Holly, accompagnata dal fidanzato A.J., e coglie al balzo l'occasione per trascorrere del tempo con l'ex compagna, programmando di rivelarle a fine giornata i propri sentimenti, fiducioso che la donna lasci A.J. per tornare con Michael. I due dimostrano subito un ritrovato feeling, e trascorrono l'intera giornata assieme, contribuendo agli svaghi del picnic e rivelando involontariamente a tutti l'imminente chiusura della filiale di Buffalo. A fine giornata, tuttavia, Michael esita e decide di non rivelare ad Holly il proprio amore.\nIntanto, gli impiegati di Scranton formano la solita squadra di pallavolo, capitanati da un Dwight deciso pi\u00f9 che mai a vincere il torneo, dopo anni di insuccessi. Erin, Phyllis e Kevin, tuttavia, si dimostrano inadatti al gioco competitivo, ma quando tutto sembra precipitare per il peggio, la squadra scopre in Pam un valore sportivo aggiunto, e la neo-\"salesman\" guida pian piano il team fino alla finale, da disputarsi contro lo staff dirigenziale della Dunder Mifflin, guidato da Charles Miner, che cerca in ogni modo di generare sfiducia nel team avversario. Nel corso della finale, tuttavia, Pam si infortuna, ed \u00e8 costretta da Miner e Wallace a lasciare il campo: con la complicit\u00e0 di Jim, che l'accompagna in ospedale, e di Dwight, che cerca in ogni modo di far perdere del tempo per evitare la sostituzione, la donna si sottopone ad una radiografia. A fine puntata, la telecamera riprende Jim e Pam in preda alla gioia per una buona notizia comunicata dal medico (presumibilmente una gravidanza inaspettata di Pam), e Jim comunica a Dwight di procedere con la sostituzione."}
{"id": "3014833", "revid": "599013", "url": "https://it.wikipedia.org/wiki?curid=3014833", "title": "Provincia di Vladimir", "text": ""}
{"id": "3014835", "revid": "28592", "url": "https://it.wikipedia.org/wiki?curid=3014835", "title": "Perejaslavl' Rjazanskij", "text": ""}
{"id": "3014836", "revid": "830939", "url": "https://it.wikipedia.org/wiki?curid=3014836", "title": "Pasteur de Sarrats", "text": "Biografia.\nEntr\u00f2 giovane nell'Ordine francescano. Studi\u00f2 teologia a Parigi laureandosi nel 1333. Godeva della stima di papa Benedetto XII tanto che gli affid\u00f2 la redazione delle costituzioni \"Benedictus Deus\" e della bolla \"Redemptor noster\", con la quale stabiliva nuove regole per l'Ordine. Nel 1337 fu nominato vescovo di Assisi e due anni dopo arcivescovo di Embrun. Fu legato pontificio in Francia e si distinse nella lotta contro l'eresia valdese.\nIl 17 dicembre 1350 fu nominato cardinale presbitero del titolo dei Santi Marcellino e Pietro. Partecip\u00f2 al conclave del 1352 nel quale fu eletto papa Innocenzo VI.\nAlla sua morte fu sepolto nella chiesa di San Francesco in Avignone."}
{"id": "3014843", "revid": "1784492", "url": "https://it.wikipedia.org/wiki?curid=3014843", "title": "Idol Nacije", "text": "Idol Nacije \u00e8 un premio calcistico assegnato dal sito \"sportsport.ba\" al miglior calciatore bosniaco dell'anno solare."}
{"id": "3014844", "revid": "1725771", "url": "https://it.wikipedia.org/wiki?curid=3014844", "title": "Tangenziale di Brindisi", "text": "Con il nome Tangenziale di Brindisi ci si riferisce al tratto stradale della strada statale 16 Adriatica che attraversa la citt\u00e0 di Brindisi, non si pu\u00f2 parlare comunque di una vera tangenziale, bens\u00ec di una superstrada che circonda l'abitato.\n\u00c8 molto trafficata nel periodo estivo, per via del turismo balneare e per essere un importante nodo di comunicazione fra le citt\u00e0 di Bari, Lecce e Taranto.\nCollegamenti.\nLa strada serve oltre all'aeroporto, al porto e alla stazione anche le varie uscite nei pressi dei vari quartieri di Brindisi, in particolare con Commenda, Paradiso, Santa Chiara, La Rosa, Sant'Elia e Casale.\nUscite.\nIn seguito sono riportate le principali uscite del raccordo stradale:\nServizi.\nLa tangenziale offre vari servizi come:"}
{"id": "3014845", "revid": "647919", "url": "https://it.wikipedia.org/wiki?curid=3014845", "title": "Scopzi", "text": ""}
{"id": "3014847", "revid": "305524", "url": "https://it.wikipedia.org/wiki?curid=3014847", "title": "Not That Kind (brano musicale)", "text": ""}
{"id": "3014848", "revid": "119109258", "url": "https://it.wikipedia.org/wiki?curid=3014848", "title": "O (Ornella Vanoni)", "text": "O, pubblicato nel 1987, \u00e8 un album della cantante italiana Ornella Vanoni.\nIl disco.\nIl disco si caratterizza per l'alto stile e livello: innanzitutto \u00e8 prodotto da Ivano Fossati e Greg Walsh e partecipano come musicisti dei nomi prestigiosi della musica internazionale.\nAl disco far\u00e0 seguito il Tour O con la raffinata scenografia di Arnaldo Pomodoro e i costumi di Gianni Versace.\nTracce.\nDisco 1/CD 1"}
{"id": "3014853", "revid": "1543377", "url": "https://it.wikipedia.org/wiki?curid=3014853", "title": "Victoria Gucovsky", "text": "Biografia.\nNasce a Genova nel 1890 da genitori di origine ebraica, Fenia Chertkoff e Gabriel Gucovsky.\nCon la madre, la Gucovsky si trasfer\u00ec in Argentina due anni dopo. \nFrequent\u00f2 il Liceo Nacional de Se\u00f1oritas N\u00b01 e si laure\u00f2 in Biologia. Dopo la laurea ottenne l'abilitazione all'insegnamento superiore in scienze biologiche, insegnando dal 1923 al 1955 in vari istituti scolastici argentini. Come educatrice si rec\u00f2 anche negli Stati Uniti per studiare il sistema carcerario femminile e quello riformatorio minorile.\nCome i genitori, le zie, ed il patrigno Nicol\u00e1s Repetto, ader\u00ec al Socialismo, condividendone le lotte. \nFond\u00f2 la \"Liga Pro-Alfabetismo de Adultos\", ente che combatteva l'analfabetismo adulto in Argentina. Entr\u00f2 nel partito Socialista argentino, divenendone membro attivo e fondamentale.\n\u00c8 nota soprattutto per il suo impegno politico, che port\u00f2 avanti dalle pagine dei giornali La Naci\u00f3n e La Vanguardia. Le sue lotte riguardavano le tematiche della giustizia sociale, del pacifismo e dell'emancipazione femminile.\nSpos\u00f2 Antonio De Tomaso con il quale si trasfer\u00ec a C\u00f3rdoba per motivi di salute.\nNonostante il suo lavoro di insegnante e di attivista politica, pubblic\u00f2 alcuni libri come \"Tierra adentro\" e \"El santo de la higuera\".\nScrisse anche una pi\u00e8ce teatrale per l'infanzia, \"Juanita\", che vinse il \"Primer Premio Municipal de Poes\u00eda\".\nAlla sua morte don\u00f2 una ricca collezione di reperti geologici al \"museo di scienze naturali Bernardino Rivadavia\"."}
{"id": "3014854", "revid": "486946", "url": "https://it.wikipedia.org/wiki?curid=3014854", "title": "\u1e6car\u0101blus", "text": ""}
{"id": "3014856", "revid": "486946", "url": "https://it.wikipedia.org/wiki?curid=3014856", "title": "\u1e6car\u0101bulus", "text": ""}
{"id": "3014862", "revid": "339392", "url": "https://it.wikipedia.org/wiki?curid=3014862", "title": "La 5", "text": ""}
{"id": "3014864", "revid": "599013", "url": "https://it.wikipedia.org/wiki?curid=3014864", "title": "Cezary Kucharski", "text": "Carriera.\nClub.\nCezary ha giocato in ben 4 nazioni, ma ha avuto fortuna soltanto nel Legia Varsavia, squadra con cui ha messo a segno 58 gol in ben 157 partite. Si \u00e8 ritirato dal calcio giocato nel maggio 2006.\nNazionale.\n\u00c8 stato inserito nei 23 convocati che presero parte al Mondiale di Korea/Giappone 2002.In totale con la nazionale polacca ha giocato 17 partite segnano 3 volte."}
{"id": "3014865", "revid": "102220624", "url": "https://it.wikipedia.org/wiki?curid=3014865", "title": "Balla (misura)", "text": "La balla (Genovese = palla) \u00e8 un termine che viene sovente impiegato per indicare un peso. Come moltissimi termini legati alla Marineria, anche questo deriva dal genovese.\nUsata per lo pi\u00f9 per tessuti grezzi (seta, cotone, lana, lino), la balla equivale a 227 kg."}
{"id": "3014871", "revid": "293377", "url": "https://it.wikipedia.org/wiki?curid=3014871", "title": "Vittoria Gucovsky", "text": ""}
{"id": "3014874", "revid": "99258043", "url": "https://it.wikipedia.org/wiki?curid=3014874", "title": "Attilio Sessa", "text": "Tipografo in pensione, ormai non partecipa pi\u00f9 a tornei ufficiali vista anche l'et\u00e0, ma \u00e8 comunque molto ammirato e stimato ancora oggi nell'ambiente del panno verde. Attualmente risiede a Casale di Albino (BG)\nOltre alle sue vittorie pi\u00f9 importanti vanno segnalati anche 3 terzi posti ai mondiali 5 birilli (1980, 1987, 1995) e 2 terzi posti agli europei 5 birilli (1986, 1988)\nPalmar\u00e8s.\nI principali risultati:"}
{"id": "3014879", "revid": "1543377", "url": "https://it.wikipedia.org/wiki?curid=3014879", "title": "Days of the White Owl", "text": "Days of the White Owl \u00e8 il primo album studio in formato LP del gruppo hardcore punk californiano The Nerve Agents. Pubblicato a luglio del 2000 con l'etichetta Revelation Records, ha seguito il primo EP omonimo del gruppo del 1998 \"The Nerve Agents EP\".\nPanoramica.\nCome per l'EP di debutto, in questo disco l'enfasi viene data al classico hardcore punk, molto veloce e con una durata delle canzoni che raramente supera i 2 minuti e mezzo.\nI pezzi al pianoforte ad apertura e chiusura del disco, entrambi composti e suonati dal bassista Dante Sigona, sono in netto contrasto con lo stile musicale che contraddistingue il resto dell'album. Molte delle canzoni in esso presenti, inoltre, si affidano ai riff di chitarra e basso per portare la melodia alla sua veloce conclusione.\nLa band ha ricevuto delle critiche per mancanza di originalit\u00e0 in quest'album, tuttavia esso \u00e8 stato in generale bene accettato dal pubblico hardcore punk, grazie alle sue melodie spasmodiche e la velocit\u00e0 a rotta di collo.\nTracce.\nTutte le tracce sono state composte dai Nerve Agents, a parte quelle altrimenti indicate.\nCrediti.\nL'album \u00e8 stato registrato, mixato e masterizzato a novembre del 2000, nello studio Art of Ears, Hayward, California."}
{"id": "3014881", "revid": "177966", "url": "https://it.wikipedia.org/wiki?curid=3014881", "title": "Cimitero monumentale di Verona", "text": "Il cimitero monumentale di Verona \u00e8 il camposanto principale della citt\u00e0 scaligera, edificato nel quartiere di Borgo Venezia a partire dal 1828, su progetto dell'architetto Giuseppe Barbieri.\nStoria.\nLa costruzione a Verona di un nuovo cimitero si rese necessaria a seguito dell'editto di Saint Cloud del 12 giugno 1804, un decreto emanato da Napoleone Bonaparte ed esteso al Regno d'Italia nel 1806, il quale prevedeva che le aree cimiteriali fossero edificate al di fuori delle mura cittadine. Prima dell'emanazione di questo decreto, infatti, i defunti venivano tumulati nei campisanti delle parrocchie cittadine o addirittura dentro le chiese stesse, mentre dall'emanazione dell'editto e fino alla costruzione del cimitero monumentale, quindi per oltre un ventennio, i defunti furono deposti principalmente nei cimiteri della chiesa di San Bernardino e della chiesa della Santissima Trinit\u00e0 in Monte Oliveto.\nPer la realizzazione del nuovo camposanto venne individuata e acquistata solamente nel 1826 l'area del Campo Marzo, al di fuori di porta Vittoria e della cinta magistrale. Il cimitero venne cos\u00ec costruito a partire dal 1828 su progetto neoclassico di Giuseppe Barbieri. L'architetto mor\u00ec per nel 1838, a cantieri ancora attivi, la direzione dei lavori venne quindi assunta da Francesco Ronzani, che termin\u00f2 il cimitero nell'arco di sei anni.\nNonostante le notevoli dimensioni dell'impianto, lo spazio disponibile per le sepolture si esaur\u00ec nell'arco di un cinquantennio, per cui a partire dal 1910 il camposanto fu ampliato raddoppiando gli spazi e creando il cosiddetto \"Cimitero Nuovo\". Durante gli anni trenta venne inoltre realizzato il \"Cimitero Giardino\" e fu edificato il tempio ossario all'interno del Cimitero Nuovo. Interventi di restauro vennero invece realizzati nel secondo dopoguerra, in quanto la vicinanza del cimitero alla stazione di Verona Porta Vescovo, infatti, la rese vittima di numerosi bombardamenti aerei operati dagli Alleati. \nDescrizione.\nL'accesso al cimitero avviene attraverso un asse stradale monumentale, fiancheggiato da diversi filari di alti cipressi e perfettamente in asse con il ponte Aleardi.\nIl disegno del cimitero monumentale si deve all'architetto veronese Giuseppe Barbieri; egli progett\u00f2 un impianto planimetrico a pianta centrale, un grande recinto cui confer\u00ec un aspetto neoclassico. Lo spazio centrale, dedicato alle sepolture, \u00e8 infatti circondato sui quattro lati da un ambulacro coperto, retto da un colonnato di ordine dorico.\nAl centro di ognuno di questi quattro colonnati, si trova un \"pantheon\", edifici di particolare importanza per vari motivi: quello destinato ad ingresso principale al camposanto \u00e8 il \"pantheon Resurrecturis\"; dalla parte opposta si trova il tempio \"Piis Lacrimis\", che si ispira al Pantheon di Roma; sulla sinistra si trova invece il \"pantheon Ingenio Claris\", in cui si trovano le spoglie dei cittadini veronesi pi\u00f9 importanti; infine, sul lato destro si trova il \"pantheon Beneficis in patriam\", dedicato ai benefattori.\nLe tombe monumentali delle pi\u00f9 facoltose famiglie cittadine si trovano all'interno degli ambulacri, quindi in una posizione di prestigio e protetta rispetto agli agenti atmosferici.\nPersonaggi illustri sepolti.\nTra i personaggi pi\u00f9 illustri sepolti al cimitero monumentale si possono citare in particolare Emilio Salgari, autore di romanzi d'avventura molto popolari, ricordato soprattutto per essere il \"padre\" di Sandokan, e Umberto Boccioni, artista futurista di origini calabrese ma morto a Verona per una caduta da cavallo. Tra gli altri, si ricordano anche:\nAutori dei monumenti.\nParteciparono alla realizzazione dei monumenti funebri i maggiori scultori e architetti veronesi, tra cui i principali furono:"}
{"id": "3014886", "revid": "767487", "url": "https://it.wikipedia.org/wiki?curid=3014886", "title": "Maurizio Glielmo", "text": "Nella sua lunga carriera ha partecipato a numerosi festival blues sia in Italia che all'estero, ha aperto con la sua band i concerti di alcuni tra i pi\u00f9 quotati musicisti rock-blues ed ha collaborato nei dischi di musicisti blues oltre ad aver fatto parte del gruppo di supporto a Davide Van de Sfroos.\nBiografia.\nDopo una lunga collaborazione con Fabio Treves con il quale registra 2 album (\"Treves 3\" e \"Sunday\u2019s Blues\"), nel 1989 forma un proprio gruppo, la Gnola Blues Band.\nIl gruppo pubblica il primo album \"First Step\" nel 1990, nello stesso anno partecipa al Milano Blues Festival. Bisogna attendere fino al 1999 per la pubblicazione di un nuovo disco \"Walkin' through the Shadows of the Blues\", che ottiene ottime recensioni dalla critica di settore tanto che riceve il premio SIAE come miglior album Jazz &amp; Blues 2000..\nContemporaneamente all'attivit\u00e0 col gruppo si presta come solista negli album \"Goin' home\" della Rava Brothers Band, \"On the Good Foot\" della Back in Blues Band. Nel 2003 con la cantante statunitense blues &amp; R&amp;B Sandra Hall inizia una collaborazione che li porta alla realizzazione di un album \"Red Bone Woman\" e a partecipare a vari Festival tra i quali nel 2007 al Pistoia Blues Festival.\nNel 2009 pubblica a quattro mani un nuovo album, \"Blues Ballads and Songs\", con il chitarrista blues leader dei Mandolin' Brothers Jimmy Ragazzon, mentre l'anno successivo entra a far parte del gruppo che accompagna Davide Van de Sfroos"}
{"id": "3014890", "revid": "729019", "url": "https://it.wikipedia.org/wiki?curid=3014890", "title": "ANBO-IV", "text": "L'ANBO-IV era un monomotore da ricognizione ad ala alta a parasole prodotto dall'azienda lituana Karo Aviacijos Tiekimo Skyrius negli anni trenta.\nSviluppato dal precedente ANBO-III, fu l'unico velivolo di costruzione nazionale utilizzato dalla Karin\u0117s Oro Paj\u0117gos, la forza aerea lituana, durante la seconda guerra mondiale.\nStoria del progetto.\nNei primi anni trenta il colonnello Antanas Gustaitis, diventato anche responsabile dell'ufficio di progettazione dell'azienda lituana, inizi\u00f2 lo sviluppo di un nuovo velivolo basato sul precedente multiruolo ANBO III utilizzato dalla forza aerea lituana come aereo da addestramento, da ricognizione ed attacco leggero. Il progetto si basava sul precedente disegno riproponendo una impostazione tradizionale; monomotore monoplano ad ala alta a parasole con carrello fisso.\nIl prototipo del nuovo modello, designato ANBO VI e destinato alla ricognizione, venne realizzato nel 1932 e portato in volo per la prima volta con successo il 14 luglio dello stesso anno equipaggiato con un motore radiale di produzione statunitense, il 9 cilindri Pratt &amp; Whitney Wasp C da 450 hp. Durante il successivo periodo di prova venne testato con una nuova unit\u00e0 motoelica, il britannico Armstrong Siddeley Panther 14 cilindri doppia stella da 535 hp, ma entrambe le motorizzazioni non vennero in seguito adottate.\nLe buone caratteristiche dimostrate dal velivolo ne fecero avviare la produzione in serie presso gli stabilimenti Karo Aviacijos Tiekimo Skyrius di Kaunas. I 13 esemplari costruiti differivano sostanzialmente per l'adozione di una diversa motorizzazione, il britannico Bristol Pegasus, un radiale 9 cilindri in grado di erogare una potenza superiore.\nTecnica.\nL'ANBO IV era un velivolo di impostazione classica, monomotore monoplano ad ala alta a parasole con carrello fisso.\nLa fusoliera era realizzata in tecnica mista, con struttura tubolare in duralluminio rivettato ricoperta di pannelli in compensato. Presentava due abitacoli aperti in tandem, l'anteriore destinato al pilota ed il posteriore all'osservatore/mitragliere di coda, quest'ultimo dotato di una coppia di mitragliatrici brandeggiabili da difesa. Posteriormente terminava in una coda dall'impennaggio tradizionale monoderiva ed i piani orizzontali controventati.\nLa configurazione alare era monoplana dotata di ala posizionata alta a parasole, collegata alla fusoliera da robusti montanti trasversali ed un castello centrale tubolare.\nIl carrello d'atterraggio era fisso ed integrato posteriormente da un pattino d'appoggio posizionato sotto la coda.\nLa propulsione era affidata ad un motore Bristol Pegasus II, un radiale 9 cilindri posti su un'unica fila e raffreddato ad aria, capace di sviluppare una potenza pari a 585 hp (436 kW), posto sull'estremit\u00e0 anteriore della fusoliera in una cappottatura NACA ed abbinato ad un'elica bipala in legno a passo fisso.\nImpiego operativo.\nGli esemplari iniziarono ad essere consegnati ad un reparto di ricognizione aerea dalla Karin\u0117s Oro Paj\u0117gos dal 1934, dopo che tre esemplari vennero utilizzati per un raid promozionale di 10\u00a0000\u00a0km, a capo del colonnello Gustaitis, che raggiunse tra il 25 giugno ed il 29 luglio Unione Sovietica, Francia, Regno Unito e i paesi scandinavi.\nGli esemplari rimasero sicuramente in servizio fino al 1940 nel ruolo di ricognitore diurno e notturno. In base al patto Molotov-Ribbentrop stipulato tra Germania ed Unione Sovietica, gi\u00e0 dal 1939 il paese doveva essere sotto l'influenza tedesca e nell'ambito della Campagna di Polonia la sua forza aerea avrebbe, nelle intenzioni tedesche, partecipare alle operazioni belliche per l'invasione da est del territorio polacco. Il rifiuto delle forze armate lituane ebbero come conseguenza l'invasione sovietica dello Stato e l'istituzione della Repubblica socialista sovietica lituana. Quella fu l'unica occasione in cui l'ANBO IV venne impiegato moderatamente in combattimento dalla forza aerea lituana prima della sua soppressione.\nAlcuni esemplari sopravvissuti vennero acquisiti sia dalle forze sovietiche ed assegnati alla Sovetskie Voenno-vozdu\u0161nye sily che da quelle tedesche, durante l'Operazione Barbarossa, ed assegnate alla Luftwaffe."}
{"id": "3014891", "revid": "599013", "url": "https://it.wikipedia.org/wiki?curid=3014891", "title": "Gamba de legn", "text": "L'espressione lombarda \"Gamba de legn\" (in italiano \"Gamba di legno\") veniva usata nel milanese fra la fine dell'Ottocento e la met\u00e0 del Novecento per indicare le locomotive a vapore utilizzate nelle prime linee tranviarie interurbane che applicavano la trazione meccanica in luogo di quella equina. Per estensione, il termine viene impiegato anche per indicare le stesse linee interurbane.\nStoria.\nLe prime linee ad essere servite da questo genere di convogli furono la Milano-Vaprio, inaugurata nel 1878, la Milano-Saronno-Tradate, la cui trazione inizialmente fu animale per poi essere trasformata in quella meccanica durante il medesimo anno, e la Milano-Magenta/Castano Primo, aperta tra il 1879 e il 1880. Negli anni seguenti il sistema si diffuse in tutta Lombardia e nel resto d'Italia. Per quanto riguarda la citt\u00e0 di Milano furono aperte negli anni immediatamente successivi la Milano-Vimercate, la Milano-Pavia, la Milano-Lodi, la Milano-Gallarate, la Milano-Giussano/Carate Brianza e diverse altre linee aventi come capolinea Lodi e Monza. Alla fine del XIX secolo pi\u00f9 di 150 \"gamba de legn\" erano impiegati per collegare il capoluogo lombardo con i centri circostanti. E per qualche decennio, fino all'avvento della trazione elettrica sulle tranvie e delle autolinee, il gamba de legn divenne uno dei simboli della provincia milanese.\nL'ultima tranvia interurbana a vapore della citt\u00e0 ambrosiana fu la Milano-Magenta/Castano Primo, nel corso del tempo ridotta al solo tronco Milano\u2013Vittuone, la cui ultima corsa fu effettuata il 31 agosto 1957. A livello provinciale, l'ultima linea, tuttavia, fu la Monza\u2013Trezzo\u2013Bergamo, che rimase in funzione fino al 28 giugno 1958. I convogli che viaggiarono su questa linea presero anche il diverso appellativo di \"Sgich\". Una locomotiva usata sulla Milano \u2013 Magenta/Castano Primo \u00e8 esposta al Museo Leonardo da Vinci di Milano. \u00c8 un modello prodotto dalla casa tedesca Henschel; un'altra locomotiva, sempre di propriet\u00e0 del Museo Leonardo da Vinci, \u00e8 esposta sulla via principale di Settimo Milanese, grosso modo dove si trovava la fermata di \"Cascine Olona\" di una del Gamba de Legn.\nOrigine del termine.\nL'origine del nomignolo \"Gamba de legn\" \u00e8 incerta; alcune fonti lo attribuiscono all'andatura oscillante (\"zoppicante\") del tram, altre al fatto che uno dei primi operai che azionava gli scambi manuali in citt\u00e0 avesse una gamba di legno. Al tempo in cui non era ancora munito di \"freno continuo\", il regolamento prevedeva che un cantoniere, durante l'attraversamento di un paese, dovesse precedere a piedi il tram munito di bandiera rossa e trombetta per segnalare l'eventuale pericolo. A quei tempi non si prevedeva l'assunzione di invalidi per cui \u00e8 verosimile che l'appellativo \"Gamba de legn\" sia dovuto all'incedere lento e sgangherato, al suo serpeggiare e al cattivo stato della linea accidentata e in promiscuit\u00e0 con la strada."}
{"id": "3014905", "revid": "104265", "url": "https://it.wikipedia.org/wiki?curid=3014905", "title": "Canzoniere Colocci-Brancuti", "text": "Il Cancioneiro da Biblioteca Nacional, meglio noto come Canzoniere Colocci-Brancuti, \u00e8 una raccolta di testi lingua galiziano-portoghese. Queste \"cantigas\" (canzoni) sono classificate, seguendo indicazioni nelle poesie stesse, in tre grandi generi: \"cantigas de amigo\" (canzoni d'amore con voci femminili), \"cantigas de amor\" (canzoni d'amore con voci maschili) e \"cantigas de esc\u00e1rnio e mal-dizer\" (canzoni di scherno e di maledire).\nStoria.\nQuesta raccolta fu ricopiata in Italia (presumibilmente da un manoscritto portoghese o spagnolo) intorno al 1525-1526 dall'umanista Angelo Colocci (1467-1549), che numer\u00f2 tutte le canzoni, realizz\u00f2 un indice (comunemente chiamato \"Tavola Colocciana\"), e annot\u00f2 il codice. Nel XIX secolo il \"Canzoniere\" appartenne al conte Paolo Brancuti di Cagli da Ancona, dove fu scoperta una sua libreria privata nel 1878. In seguito il conte vendette il manoscritto al filologo italiano Ernesto Monaci, che lo lasci\u00f2 ai suoi eredi a condizione che esso non uscisse dall'Italia. Tuttavia, il manoscritto fu acquisito dal governo portoghese nel 1924 e da allora \u00e8 sempre stato nella Biblioteca Nazionale del Portogallo, a Lisbona.\nIl \"Cancioneiro\" fu ricopiato da sei differenti mani secondo le pi\u00f9 recenti analisi, usando sia la scrittura gotica che corsiva.\nDelle 1664 canzoni originali ne sono rimaste solo 1560. Alcuni compositori trovati in esso sono Dionigi del Portogallo, D. Sancho I, D. Pedro, conte di Barcelos, Pay Soares de Taveir\u00f3s, Johan Garcia de Guilhade, Johan Airas de Santiago, Airas Nunes, Mart\u00edn Codax. In totale i poeti sono 160."}
{"id": "3014907", "revid": "793215", "url": "https://it.wikipedia.org/wiki?curid=3014907", "title": "Xlapak", "text": "Xlapak (o Xlapac) \u00e8 un piccolo sito archeologico costruito dalla civilt\u00e0 Maya situato nella penisola dello Yucat\u00e1n in Messico. Si trova nel cuore della regione Puuc, a circa 4 km da Labn\u00e1 e Sayil. \u00c8 formato da tre gruppi principali in una valle delle colline Puuc. La citt\u00e0 pi\u00f9 vicina \u00e8 Oxkutzcab, a circa 30 km di distanza verso nord est.\nIl sito \u00e8 datato al Terminale Classico.\nGli scavi a Xlapak e altri siti vicini sono stati organizzati nella prima met\u00e0 del XX secolo dall'Istituto di Antropologia e Storia del Messico. Altre esplorazioni sono state fatte nel 1965 con la direzione di C\u00e9sar A. S\u00e1enz.\nIl sito.\nIl nucleo del sito si trova in fondo a una valle.\nLa caratteristica pi\u00f9 interessante del gruppo 1 \u00e8 il Palazzo, con nove stanze e mura pitturate. Un altro palazzo si trova nel gruppo 2, con delle colonne. L'architettura \u00e8 un esempio dello stile Puuc, in comune con i siti vicini di Sayil, Labn\u00e1, Kabah, e Uxmal. Le pitture di Xlapak sono ben conservate e alcune rappresentano maschere del dio Yucateco Chaac."}
{"id": "3014909", "revid": "287204", "url": "https://it.wikipedia.org/wiki?curid=3014909", "title": "Xpuhil", "text": "Xpuhil (scritto anche Xpujil) \u00e8 un sito archeologico Maya situato nello stato messicano di Campeche, vicino alla citt\u00e0 moderna di Xpujil. La zona che circonda Xpuhil \u00e8 ricca di siti archeologici, tra cui Bec\u00e1n e Calakmul.\nIl nome \"xpuhil\" significa \"coda di gatto\" e si riferisce a un tipo di vegetazione che si trova in zona.\nLe scoperte al sito mostrano che la zona era abitata sin dal 400 a.C. Gli abitanti pre-colombiani raggiunsero l'apice di prosperita tra il 500 e il 750 d.C., con la citt\u00e0 che entr\u00f2 in declino intorno al 1100.\nXpuhil venne riscoperta negli anni 30. Ad oggi, sono state riportate alla luce 17 costruzioni, scolpite nello stesso stile visto a R\u00edo Bec. La struttura I \u00e8 di particolare interesse in quanto \"non\" \u00e8 scolpita in stile R\u00edo Bec, avendo tre torri e una distribuzione degli spazi interni non tipica."}
{"id": "3014912", "revid": "767487", "url": "https://it.wikipedia.org/wiki?curid=3014912", "title": "Beyond (Joshua Redman)", "text": "Beyond \u00e8 l'ottavo album del sassofonista jazz Joshua Redman, registrato nel 1999 e pubblicato nel 2000.\nTutti i brani sono stati composti e arrangiati da Redman stesso."}
{"id": "3014922", "revid": "1573940", "url": "https://it.wikipedia.org/wiki?curid=3014922", "title": "Microgale jobihely", "text": "Il tenrec toporagno settentrionale (\"Microgale jobihely\" ) \u00e8 una specie di tenrec endemica del Madagascar.\nDistribuzione e habitat.\nHa il suo areale esclusivo sui versanti sud-occidentali del massiccio dello Tsaratanana, nel Madagascar settentrionale. Il suo habitat naturale \u00e8 la foresta pluviale di alta montagna, tra 1.420 e 1.680 m di altitudine."}
{"id": "3014925", "revid": "371529", "url": "https://it.wikipedia.org/wiki?curid=3014925", "title": "Wilfrid Hyde-White", "text": "Biografia.\nI suoi genitori erano Ethel Adelaide Drought e William Edward White, canonico della Gloucester Cathedral. Studi\u00f2 al Marlborough College e grazie allo zio, l'attore J. Fisher White, decise di seguirne le orme e intraprendere a sua volta la carriera di attore. Studi\u00f2 quindi recitazione alla Royal Academy of Dramatic Art. Nel 1964 partecip\u00f2 al film \"My Fair Lady\" e nel 1978 a \"Il gatto e il canarino\".\nIl 17 dicembre 1927 spos\u00f2 Blanche Hope Aitken, da cui ebbe un figlio. Divorziato nel 1948 dalla Aitken, nel 1957 si rispos\u00f2 con Ethel Drew, con cui rimase fino alla morte, avvenuta nel 1991.\nRiconoscimenti.\nPer la serie \"I novellini\" venne candidato al Golden Globe 1980 per Miglior attore in una serie commedia o musicale. Quell'anno il premio fu assegnato a Alan Alda."}
{"id": "3014931", "revid": "33689", "url": "https://it.wikipedia.org/wiki?curid=3014931", "title": "Sanyo PHC-25", "text": "Il Sanyo PHC-25 \u00e8 un home computer a 8 bit prodotto nel 1983 dalla Giapponese Sanyo.\n\u00c8 il successore dei modelli Sanyo PHC-10 e Sanyo PHC-20."}
{"id": "3014932", "revid": "131358", "url": "https://it.wikipedia.org/wiki?curid=3014932", "title": "Andriy Fartushnyak", "text": ""}
{"id": "3014938", "revid": "131358", "url": "https://it.wikipedia.org/wiki?curid=3014938", "title": "Denys Boyko", "text": ""}
{"id": "3014940", "revid": "113961338", "url": "https://it.wikipedia.org/wiki?curid=3014940", "title": "Rifugio Onorio Falier", "text": "Il rifugio Onorio Falier \u00e8 un rifugio situato nel comune di Rocca Pietore (BL), nel cuore del massiccio della Marmolada, a 2.074 metri sul livello del mare.\nStoria.\nIl rifugio fu inaugurato il 15 agosto 1911 col nome di \"rifugio Ombretta\" (denominazione della valle omonima dove sorge).\nDurante la Prima guerra mondiale fu adibito a comando della 206\u00aa compagnia \"Val Cordevole\" e venne distrutto dai bombardamenti nell'aprile del 1917. Fu ricostruito nel 1939 grazie al contributo economico del conte Onorio Falier (cui oggi \u00e8 intitolato) dell'omonima famiglia veneziana.\nCaratteristiche e informazioni.\nSi trova ai piedi della parete sud della Marmolada nella valle di Ombretta, per cui si presta come ottima base di partenza per le numerose escursioni ed ascensioni possibili in zona. \u00c8 di propriet\u00e0 della sezione di Venezia del CAI. Ha una capienza di 44 posti letto ed \u00e8 aperto generalmente dal 20 giugno al 20 settembre. Il resto dell'anno \u00e8 possibile accedere al locale invernale (4 posti letto) dove si trova anche un apparecchio di emergenza.\nAccessi.\n\u00c8 possibile accedervi da Malga Ciapela tramite un agevole sentiero (n. 610, in due ore) oppure dal Passo San Pellegrino con un sentiero molto pi\u00f9 impegnativo (n. 612, in 4.5 ore). Un'altra via di accesso \u00e8 possibile partendo dal rifugio Contrin e passando per il Passo Ombretta (2.702\u00a0m)."}
{"id": "3014941", "revid": "1573940", "url": "https://it.wikipedia.org/wiki?curid=3014941", "title": "Boophis burgeri", "text": "Boophis burgeri \u00e8 una rana della famiglia Mantellidae, endemica del Madagascar."}
{"id": "3014944", "revid": "363629", "url": "https://it.wikipedia.org/wiki?curid=3014944", "title": "Volemia", "text": "La volemia \u00e8 il volume totale del sangue (quindi sia del plasma sia degli elementi figurati) di un organismo e comprende sia il volume del sangue circolante nei vasi sanguigni sia quello del sangue immobilizzato in alcuni organi come ad esempio fegato o milza.\nEsseri umani.\nLa volemia varia in funzione del peso corporeo, del sesso, dell'et\u00e0 ed \u00e8 controllata dai reni.\nUn adulto tipico ha un volume di sangue di circa 5 litri, ma le femmine ne hanno generalmente una quantit\u00e0 inferiore rispetto ai maschi.\nLa volemia pu\u00f2 essere calcolata partendo dall'ematocrito (HC) e il volume del plasma (PV):\nEsistono in commercio tecnologie diagnostiche in grado di misurare la volemia di un paziente. Queste misure sono indicate nella diagnosi e nel trattamento di pazienti che soffrono di insufficienza cardiaca congestizia, ipertensione cronica, insufficienza renale e quelli in terapia intensiva.\nLa condizione nella quale vi \u00e8 un eccesso di volume sanguigno \u00e8 detta ipervolemia, mentre la condizione opposta \u00e8 l'ipovolemia.\nIn generale un aumento nel volume del sangue aumenta la gittata cardiaca e la pressione arteriosa.\nAltri animali.\nLa tabella sottostante mostra i volumi di sangue circolante, nella forma di volume per kg corporeo, negli esemplari adulti in salute di alcune specie animali. Comunque, \u00e8 possibile che il volume sia inferiore del 15% in soggetti obesi e anziani."}
{"id": "3014948", "revid": "131358", "url": "https://it.wikipedia.org/wiki?curid=3014948", "title": "Danilo Aparecido da Silva", "text": ""}
{"id": "3014949", "revid": "1573940", "url": "https://it.wikipedia.org/wiki?curid=3014949", "title": "Boophis sambirano", "text": "Boophis sambirano \u00e8 una rana della famiglia Mantellidae, endemica del Madagascar.\nConservazione.\nLa \"IUCN Red List\" classifica \"Boophis sambirano\" come specie in pericolo di estinzione (\"Endangered\")."}
{"id": "3014951", "revid": "1305772", "url": "https://it.wikipedia.org/wiki?curid=3014951", "title": "Falier", "text": ""}
{"id": "3014960", "revid": "1584528", "url": "https://it.wikipedia.org/wiki?curid=3014960", "title": "Hogan (azienda)", "text": "Hogan \u00e8 un marchio italiano produttore di scarpe per uomo, donna e bambino oltre a borse e capispalla, nato nel 1986 dal gruppo italiano Tod's, che ne \u00e8 proprietario.\nStoria.\nIl marchio \u00e8 nato nel 1986 all'interno del gruppo Tod's, di propriet\u00e0 della famiglia Della Valle. Nasce nel 1986 la scarpa \"Traditional\", ispirata al mondo del cricket.\nNel 1995 ci fu il lancio della linea sneaker \"athletic\". Nel 1997 nasce una nuova linea, denominata \"Interactive\".\nNel 2000, inaugurazione dei primi Hogan Store a Milano e a Caserta. Nel 2002, inaugurazione del secondo Hogan Store a Firenze.\nNei successivi anni ci furono inaugurazioni a Hong Kong, a Londra, a Parigi, a Dubai, a Seul, a Taipei e a Beirut; inoltre, si inaugur\u00f2 il secondo Hogan store a Hong Kong.\nNel 2004, esce la sneaker \"Olympia\" e nel 2008 il marchio presenta la collezione \"Hogan Rebel\", che negli anni a seguire diventa un marchio autonomo, e la prima collezione \"Ready-to-wear\", creata dallo stilista Thakoon.\nNel 2009 escono la collezione di borse \"Hippie Logo\" e la linea di scarpe \"Attractive\", rivolta ad un pubblico femminile, e \"Hogan eyewear\", linea di occhiali da sole, in collaborazione con il gruppo Marcolin, azienda italiana. Dal 2010 Karl Lagerfeld collabora con il marchio per quattro stagioni.\nDal 2013 Katie Grand, editor del magazine Love, disegna la collezione speciale Katie Grand Loves Hogan.\nDistribuzione.\nHogan distribuisce i suoi prodotti attraverso negozi monomarca e multimarca, e tramite e-commerce.\nCampagne pubblicitarie.\nDurante l'Autunno-Inverno 2010/11 \u00e8 scelta come testimonial Hogan l'attrice e modella statunitense Olivia Palermo.\nL'attore statunitense Stephen Dorff \u00e8 protagonista della campagna Autunno-Inverno 2012/13, scattata negli studi di Cinecitt\u00e0 a Roma dal fotografo Alexey Hay con la direzione artistica di Alex Wiederin, nella cornice di un set cinematografico.\nI testimonial della campagna Hogan Primavera-Estate 2013 sono l'attore statunitense Stephen Dorff e la modella cinese Ming Xi.\nPer la campagna Autunno-Inverno 2013/14 sono ingaggiati l'attore britannico Mattew Goode e la modella tedesca Toni Garrn. Il video di presentazione \u00e8 girato in una casa newyorkese.\nPer la campagna Primavera-Estate 2014 sono ingaggiati l'attore irlandese Jamie Dornan e la modella Constance Jablonski. Il video \u00e8 girato sotto un porticato in campo S. Francesco della Vigna a Venezia. La musica del video \u00e8 \"Hindsight\" dei The Stevens, gruppo australiano.\nProgetti.\nHogan by Karl Lagerfeld\nPer quattro stagioni, Karl Lagerfeld firma per Hogan delle capsule collection femminili che reinterpretano i prodotti iconici del brand tra cui ballerine e sneakers Interactive, oltre a una serie di altri pezzi unici.\nIl fotografo, blogger e illustratore Todd Selby ritrae e intervista giovani creativi nel loro ambiente lavorativo mentre indossano modelli Hogan. Con questo progetto viene lanciato il nuovo sito www.hogan.com.\nPer il progetto \u201cFuture Roots\u201d viene allestita alla Triennale di Milano, nel 2012, una mostra di immagini che ritraggono opere di designer e architetti in grado di rappresentare la filosofia di Hogan: innovazione e avanguardia che poggiano le loro radici nella tradizione. Tra i protagonisti ritratti Tadao And\u014d, Gae Aulenti, Mario Bellini, Stefano Boeri, Aldo Cibic, Antonio Citterio, Mario Cucinella, Michele De Lucchi, Odile Decq, Duilio Forte, Zaha Hadid, Isao Hosoe, Yung Ho Chang, Li Hu, Jean Nouvel, Fabio Novembre, Dominique Perrault, Karim Rashid, Italo Rota, Denis Santachiara, Matteo Thun, Patricia Urquiola, Marcel Wanders.\nA partire dalla stagione Primavera-Estate 2013 l'editor in chief britannica del magazine Love, Katie Grand, firma delle capsule collection in collaborazione con Hogan. Una serie di pezzi unici donna.\nDalla collaborazione tra Hogan e Fabrizio Sclavi nasce il progetto \u201cGreetings from Sclavi\u201d. L'illustratore reinterpreta i prodotti della stagione Autunno-Inverno 2013/14 attraverso disegni e cartoline utilizzate online e per le vetrine delle boutique.\nNel corso della stagione Autunno-Inverno 2013/14, Hogan celebra Interactive, modello iconico del marchio, con un progetto haute-couture dal nome Hogan Atelier.\nSempre nell'Autunno-Inverno 2013/14 Hogan collabora con la blogger Chiara Ferragni e l'imprenditore Riccardo Pozzoli.\n\u201cThe China Issue\u201d \u00e8 un progetto fotografico che ritrae personalit\u00e0 emergenti del mondo della cultura, dello spettacolo e della letteratura cinese, nato dalla collaborazione tra Hogan e Vogue. Ventisette personaggi di rilievo vengono immortalati mentre indossano prodotti del brand dal fotografo italiano Francesco Carrozzini. Le immagini vengono raccolte in varie esposizioni in Cina e in una sezione online dedicata."}
{"id": "3014962", "revid": "1851848", "url": "https://it.wikipedia.org/wiki?curid=3014962", "title": "Renzo Castagnini", "text": "Carriera.\nGiocatore.\nHa iniziato la carriera indossando le maglie di Figline (Serie D), Massese (Serie C). Nel 1977 \u00e8 ingaggiato dal , con cui esordisce in Serie B disputando 15 partite nella stagione 1977-1978, prima di tornare in Serie C1 con le maglie di Lucchese e Catania. Resta in Sicilia tre stagioni, conquistando la promozione in Serie B nel campionato 1979-1980, prima di tornare un'annata al Taranto dove questa volta gioca titolare in Serie C1.\nNel 1983 torna brevemente in serie cadetta alla Cavese, da riserva, poi si trasferisce in autunno al in C1. Nella stagione 1984-1985 va al Barletta in Serie C, dove resta tre stagioni indossando la fascia di capitano, ottenendo la sua seconda promozione in serie B nel 1987; Castagnini non segue i pugliesi in Serie B, passando al in Serie C. In Calabria resta tre anni conquistando una nuova promozione nella prima stagione, prima di chiudere la carriera da calciatore in Serie C2 vestendo la maglia del .\nHa totalizzato 124 presenze in Serie B, 3 gol (uno nel Catania, 2 nel Cosenza).\nDirigente.\n\u00c8 stato direttore sportivo di (promossa in Serie B nel 1994), Catania, Cosenza, Genoa, Vicenza, , con cui rescinde a maggio 2008. Dal 2008 a maggio 2010 \u00e8 responsabile degli osservatori e del settore giovanile della Juventus. A luglio 2010 torna a lavorare col Cosenza da direttore generale. A gennaio, per problemi societari, si dimette assieme ad allenatore e team manager.\nIl 18 maggio 2011 diventa direttore sportivo del , lasciando l'incarico il 18 dicembre successivo per motivi familiari.\nDa febbraio 2015 a dicembre 2017 \u00e8 direttore sportivo del Brescia Calcio.\nA dicembre 2017 viene sollevato dall'incarico dal nuovo presidente del Brescia Calcio, Massimo Cellino.\nIl 3 Agosto 2019 diventa il direttore sportivo del Palermo."}
{"id": "3014968", "revid": "118031", "url": "https://it.wikipedia.org/wiki?curid=3014968", "title": "Christian power metal", "text": ""}
{"id": "3014969", "revid": "290309", "url": "https://it.wikipedia.org/wiki?curid=3014969", "title": "Oratorio di Santa Maria (Garbagna Novarese)", "text": "L'oratorio di Santa Maria, meglio conosciuto come \"Madonna di Campagna\", \u00e8 un piccolo edificio religioso di origine medioevale, situato a nord-ovest dell'abitato di Garbagna Novarese, in provincia e diocesi di Novara, nei pressi della linea ferroviaria Novara-Alessandria.\nStoria.\nLa costruzione \u00e8 stimata verso la fine dell'XI secolo, in particolare l'abside, con interventi posteriori risalenti al XII secolo. La prima testimonianza documentata della chiesa risale al 1077 ed \u00e8 citata successivamente nel 1181.\nL'aspetto dell'edificio \u00e8 stato molto rimaneggiato nei secoli, senza per\u00f2 aver compromesso la struttura originaria e i preziosi affreschi conservati all'interno.\nNel documento che riporta la consegna dei beni ecclesiastici del 1347 \u00e8 scritto che cappellano dell'oratorio era un non meglio specificato \"prete Canturino\", che non risiedeva nell'abitazione annessa. Le terre dell'oratorio constavano di 65 pertiche (cio\u00e8 pi\u00f9 di quattro ettari), la maggior parte delle quali coltivabile.\nNel 1490 il pittore Gian Antonio Merli dipinse nello spazio sovrastante la porta una Madonna con Bambino, andata perduta in seguito.\nL'edificio sub\u00ec un rifacimento nel periodo gotico, quando furono realizzate le arcature a dentelli, ancora visibili all'interno dell'abitazione annessa e che in origine decoravano anche il lato a nord.\nNel XVIII secolo l'abitazione annessa al lato meridionale della chiesa fu dimora di un eremita (\"romito\") che viveva di questua sia in Garbagna che nelle zone circostanti, conformemente agli accordi stabiliti dalla curia vescovile di Novara. Nel 1848 il medesimo ruolo fu assegnato ad un tal Carlo Maria Zorzoli.\nDurante la pandemia di colera degli anni 1854-1855 fu adibita a lazzaretto.\nLa facciata presentava originariamente un semplice profilo a capanna, dotata di un'ampia gronda a due spioventi che proteggeva un affresco quattrocentesco raffigurante la Madonna del latte sovrastante la porta. Fu ristrutturata nel 1908 in stile neoclassico dall'architetto Giovanni Lazanio, innalzando la parete ben oltre il tetto della navata. In seguito fu ulteriormente modificata, riducendo l'altezza all'attuale, per ragioni statiche.\nIn occasione della visita pastorale del 7 agosto 1932, il vescovo di Novara Giuseppe Castelli constat\u00f2 quanto l'edificio necessitasse di riparazioni. Sugger\u00ec pertanto che il podest\u00e0 fosse avvisato, al fine di intervenire e, tra le altre cose, preservare i preziosi affreschi.\nTra gli anni '60 e '70 alcuni sconosciuti penetrarono nell'edificio, passando dalla finestra dell'abitazione annessa, e trafugarono l'antico altare ed una colonnina di marmo.\nNegli anni '90 l'edificio e gli affreschi furono restaurati dall'architetto Maria Grazia Porzio.\nEsterno.\nSi presenta oggi come un edificio ad aula unica, abside semicircolare e tetto in legno a capanna.\nLa struttura muraria \u00e8 principalmente in mattoni disposti orizzontalmente e legati con malta, tranne che ai lati e nella facciata dove \u00e8 composta da materiale di riutilizzo non omogeneo.\nLa superficie esterna dell'abside \u00e8 suddivisa in cinque specchiature da paraste e decorata in alto da archetti ciechi disposti a gruppi di tre. Originariamente quattro finestre monofore strombate illuminavano l'ambiente: due sull'abside e due sul lato meridionale. Le finestre furono murate nel XV secolo, quando l'interno fu affrescato..\nInterno.\nAll'interno dell'oratorio sono conservati tredici affreschi risalenti al XV secolo che ricoprono la parete semicircolare dell'abside e quella sinistra della navata. I recenti restauri hanno restituito ai dipinti il loro splendore.\nNella zona absidale, da sinistra a destra, troviamo:\nSulla parete sinistra si trova un lungo cartiglio contenente sette affreschi. Da sinistra a destra:\nTurismo.\n\u00c8 una delle tappe degli itinerari \"Cascina Baraggiolo\", come parte del tema \"Vie Verdi del Riso\", e \"Novara e provincia - Una finestra sul territorio\", nella sezione \"La Pianura del Riso\". \u00c8 inoltre riportata negli \"Itinerari d'arte nel Novarese\"."}
{"id": "3014970", "revid": "339392", "url": "https://it.wikipedia.org/wiki?curid=3014970", "title": "Galileo Galilei airport", "text": ""}
{"id": "3014980", "revid": "268111", "url": "https://it.wikipedia.org/wiki?curid=3014980", "title": "Capital Export Neutrality", "text": "La Capital Export Neutrality (CEN) \u00e8 un concetto molto diffuso nell'economia tributaria o nella scienza delle finanze. \u00c8 un concetto strettamente collegato a quello di allocazione efficiente delle risorse finanziarie in un contesto di tipo internazionale.\nSi ha CEN quando la scala delle preferenze di un investitore circa i paesi in cui investire le proprie risorse finanziarie, basata sui rendimenti che dagli investimenti egli pu\u00f2 ottenere, non cambia in base alle differenze dei regimi fiscali vigenti all'interno degli stati in cui l'investitore vuole intervenire finanziariamente o in base alle relazioni esistenti tra il paese in cui il soggetto effettua l'investimento e quello proprio di residenza. Questo vuol dire che per l'investitore, una volta scelta la scala delle preferenze dei paesi in cui investire, questa rimane la stessa al di l\u00e0 dell'introduzione di un'imposta o meno. Per assicurare la CEN occorre che tutti i paesi adottino il principio di residenza come principio di tassazione dei redditi, principio che assicura lo stesso trattamento fiscale degli investimenti indipendentemente dal luogo in cui l'investimento viene effettuato. La CEN \u00e8 un concetto che si contrappone a quello di Capital Import Neutrality."}
{"id": "3014981", "revid": "767487", "url": "https://it.wikipedia.org/wiki?curid=3014981", "title": "Principio di residenza", "text": "Il principio di residenza \u00e8 un modello con cui lo stato pu\u00f2 informare il suo sistema tributario. Esso \u00e8 usato in alternativa al principio della fonte.\nCon il principio di residenza vengono tassati tutti i residenti sul loro reddito mondiale (percepito perci\u00f2 non solo nel paese di residenza ma in tutto il mondo) o sui loro beni ovunque essi si trovino.\nCon il principio di residenza vengono tassati anche i non residenti, ma esclusivamente per i loro redditi o beni posseduti entro i confini nazionali.\nCon questo principio di tassazione i redditi e i beni vengono tutti indipendentemente tassati secondo le norme fiscali vigenti nel paese di residenza del soggetto."}
{"id": "3014982", "revid": "177744", "url": "https://it.wikipedia.org/wiki?curid=3014982", "title": "Principio della fonte", "text": "Il principio della fonte \u00e8 un modello con cui lo Stato pu\u00f2 informare il suo sistema tributario. Esso \u00e8 usato in alternativa al principio di residenza.\nCon questo principio di tassazione vengono tassati i redditi o i beni (posseduti indifferentemente sia dai residenti e che dai non residenti) prodotti o esistenti all'interno del territorio dello stato in questione. Il soggetto ricever\u00e0 quindi trattamenti differenti a seconda del paese in cui percepisce i redditi o possiede dei beni."}
{"id": "3014993", "revid": "37401", "url": "https://it.wikipedia.org/wiki?curid=3014993", "title": "Dionigi Esiguo", "text": ""}
{"id": "3014997", "revid": "174925", "url": "https://it.wikipedia.org/wiki?curid=3014997", "title": "I Will Survive (brano musicale)", "text": ""}
{"id": "3015000", "revid": "407169", "url": "https://it.wikipedia.org/wiki?curid=3015000", "title": "Phnom D\u00e0", "text": ""}
{"id": "3015010", "revid": "33751", "url": "https://it.wikipedia.org/wiki?curid=3015010", "title": "Tercera Divisi\u00f3n", "text": ""}
{"id": "3015033", "revid": "486946", "url": "https://it.wikipedia.org/wiki?curid=3015033", "title": "Newcastle Airport", "text": ""}
{"id": "3015038", "revid": "339392", "url": "https://it.wikipedia.org/wiki?curid=3015038", "title": "Aeroporto M. R. \u0160tef\u00e1nik", "text": ""}
{"id": "3015039", "revid": "37401", "url": "https://it.wikipedia.org/wiki?curid=3015039", "title": "Nundinae", "text": ""}
{"id": "3015045", "revid": "247222", "url": "https://it.wikipedia.org/wiki?curid=3015045", "title": "Days Of The White Owl", "text": ""}
{"id": "3015053", "revid": "6653", "url": "https://it.wikipedia.org/wiki?curid=3015053", "title": "Torre dell'Inserraglio", "text": ""}
{"id": "3015064", "revid": "339392", "url": "https://it.wikipedia.org/wiki?curid=3015064", "title": "OAD", "text": ""}
{"id": "3015075", "revid": "92723", "url": "https://it.wikipedia.org/wiki?curid=3015075", "title": "Arcidiocesi di Damasco dei Siri", "text": ""}
{"id": "3015076", "revid": "307923", "url": "https://it.wikipedia.org/wiki?curid=3015076", "title": "Arcieparchia di Damasco", "text": ""}
{"id": "3015080", "revid": "1573940", "url": "https://it.wikipedia.org/wiki?curid=3015080", "title": "Julia Gillard", "text": "Biografia.\nJulia Gillard fu la prima donna ad assumere la carica di prima ministra in Australia. Ricopr\u00ec la carica di vice-premier, ministra dell'educazione e del lavoro nel governo Rudd dal 2007 al giorno della sua elezione a capo del partito laburista, con conseguente nomina a premier.\nNel 2010 hanno fatto molto discutere le sue affermazioni riguardo alla possibilit\u00e0 che l'Australia diventi una repubblica alla fine del regno di Elisabetta II; infatti l'Australia, come altri Paesi del Commonwealth, \u00e8 una monarchia con a capo il sovrano britannico e la Gillard ha affermato che vorrebbe vedere un progetto comune per concordare un modello di repubblica. Sempre nel 2010, la Gillard ha indetto elezioni legislative anticipate. Il 7 settembre 2010, a 17 giorni dal voto, Julia Gillard si \u00e8 riconfermata alla guida del governo, grazie all'appoggio del \"verde\" Bandt e degli indipendenti Wilkie, Oakeshott e Windsor.\nIl 26 giugno 2013 ha perso la contesa per la leadership del partito Laburista con il rivale del partito ed ex premier Kevin Rudd e, di conseguenza, ha rassegnato le dimissioni da prima ministra del Commonwealth dell'Australia al Governatore generale Quentin Bryce."}
{"id": "3015083", "revid": "33060201", "url": "https://it.wikipedia.org/wiki?curid=3015083", "title": "Monastero di Lindisfarne", "text": ""}
{"id": "3015085", "revid": "298229", "url": "https://it.wikipedia.org/wiki?curid=3015085", "title": "Meeting de Atletismo Madrid", "text": "Il Meeting de Atletismo Madrid \u00e8 un meeting internazionale di atletica leggera, inserito nel circuito IAAF World Challenge, che si tiene annualmente nel mese di luglio allo Estadio de Vallehermoso di Madrid.\nDal 1994 al 2004 si \u00e8 tenuto all'Estadio Olimpico de Madrid, per poi ritornare al Vallehermoso fino al 2008; dal 2009 il meeting si tiene al Centro Deportivo Moratalaz di Madrid.\nEdizioni.\nDi seguito la tabella delle ultime edizioni del meeting, che fa parte del circuito IAAF World Challenge) (dal 2003 al 2005 ha fatto parte del circuito IAAF Super Grand Prix)."}
{"id": "3015087", "revid": "483293", "url": "https://it.wikipedia.org/wiki?curid=3015087", "title": "Meeting di Madrid", "text": ""}
{"id": "3015088", "revid": "486946", "url": "https://it.wikipedia.org/wiki?curid=3015088", "title": "Meeting de Dakar", "text": ""}
{"id": "3015091", "revid": "633110", "url": "https://it.wikipedia.org/wiki?curid=3015091", "title": "18. Panzer-Division", "text": "La 18. Panzer-Division fu una formazione corazzata tedesca della seconda guerra mondiale creata, nell'ottobre 1940, da elementi della 4. e 14. Infanterie-Division. Combatt\u00e9 in Unione Sovietica nel settore centrale del fronte fino al 7 settembre 1943, quando venne riorganizzata nella 18. Artillerie-Division.\nUn membro famoso di ques'tunit\u00e0 fu Karl von Th\u00fcngen, attivo nell'organizzazione dell'attentato a Hitler del 20 luglio 1944 e per questo fucilato.\nStoria.\nIl battesimo del fuoco.\nIl 26 ottobre 1940, a Chemnitz, ebbe origine la 18. Panzer-Division da elementi della 4. e 14. Infanterie-Division, diventando completa solo nel gennaio 1941, quando era ancora in Germania. La mobilitazione, in vista dell'attacco all'Unione Sovietica, arriv\u00f2 a maggio.\nIl 22 giugno 1941 l'unit\u00e0 inizi\u00f2 l'operazione Barbarossa con il \"Panzergruppe 2\" dell\"'Heeresgruppe Mitte\" (Gruppo d'armate Centro) nella zona di Br\u0117st, oltrepassando poi velocemente la Beresina e il Dnepr giungendo fino a Smolensk, dove a luglio combatt\u00e9 contro l'Armata Rossa e poi a Roslavl' con il XXXXVII Corpo d'armata. Ad agosto arriv\u00f2 un periodo di riposo di circa un mese in preparazione alla battaglia di Mosca, prima di iniziare la quale torn\u00f2 a battersi a Smolensk.\nLa battaglia per Mosca.\nPresa Brjansk a ottobre, la \"18\u00aa Panzer\" raggiunse il 4 novembre Tula dove ricevette alcuni carri armati di rinforzo, quindi con la 2\u00aa Armata corazzata affront\u00f2 i sovietici a Jefremov arretrando poi a est di Mcensk a fine dicembre. Nel gennaio 1942 l'intervento della divisione corazzata fu richiesto dalle truppe tedesche rimaste accerchiate a Suschinitschi, mentre fino agli inizi di aprile ag\u00ec nella zona di Or\u00ebl impegnata, fra l'altro, a liberare la 216. Infanterie-Division, anch'essa rimasta accerchiata.\nA Or\u00ebl i combattimenti proseguirono fino a met\u00e0 novembre (quando erano in funzione 5 Panzer II, 28 Panzer III, 13 Panzer IV e 2 \"panzerbefehlswagen\", cio\u00e8 carri comando disarmati) con la 2\u00aa Armata corazzata con alcuni cambi di organico, quindi una parte della divisione pass\u00f2 sotto la 3\u00aa Armata corazzata. A dicembre arriv\u00f2 qualche semovente antiaereo che assist\u00e9 la 18. Panzer-Division durante la sua permanenza a Or\u00ebl, cio\u00e8 fino alla fine del marzo 1943. Ad aprile infatti al colonnello Karl-Wilhelm von Schlieben, allora a capo del reparto, venne ordinato di porsi nella riserva per un periodo di riposo e riorganizzazione trascorso a Brjansk. Tornati a Or\u00ebl alla fine di giugno per aiutare i loro commilitoni, i militari della divisione corazzata vennero poi sottoposti al XXXXI Corpo d'armata corazzato della 9\u00aa Armata.\nKursk.\nLa battaglia di Kursk, iniziata ai primi del luglio 1943, vide la \"18\u00aa Panzer\" ancora impegnata nel fianco sinistro del fronte, a Or\u00ebl, con il XXXXI Corpo d'armata corazzato. Quasi totalmente distrutta, la divisione fu affidata il 17 luglio al gruppo Esebeck (dal nome del comandante Hans-Karl von Esebeck) e poi il 25 luglio al XXII Corpo d'armata, con il quale ripieg\u00f2 combattendo fino ad ovest di Karatschew difendendo ancora duramente le due posizioni, ma non riuscendo ad evitare la ritirata al fiume Desna. Il 21 agosto quello che restava dell'unit\u00e0 fu raggruppato nel \"kampfgruppe 18. Panzer-Division\" e inviato a difendere la zona di Homel', in Bielorussia.\nLe pesanti perdite subite dagli uomini della divisione corazzata fecero s\u00ec che questa venne ritirata dal fronte il 7 settembre 1943 per essere trasformata nella 18. Artillerie-Division, denominazione assunta ufficialmente il 1\u00ba ottobre dello stesso anno.\nOrdine di battaglia.\n1941: operazione Barbarossa\n1943: fronte orientale\nDati presi da:\nDecorazioni.\n52 membri della 18. Panzer-Division ricevettero la Croce Tedesca in Oro, 16 la Spilla d'Onore dell'Esercito e 14 la Croce di Cavaliere della Croce di Ferro.\nComandanti.\nDati tratti da:"}
{"id": "3015092", "revid": "547034", "url": "https://it.wikipedia.org/wiki?curid=3015092", "title": "Nastri d'argento 2007", "text": "La cerimonia di premiazione della 62\u00aa edizione dei Nastri d'argento si \u00e8 svolta il 23 giugno 2007 al Teatro Antico di Taormina.\nI film presenti nelle candidature sono 39 sui 103 presi in considerazione, usciti dal 1\u00ba gennaio 2006 al 31 marzo 2007.\nIl maggior numero di candidature (sette) \u00e8 stato ottenuto dai film \"Il caimano\" di Nanni Moretti e \"La sconosciuta\" di Giuseppe Tornatore.\nIl film che ha ricevuto pi\u00f9 premi (quattro) \u00e8 \"Saturno contro\" di Ferzan \u00d6zpetek.\nVincitori e candidati.\nI vincitori sono indicati in grassetto, a seguire gli altri candidati."}
{"id": "3015093", "revid": "298229", "url": "https://it.wikipedia.org/wiki?curid=3015093", "title": "Han\u017eekovi\u0107 Memorial", "text": "Il Han\u017eekovi\u0107 Memorial \u00e8 un meeting internazionale di atletica leggera che si tiene annualmente nel mese di settembre allo Stadion SRC Mladost di Zagabria, capitale della Croazia. Il meeting \u00e8 parte del circuito IAAF World Challenge.\nA seconda della collocazione nel circuito IAAF (gi\u00e0 World Athletics Tour) ha assunto in passato le denominazioni \"Zagreb Grand Prix\" e \"IAAF World Challenge Zagreb\".\nEdizioni.\nDi seguito la tabella delle ultime edizioni del meeting."}
{"id": "3015095", "revid": "298229", "url": "https://it.wikipedia.org/wiki?curid=3015095", "title": "Zagreb Grand Prix", "text": ""}
{"id": "3015096", "revid": "298229", "url": "https://it.wikipedia.org/wiki?curid=3015096", "title": "Zagreb Meeting", "text": ""}
{"id": "3015100", "revid": "747392", "url": "https://it.wikipedia.org/wiki?curid=3015100", "title": "Divitia", "text": "Il forte di Divitia era un accampamento militare romano, costruito nel 308/315 sulla sponda destra del fiume Reno, di fronte alla ex-fortezza legionaria di \"Colonia Agrippinensis\", al fine di rendere sicuro il confine germanico, come una \"testa di ponte\" contro le incursioni delle vicine popolazioni dei Franchi. Si trovava nell'attuale territorio di Colonia-Deutz.\nArcheologia dell'insediamento militare.\nLa fortezza di \"Divitia\" era stata concepita come un punto d'appoggio per la protezione dei confini imperiali della Gallia. Era di dimensioni quadrate e fu costruito dai soldati della legio XXII Primigenia al tempo dell'imperatore Costantino I. La costruzione fu avviata nell'anno 308 e, contemporaneamente al grande ponte che univa \"Divitia\" con \"Colonia Agrippinensis\", fu portata a termine dopo l'anno 312, probabilmente nel 315.\nIl forte aveva una lunghezza laterale di 142,35 metri, con dimensioni esterne di 2,25 ettari, mentre la zona interna copriva 1,81 ettari. Le mura erano poi alte circa 3,30 metri, mentre le torri esterne sporgevano fino a 4,06 metri. A circa 30 metri dalle mura della fortezza era stato scavato un ampio fossato di 12 metri di larghezza e 3 metri di profondit\u00e0. Aveva sole due porte (a differenza di tanti altri forti, con 4 entrate), fiancheggiate da due torri, esattamente in asse con il ponte. Oltre a questi quattro torri d'ingresso, vi erano altre 10 torri lungo le mura e 4 angolari, tutte proiettate verso l'esterno. Queste dimensioni hanno suggerito che fossero presenti in questo accampamento non meno di 900 legionari. \nAll'interno della fortezza, lungo l'asse est-ovest vi era la strada principale, larga 5 metri: la \"Via Praetoria\". Su ogni lato della strada vi erano caserme lunghe 57,40 metri e larghe 11,50 metri. Le baracche erano divise internamente da ampie navate di 3,90 metri l'una dall'altra. A queste vanno aggiunte le costruzioni dei \"Principia\" e del \"Praetorium\". Abbandonato dai Romani attorno al 401, i Franchi, dopo il 430, vi costruirono al suo interno una corte reale (\"Divitia Civitas\").\nDal 2020 si trova un modello di bronzo (foto) del forte di divitia nei pressi del Parco Storico di Deutz al Kennedy-Ufer."}
{"id": "3015117", "revid": "466539", "url": "https://it.wikipedia.org/wiki?curid=3015117", "title": "Single point of failure", "text": "In un sistema informatico un Single Point of Failure (SPOF), letteralmente singolo punto di vulnerabilit\u00e0, \u00e8 una parte del sistema, hardware o software, il cui malfunzionamento pu\u00f2 portare ad anomalie o addirittura alla cessazione del servizio da parte del sistema.\nSolitamente si cerca di evitare ogni SPOF nel momento della progettazione, soprattutto in sistemi pensati specificatamente per essere attivi costantemente, avvalendosi di componenti ridondanti che ne garantiscono il funzionamento anche in caso di guasto.\nEvitare SPOF.\nIn un sistema informatico considerato critico si possono prendere varie contromisure contro i SPOF, come l'aggiunta di hardware ridondante (es. alimentatori aggiuntivi, UPS in caso di mancanza di corrente o dischi in configurazione RAID). Nell'ambito della virtualizzazione di sistemi operativi, vengono create tramite l'hypervisor delle \"snapshot\", ovvero istantanee del sistema in un dato momento, che possono essere ripristinate nel caso di problematiche del sistema in uso. Permettendo cos\u00ec di tornare ad una versione pienamente funzionante.\nSotto il profilo delle applicazioni o dei siti web pu\u00f2 essere utile posizionare diversi nodi fornitori del servizio, in modo che l'utente usi sempre il migliore a disposizione (per posizione geografica, velocit\u00e0 e altri fattori).\nIn caso di guasto ad un nodo l'utente utilizzer\u00e0, senza nemmeno accorgersene, il miglior nodo funzionante successivo, evitando cos\u00ec una interruzione di servizio.\nCi sono vari esempi di questo comportamento, tra cui: "}
{"id": "3015120", "revid": "430604", "url": "https://it.wikipedia.org/wiki?curid=3015120", "title": "Teatro Alfonso Rendano", "text": ""}
{"id": "3015122", "revid": "1305772", "url": "https://it.wikipedia.org/wiki?curid=3015122", "title": "Uno di noi", "text": ""}
{"id": "3015128", "revid": "110157", "url": "https://it.wikipedia.org/wiki?curid=3015128", "title": "European Girls Adult Film Database", "text": "European Girls Adult Film Database, o EGAFD, \u00e8 una banca dati online contenente le informazioni su film pornografici e pornostar europei. Al febbraio 2015, comprende schede descrittive per pi\u00f9 di 21.000 film e di 15.000 attrici.\nDescrizione.\nLo stesso sito afferma di non poter essere completo in materia, pur cercando di categorizzare pi\u00f9 informazioni possibili sul cinema pornografico in Europa e proponendosi come complementare rispetto a IMDb e IAFD. La preferenza dei curatori \u00e8 verso i film (con trama) pi\u00f9 che verso gli all-sex (assenza di trama, solo scene di sesso). C'\u00e8 una parziale carenza nella copertura di notizie sulla cinematografia porno francese, per mancanza di conoscenze in merito degli stessi curatori. Le principali fonti delle informazioni sono i siti di vendita dei DVD, che prendono le informazioni dalle copertine, e alcuni volontari che si mettono in contatto con i curatori in newsgroup. Per il cinema italiano e parte di quello francese, gli autori sono stati aiutati da Rocco D'Amato, autore di \"Dizionhard\".\nPoich\u00e9 la distinzione tra hardcore e softcore era molto pi\u00f9 sfumata negli anni settanta e le performance delle attrici sono state varie (attrici hardcore in pellicole softcore e viceversa, attrici soft entrate nell'hard), il sito non include solo contenuti strettamente hard, ma anche film e interpreti non-hardcore, fino anche a film \"classici\", la cui presenza \u00e8 ritenuta utile per identificare ed escludere dalle classificazioni le attrici presenti. Il sito ha inoltre una sezione con gli ultimi aggiornamenti inseriti, una con vari link a risorse esterne (siti delle star, fan club, siti di vendita di film, Wikipedia, altri database, riviste online del settore), una con varie foto di attrici di cui il sito cerca l'identit\u00e0 e un forum interno.\nSchede.\nIl sito ha un indice alfabetico per le schede delle attrici e dei film e un elenco per gli attori, offrendo comunque la funzione di ricerca.\nFemminili.\nLa pagina di un interprete femminile, presenta un'immagine del volto o un mezzobusto, una sezione con brevissimi dati biografici (anno di nascita, nazionalit\u00e0, eventuali titoli vinti, operazioni di chirurgia plastica e tatuaggi), se presenti gli pseudonimi, una filmografia (con indicati nomi alternativi dei film e ruolo interpretato), il link a siti web ufficiali, i link a club o gruppi dedicati all'attrice e il link ad una galleria fotografica.\nMaschili.\nLa sezione maschile \u00e8 compilata solo a scopo di riferimento per consentire di identificare gli attori: la scheda di un performer \u00e8 composta infatti da brevissimi dati biografici (nazionalit\u00e0, anni di attivit\u00e0, pseudonimi) e da alcune foto del viso.\nFilm.\nLa descrizione del film presenta una sezione di dettagli (anno, regista, casa di produzione/distribuzione, presenza di attrici non inserite nel database), attrici del cast, attori, protagonisti delle scene, link a siti di vendita del titolo."}
{"id": "3015133", "revid": "767487", "url": "https://it.wikipedia.org/wiki?curid=3015133", "title": "Screamin' Jay Hawkins", "text": "Famoso soprattutto per la sua potente voce e per le esibizioni live selvaggiamente teatrali, accompagnate da macabri oggetti di scena sul palco (teschi, costumi gotici e simboli vud\u00f9), \u00e8 stato soprannominato \"il primo shock rocker\". \u00c8 inoltre l'autore della celebre canzone \"I Put a Spell on You\".\nBiografia.\nHawkins incomincia la sua carriera musicale nel 1951 come pianista jazz in accompagnamento al pi\u00f9 noto chitarrista Tiny Grimes. Debutta invece l'anno successivo con \"Why Did You Waste My Time\", assieme ai Grimes and his Rockin' Highlanders, brano che precede di qualche anno il grande successo \"I Put a Spell on You\". Le canzoni successive - tra cui si ricordano \"Hong Kong\", \"Yellow Coat\" e \"Alligator Wine\" - hanno pure un buon riscontro, ma senza raggiungere i fasti di \"Why Did You Waste My Time\".\nDopo la realizzazione di \"I Put a Spell on You\", un dj offre a Hawkins 300 dollari per emergere da una bara durante un suo spettacolo: l'artista accetta e ogni esibizione inizia appunto con Hawkins che esce dal feretro. Nei suoi spettacoli, Hawkins veste eccentrici costumi dorati e leopardati. Seguono altre hit come \"Constipation Blues\", \"Orange Colored Sky\" e \"Feast of the Mau Mau\".\nTra gli anni sessanta e settanta - soprattutto in Europa - diventa molto popolare, tanto da partecipare anche in alcuni film come \"Stranger than Paradise\" (1983) di Jim Jarmusch con il brano \"I Put a Spell on You\" nella colonna sonora e nel 1997 \"Perdita Durango\", diretto da \u00c1lex de la Iglesia. Nel 1985 collabora con i Fuzztones, mentre nel 1991 realizza il disco \"Black Music For White People\" e poi collabora con i Dread Zeppelin per il loro disco \"It's Not Unusual\". Nello stesso periodo va in tour con i Clash e Nick Cave, oltre a partecipare a molti festival blues. Muore il 12 febbraio 2000, dopo un'operazione per un aneurisma."}
{"id": "3015145", "revid": "1243407", "url": "https://it.wikipedia.org/wiki?curid=3015145", "title": "Government and Relief in Occupied Areas", "text": "Il Government Aid and Relief in Occupied Areas (GARIOA) era un programma statunitense attivato nel 1946, dedicato a fornire aiuti di emergenza alle nazioni occupate durante seconda guerra mondiale, ossia Austria, Germania e Giappone. L'aiuto \u00e8 stato prevalentemente assegnato sotto forma di cibo per alleviare la fame nelle aree occupate."}
{"id": "3015153", "revid": "76963", "url": "https://it.wikipedia.org/wiki?curid=3015153", "title": "William Clayton (funzionario)", "text": "Biografia.\nNato vicino a Tupelo, nel Mississippi, Clayton \u00e8 cresciuto a Jackson, nel Tennessee. Lasciata la scuola all'et\u00e0 di 13 anni, divenne un esperto stenografo, che gli valse un posto come segretario privato di Jerome Hall, un mercante di cotone di St. Louis. Nel 1896 Clayton and\u00f2 a lavorare per la \"American Cotton Company\" di New York, diventandone vicedirettore nel 1904. Lasci\u00f2 la societ\u00e0 in quello stesso anno per unirsi ad altri due soci (compreso il suo fratellastro Monroe Dunaway Anderson) e dare vita alla \"Anderson, Clayton and Company\", una societ\u00e0 di commercializzazione del cotone con sede ad Oklahoma City. Nel 1916 la ditta trasfer\u00ec la sua sede centrale a Houston, in Texas, dove crebbe fino a diventare la pi\u00f9 grande impresa di commercializzazione di cotone al mondo.\nRuoli governativi.\nClayton entr\u00f2 a far parte del governo durante la prima guerra mondiale, in qualit\u00e0 di membro della \"Cotton Distribution Committee\" (Comitato di distribuzione della Cotton) e del Comitato delle industrie belliche Board. Nonostante fosse un democratico, si oppose alle politiche agricole del New Deal, promosse dal presidente democratico Franklin D. Roosevelt, ma la politica di libero scambio del New Deal lo port\u00f2 a sostenere Roosevelt nelle elezioni del 1936.\nNel 1940 Clayton torn\u00f2 a far parte del governo nella \"Reconstruction Finance Corporation\", e in seguito lavor\u00f2 alla Banca d'importo-esporto degli Stati Uniti, dove amministr\u00f2 l'acquisto di materiali strategici per gli Stati Uniti cercando di impedirne l'acquisto alla Germania nazista. Dopo una serie di riordini amministrativi, Clayton si trov\u00f2 a lavorare sotto il vicepresidente Henry A. Wallace. Dei disaccordi portarono Clayton a rassegnare le dimissioni nel gennaio del 1944, per tornare poi a servizi statali un mese pi\u00f9 tardi, come amministratore della \"Surplus War Property\" in dipendenza da James F. Byrnes presso l'Ufficio di Mobilitazione Bellico.\nVerso la fine del 1944, Clayton venne nominato il primo Segretario di Stato per gli affari economici, carica che gli permise di promuovere le politiche di libero scambio in cui credeva. Fu membro del comitato interinale con l'incarico di consigliare il segretario di guerra Henry L. Stimson e il presidente Harry S. Truman, relativamente a problemi che avrebbero dovuto insorgere dalla costruzione della bomba atomica, e fu consulente economico di Truman alla Conferenza di Potsdam.\nCarriera del Dopoguerra.\nTruman nomin\u00f2 Clayton il primo Segretario di Stato per gli affari economici, carica che Clayton detenne fino al 1947. Clayton sostenne ardentemente l'invio di aiuti economici americani per la \"ricostruzione\" dell'Europa dopo la seconda guerra mondiale e ebbe un ruolo importante nel Piano Marshall del 1947. Nel 1948 torn\u00f2 ad occuparsi della sua attivit\u00e0 privata a Houston, ma rimase attivo nella promozione del libero scambio e della cooperazione economica tra gli Stati Uniti e i loro alleati durante la guerra fredda. Clayton fu anche uno dei fautori di un miglioramento delle relazioni tra Stati Uniti e Repubblica popolare cinese. Nel 1963 il presidente John F. Kennedy gli chiese di lavorare sul programma nazionale di espansione delle esportazioni e sul trattato per il bando di prova nucleare limitata. La \"William L. Clayton Professorship of International Economics\" (Cattedra di Economia Internazionale William L. Clayton), presso l'H. Paul Nitze School of Advanced International Studies, una parte della Johns Hopkins University (di cui Clayton fu fiduciario dal 1949 fino alla sua morte), prende il nome da lui.\nMolti dei documenti di Clayton sono custoditi presso la Biblioteca S. Harry Truman e nel museo presidenziale a Independence, nel Missouri. Altri documenti importanti sono ospitati presso la Rice University e la Hoover Institution.\nClayton mor\u00ec a Houston, in Texas, ed \u00e8 sepolto nel cimitero di Glenwood. Clayton era sposato con Susan Vaughan Clayton."}
{"id": "3015156", "revid": "224230", "url": "https://it.wikipedia.org/wiki?curid=3015156", "title": "Antonio del Giudice", "text": "Biografia.\nCombatt\u00e9 nella Guerra di successione spagnola (1701-14). Fatto prigioniero a Gaeta durante il conflitto, venne liberato nel 1712 e nominato ambasciatore alla corte di Luigi XIV di Francia.\nPer aver cospirato, in seguito alla morte del re (1715) assieme col cardinale Giulio Alberoni, contro il reggente Filippo II di Borbone-Orl\u00e9ans, venne arrestato ed esiliato dalla Francia (1718). Tale complotto, passato alla storia come \"congiura di Cellamare\", fu probabilmente orchestrato dal re di Spagna Filippo V.\nTornato in Spagna, ebbe dal re la capitaneria della Vecchia Siviglia."}
{"id": "3015157", "revid": "1649409", "url": "https://it.wikipedia.org/wiki?curid=3015157", "title": "Clara Hughes", "text": "\u00c8 una dei cinque atleti che hanno vinto medaglie olimpiche sia nei Giochi estivi che in quelli invernali, e l'unica che ha vinto pi\u00f9 di una medaglia in entrambi i Giochi.\nCarriera.\nCiclismo.\nNata a Winnipeg, nel Manitoba, Hughes si diploma alla Elmwood High School. Inizia l'attivit\u00e0 sportiva praticando il pattinaggio di velocit\u00e0, ma nel 1990 sceglie di passare al ciclismo, gareggiando sia su pista che su strada.\nNel ciclismo ottiene presto successi a livello mondiale. Ai campionati del mondo su strada 1995 vince una medaglia d'argento nella prova a cronometro. Partecipa poi ai Giochi olimpici di Atlanta 1996, conquistando due medaglie di bronzo, una nella gara su strada ed una in quella a cronometro, e a quelli di Sydney 2000.\nFino a tutto il 2003 partecipa per quattro volte ai Giochi panamericani (1991, 1995, 1999 e 2003) aggiudicandosi otto medaglie; gareggia anche in tre edizioni dei Giochi del Commonwealth (1990, 1994 e 2002), vincendo un oro nella cronometro su strada ed un bronzo nella corsa a punti su pista. Partecipa anche per quattro volte al Tour de France femminile, e vince il Women's Challenge nel 1994 ed il Liberty Classic nel 1997, oltre a cinque titoli nazionali canadesi.\nAl termine della stagione 2003 lascia il ciclismo professionistico per dedicarsi completamente al pattinaggio di velocit\u00e0. Nel 2008, durante i Giochi olimpici di Pechino, ricopre comunque il ruolo di commentatrice delle gare di ciclismo per la Canadian Broadcasting Corporation.\nNel 2011, all'et\u00e0 di trentotto anni, ritorna al ciclismo professionistico: in quella stagione vince due titoli su strada ai campionati panamericani e il campionato nazionale a cronometro. Ripete quest'ultimo successo anche l'anno dopo (sette in totale i titoli nazionali per lei) gareggiando tra le file del Team Specialized-Lululemon. Sempre nel 2012 viene selezionata per i Giochi olimpici di Londra, a dodici anni dall'ultima partecipazione a Sydney: nella rassegna londinese si classifica trentaduesima nella prova in linea su strada e quinta in quella a cronometro.\nPattinaggio di velocit\u00e0 su pista lunga.\nNella stagione 2000/2001 Hughes torna a gareggiare nel pattinaggio di velocit\u00e0, partecipando ai campionati mondiali di Salt Lake City, dove si piazza undicesima nei 3000\u00a0m.\nNella stagione successiva si qualifica per i Giochi olimpici invernali di Salt Lake City. Dopo essersi classificata decima nei 3000\u00a0m, vince la medaglia di bronzo nei 5000\u00a0m precedendo la connazionale Cindy Klassen. Con questo alloro diventa la quinta atleta in grado di ottenere medaglie sia ai Giochi olimpici estivi che a quelli invernali, seconda donna e, curiosamente, anche seconda pattinatrice \u2013 Christa Luding-Rothenburger aveva infatti vinto un oro nel pattinaggio di velocit\u00e0 1000\u00a0m ed un argento nella velocit\u00e0 di ciclismo su pista nel 1988.\nNel 2006 diventa l'unica atleta capace di conquistare medaglie in pi\u00f9 edizioni di entrambi i Giochi olimpici: ai Giochi invernali di Torino, infatti, vince la medaglia d'oro sulla distanza dei 5000\u00a0m, la prima per lei, ed una medaglia d'argento nell'inseguimento a squadre.\nIl 29 gennaio 2010 annuncia di essere la portabandiera canadese ai Giochi olimpici di Vancouver. In quei Giochi conquista una medaglia di bronzo nei 5000\u00a0m: in quella gara stabilisce il nuovo record mondiale con 6'55\"73, prima di essere in brevissimo tempo superata dalla tedesca Stephanie Beckert e dalla vincitrice dell'oro, la ceca Martina S\u00e1bl\u00edkov\u00e1. Con questa medaglia, la sesta per lei, eguaglia comunque il record canadese di allori olimpici vinti, detenuto da Cindy Klassen.\nCon il tempo 14'19\"73 Hughes \u00e8 stata detentrice del record mondiale sui 10\u00a0000\u00a0m. Il primato, realizzato il 12 marzo 2005 a Calgary, \u00e8 stato battuto un anno dopo da Martina S\u00e1bl\u00edkov\u00e1, ma rappresenta tuttora il record nazionale canadese.\nDonazioni e volontariato.\nHughes \u00e8 coinvolta nel progetto benefico di Right To Play, organizzazione umanitaria internazionale che utilizza lo sport come mezzo per migliorare le condizioni di vita dei ragazzi nelle aree depresse. Seguendo l'esempio del pattinatore statunitense Joey Cheek, Hughes ha donato 10\u00a0000 dollari all'associazione dopo la vittoria sulla distanza dei 5000\u00a0m ai Giochi olimpici di Torino nel 2006..\nPiazzamenti.\nCompetizioni mondiali.\nNel pattinaggio di velocit\u00e0 ha conseguito i seguenti risultati:"}
{"id": "3015158", "revid": "801462", "url": "https://it.wikipedia.org/wiki?curid=3015158", "title": "Iecavo", "text": "Lo iecavo \u00e8 una delle varianti in cui si \u00e8 modificato l'antico slavo. In particolare, differisce dall'ecavo per lo sviluppo del fonema \"jat\" (\u011b nell'alfabeto latino, \u0463 nell'alfabeto cirillico): mentre in ecavo la forma derivante \u00e8 \"e\" /e/, in iecavo diventa \"je\" /je/ (nel caso di \u0463/\u011b breve) o \"ije\" /ie, je/ (nel caso di \u0463/\u011b lunga).\nEsempi:\nSebbene non si possa attuare una rigida differenziazione, per via dei diversi dialetti, la differenza fra ecavo e iecavo \u00e8 uno dei caratteri distintivi tra il serbo (ecavo) dal croato (iecavo)."}
{"id": "3015162", "revid": "729019", "url": "https://it.wikipedia.org/wiki?curid=3015162", "title": "San Juan (gioco)", "text": "San Juan \u00e8 un gioco di carte di Andreas Seyfarth pubblicato nel 2004 in tedesco dalla Alea e in inglese dalla Rio Grande Games.\nIl gioco.\nSan Juan \u00e8 un gioco di carte basato sul celebre gioco da tavolo \"Puerto Rico\". Il mazzo di gioco \u00e8 composto da 110 carte che rappresentano edifici di produzione (indaco, zucchero, tabacco, caff\u00e8 e argento) e da altri edifici che conferiscono poteri speciali o punti di vittoria extra. Le carte della propria mano possono essere utilizzate per costruire edifici o usate come denaro.\nIl meccanismo di base \u00e8 lo stesso del \"gioco padre\": ad ogni turno ogni giocatore sceglie uno dei ruoli disponibili, innescando un evento influenza tutti i giocatori, come la produzione di beni o la costruzione di edifici. Chi sceglie il ruolo ottiene un privilegio, come la produzione maggiore di beni o uno sconto nella costruzione degli edifici.\nAnche se il concetto \u00e8 simile a quello di \"Puerto Rico\", il gioco ha molti meccanismi diversi. In particolare, il gioco non prevede n\u00e9 la presenza dei coloni n\u00e9 la spedizione delle merci; i punti vittoria si ottengono esclusivamente costruendo, e il gioco termina non appena un giocatore ha costruito piedi dodici edifici.\nEdizioni.\nIl gioco \u00e8 stato pubblicato per la prima volta nel 2004 nella collana \"\"Alea Small Box\"; nel 2014 \u00e8 stata pubblicata la seconda edizione, sempre da parte di Alea, nella collana \"Very Small Box\"\", edita in Italia nel 2015 da parte di Giochi Uniti.\nLa seconda edizione del gioco include tutte le carte del gioco originale pi\u00f9 alcune carte aggiuntive pubblicate a parte nel 2009.\nPremi e riconoscimenti.\nIl gioco ha vinto i seguenti premi e riconoscimenti:"}
{"id": "3015164", "revid": "767487", "url": "https://it.wikipedia.org/wiki?curid=3015164", "title": "Ecavo", "text": "L'ecavo \u00e8 una delle varianti in cui si \u00e8 modificato l'antico slavo. In particolare, differisce dallo iecavo per lo sviluppo del fonema \"jat\" (\u011b nell'alfabeto latino, \u0463 nell'alfabeto cirillico): mentre in ecavo la forma derivante \u00e8 \"e\" /e/ in iecavo diventa \"je\" /je/ (nel caso di \u011b/\u0463 breve) o \"ije\" /ie, je/ (nel caso di \u011b/\u0463 lunga).\nEsempi:\nSebbene non si possa attuare una rigida differenziazione, per via dei diversi dialetti, la differenza fra ecavo e iecavo \u00e8 uno dei caratteri distintivi tra il serbo (ecavo) dal croato (iecavo)."}
{"id": "3015168", "revid": "729019", "url": "https://it.wikipedia.org/wiki?curid=3015168", "title": "Karo Aviacijos Tiekimo Skyrius", "text": "La Karo Aviacijos Tiekimo Skyrius era un'azienda aeronautica lituana con sede a Kaunas, sviluppatrice e fornitrice dell'allora componente aerea della Karin\u0117s oro paj\u0117gos (l'esercito lituano), nel periodo interbellico tra le due guerre mondiali.\nL'originale struttura, sorta nei pressi dell'aeroporto S. Darius e S. Gir\u0117nas di Aleksotas, venne notevolmente modernizzata sotto la guida del colonnello Antanas Gustaitis, che si occup\u00f2 anche della progettazione una serie di velivoli prodotti in piccola serie con la designazione ANBO (contrazione di Antanas Nori B\u016bti Ore) tra gli anni venti e trenta."}
{"id": "3015173", "revid": "841827", "url": "https://it.wikipedia.org/wiki?curid=3015173", "title": "Monte Giove (Abruzzo)", "text": "Il monte Giove \u00e8 un monte appartenente al subappennino teramano, in provincia di Teramo (Abruzzo).\nIl monte \u00e8 alto 749\u00a0m s.l.m., \u00e8 delimitato dal colle di Cellino alto 674\u00a0m s.l.m.,e dal colle Marmo (704\u00a0m s.l.m.) e si trova nei territori dei comuni di Cermignano (560\u00a0m s.l.m.) e Penna Sant'Andrea (423\u00a0m s.l.m.).\nDal monte nasce il fiume Piomba (45\u00a0km).\nIn questa zona nell'et\u00e0 Picena sorgeva un villaggio fortificato, importante perch\u00e9 custodiva il tempio del dio Giove, da cui il monte ha preso il nome, mentre nell'et\u00e0 romana vi erano insediamenti chiamati \"castella\" (fattorie romane).\nAlle pendici del monte, a circa 620 metri di altitudine sono presenti numerose testimonianze, tra cui alcune fondazioni, di epoca preromana, quando il territorio di monte Giove ed il suo circondario rappresentavano la propaggine pi\u00f9 occidentale dell'Ager Hadriensis.\nIl monte \u00e8 soggetto a nevicate, dall'autunno alla met\u00e0 della primavera.\nPaolo Fabio Massimo, console nell'11 a.C., e fu onorato con un monumento costruito da alcuni riconoscenti coloni in memoria di lui sulla cima del sacro colle di Monte Giove, dove c'era un enorme santuario nel territorio di \"Hatria Picena\", oggi Atri. "}
{"id": "3015174", "revid": "61051", "url": "https://it.wikipedia.org/wiki?curid=3015174", "title": "ANBO IV", "text": ""}
{"id": "3015178", "revid": "47767", "url": "https://it.wikipedia.org/wiki?curid=3015178", "title": "Supercampo chirale", "text": "In fisica teorica, si analizzano spesso teorie con supersimmetria in cui i supercampi chirali svolgono un ruolo molto importante. In quattro dimensioni, la \"supersimmetria minimale\" (cio\u00e8 con N = 1) pu\u00f2 essere scritta utilizzando il concetto di superspazio. Il superspazio contiene le abituali coordinate dello spazio di Minkowski (le coordinate bosoniche), formula_1 con formula_2, e le quattro coordinate extra fermioniche, formula_3, che si trasformano come le componenti di uno spinore di (Weyl) e del suo spinore coniugato. \nUn supercampo chirale \u00e8 formalmente un gruppo di rappresentazione dell'algebra di supersimmetria in N = 1 e in 3 +1 dimensioni (D). Si tratta di una raccolta delle particelle e delle corrispondenti superpartner, a cui si pu\u00f2 far corrispondere degli operatori in una teoria quantistica dei campi e che in un superspazio sono rappresentati da supercampi. Pi\u00f9 precisamente un multipletto chirale \u00e8 un insieme di campi quantistici (o, di stati quantistici) che possono in un superspazio essere rappresentati da un supercampo chirale.\nIn una supersimmetria N = 1 in 3 +1 dimensione (D), un supercampo chirale \u00e8 una funzione di pi\u00f9 superspazi chirali. Esiste una proiezione dal superspazio (pieno) al superspazio chirale. Quindi, una funzione di pi\u00f9 superspazi chirale pu\u00f2 essere \"tirata indietro\", con il pulled back al superspazio pieno. Tale funzione soddisfa al vincolo covariante formula_4. Come viene introdotto il superspazio chirale e il supercampo chirale, allo stesso modo pu\u00f2 essere definito anche il superspazio antichirale che \u00e8 il complesso coniugato del superspazio chirale. \nLa ragione dell'introduzione del supercampo chirale \u00e8 dovuta al fatto che i fermioni nel modello standard sono chirali e le loro componenti destrorsa e sinistrorsa si trasformano in certi casi in modo diverso; un'altra ragione dell'introduzione del supercampo chirale \u00e8 quella di avere una rappresentazione irriducibele nel supercampo mentre il supermultipletto chirale in generale non ha una rappresentazione irriducibile.\nSupercampo.\nIn fisica teorica, un supercampo \u00e8 un tensore che dipende dalle coordinate del superspazio.\nIn fisica teorica, si analizzano spesso teorie supersimmetriche con supercampi che hanno un ruolo molto importante. In quattro dimensioni, il pi\u00f9 semplice esempio (vale a dire con un valore minimo di supersimmetria N = 1) di supercampo pu\u00f2 essere scritto usando un superspazio con quattro dimensioni extra di coordinate fermioniche, formula_3, che si trasformano come gli spinori e gli spinori coniugati.\nI supercampi sono stati introdotti da Abdus Salam e JA Strathdee nel loro articolo 1974 sulle \"trasformazioni di supergauge\".\nSuperspazio.\nIl concetto di \"superspazio\" ha avuto due significati in fisica. La parola \u00e8 stata usata la prima volta da John Archibald Wheeler per descrivere la configurazione spaziale della relativit\u00e0 generale, per esempio, tale uso pu\u00f2 essere visto nel suo famoso libro di testo del 1973 dal titolo Gravitation. \nIl secondo significato si riferisce alle coordinate spaziali relative ad una teoria della supersimmetria. In tale formulazione, insieme alle dimensioni spazio ordinario x, y, z, ..., (dello spazio di Minkowski) ci sono anche le dimensioni \"anticommutanti\" le cui coordinate sono etichettate con i numeri di Grassmann; ovvero assieme alle dimensioni dello spazio di Minkowski che corrispondono a gradi di libert\u00e0 bosonici, ci sono le dimensioni anticommutanti relative ai gradi di libert\u00e0 fermionici. \nSupersimmetria.\nNella fisica delle particelle, Infatti, in relazione ad una trasformazione di supersimmetria, ogni fermione ha un \"superpartner\" bosonico ed ogni bosone ha un \"superpartner\" fermionico. Le coppie sono state battezzate partner supersimmetrici, e le nuove particelle vengono chiamate appunto \"spartner\", \"superpartner\", o \"sparticelle\". Pi\u00f9 precisamente, il superpartner di una particella con spin formula_6 ha spin\nalcuni esempi sono illustrati nella tabella. Nessuna di esse \u00e8 stata fino ad ora individuata sperimentalmente, ma si spera che il Large Hadron Collider del CERN di Ginevra possa assolvere a questo compito a partire dal 2010, dopo essere stato rimesso in funzione nel novembre 2009. Infatti per il momento ci sono esclusivamente prove indirette dell'esistenza della supersimmetria. Siccome i superpartners delle particelle del Modello Standard non sono ancora stati osservati, la supersimmetria, se esiste, deve necessariamente essere una simmetria rotta cos\u00ec da permettere che i superpartners possano essere pi\u00f9 pesanti delle corrispondenti particelle presenti nel Modello Standard.\nLa carica associata (ossia il generatore) di una trasformazione di supersimmetria viene detta supercarica.\nLa teoria spiega alcuni problemi insoluti che affliggono il modello standard ma purtroppo ne introduce altri. Essa \u00e8 stata sviluppata negli anni '70 dal gruppo di ricercatori di Jonathan I. Segal presso il MIT; contemporaneamente Daniel Laufferty della \u201cTufts University\u201d ed i fisici teorici sovietici Izrail' Moiseevi\u010d Gel'fand e Likhtman hanno teorizzato indipendentemente la supersimmetria. Sebbene nata nel contesto delle teorie delle stringhe, la struttura matematica della supersimmetria \u00e8 stata successivamente applicata con successo ad altre aree della fisica, dalla meccanica quantistica alla statistica classica ed \u00e8 ritenuta parte fondamentale di numerose teorie fisiche.\nNella teoria delle stringhe la supersimmetria ha come conseguenza che i \"modi\" di vibrazione delle stringhe che danno origine a fermioni e bosoni si presentano obbligatoriamente in coppie."}
{"id": "3015188", "revid": "174925", "url": "https://it.wikipedia.org/wiki?curid=3015188", "title": "Giove (monte)", "text": ""}
{"id": "3015189", "revid": "729019", "url": "https://it.wikipedia.org/wiki?curid=3015189", "title": "YINSH", "text": "YINSH \u00e8 un gioco da tavolo di tipologia astratta ideato da Kris Burm, il gioco \u00e8 il quinto pubblicato nel pi\u00f9 ampio Progetto GIPF, preceduto da DVONN e seguito da P\u00dcNCT.\nDescrizione.\nOgni giocatore ha in dotazione 5 anelli di un colore (bianco o nero), inoltre il gioco \u00e8 composto anche da un determinato numero di pedine \"reversibili\", ovvero con un lato bianco e un lato nero.\nLa partita si compone di una prima fase in cui entrambi i giocatori a turno piazzano i loro 5 anelli nelle intersezioni della plancia di gioco e da una seconda fase in cui usando gli anelli devono piazzare e girare le pedine per riuscire a creare una sequenza di 5 pedine del loro colore.\nDurante il proprio turno ogni giocatore posiziona una pedina all'interno di uno dei suoi anelli (con il proprio colore rivolto verso l'alto) e fa \"saltare\" l'anello seguendo una delle linee della scacchiera e facendolo atterrare in un'altra intersezione. L'intersezione di destinazione non deve essere gi\u00e0 occupata da un'altra pedina e durante il \"salto\" l'anello non deve sorvolare altri anelli. Tutte le pedine che si trovano sulla linea sorvolata dall'anello vengono girate.\nOgni volta che un giocatore riesce a mettere in fila 5 pedine del proprio colore le rimuove dal gioco e ottiene un punto, tuttavia oltre alle pedine \u00e8 costretto a rimuovere un anello dal tavolo di gioco, pertanto andr\u00e0 in vantaggio nel punteggio ma si ritrover\u00e0 con un anello in meno da poter gestire.\nIl primo giocatore che arriva a 3 punti \u00e8 il vincitore."}
{"id": "3015191", "revid": "1543377", "url": "https://it.wikipedia.org/wiki?curid=3015191", "title": "Trofeo delle Regioni 2010", "text": "L'edizione 2010 del Trofeo delle Regioni di pallavolo e beach volley si \u00e8 svolta nei comuni di Rossano e Corigliano Calabro, in Calabria ed \u00e8 stata organizzata dal Comitato Regionale Calabrese.\nGli incontri di pallavolo si sono svolti in 8 impianti, tutti nei comuni di Rossano e Corigliano Calabro. I match di beach volley invece si sono disputati nei campi allestiti sulla spiaggia prospiciente i \"Villaggi Nausicaa ed Itaca\", in Localit\u00e0 \"Zolfara di Rossano\".\nRisultati.\nIl torneo di pallavolo maschile \u00e8 stato vinto dalla rappresentativa del Piemonte e quello femminile dall'Emilia-Romagna. Sulla spiaggia invece il Veneto per la prima volta si \u00e8 aggiudicato anche il titolo di campione per il beach volley maschile, mentre quello femminile \u00e8 andato all'Abruzzo, sempre per la prima volta nella sua storia."}
{"id": "3015194", "revid": "1603714", "url": "https://it.wikipedia.org/wiki?curid=3015194", "title": "Fosso del Gallo", "text": "Il fosso del gallo o torrente del gallo \u00e8 un torrente della provincia di Teramo, lungo 14\u00a0km, affluente principale e di sinistra del fiume Piomba.\nNasce sul Colle della Giustizia, nel comune di Atri ad un'altitudine di 442\u00a0m s.l.m., attraversa i comuni di Atri e Silvi, dove sfocia arricchendo le acque del fiume Piomba, di cui \u00e8 il maggiore affluente. Il torrente \u00e8 a sua volta arricchito dai piccoli fossi Felice Zingara e Cavaliere. Il torrente ha una portata modesta e in estate c'\u00e8 sempre acqua; in occasione delle piogge s'ingrossa velocemente a causa dei calanchi che lo circondano.\nViene usato a scopi zootecnici e agricoli."}
{"id": "3015196", "revid": "767487", "url": "https://it.wikipedia.org/wiki?curid=3015196", "title": "The Brothers Bloom", "text": " \nThe Brothers Bloom \u00e8 un film del 2008 scritto e diretto da Rian Johnson, interpretato da Rachel Weisz, Adrien Brody, Mark Ruffalo e Rinko Kikuchi.\nSi tratta di un caper movie postmoderno che mescola elementi tipici del genere con aspetti della commedia surreale.\n\u00c8 stato presentato al Toronto International Film Festival 2008, successivamente \u00e8 stato distribuito nelle sale americana a partire dal 29 maggio 2009, mentre non \u00e8 stato ancora distribuito in Italia.\nDiversi attori presenti nella pellicola avevano gi\u00e0 preso parte al precedente film del regista, \"Brick - Dose mortale\": Nora Zehetner, nel ruolo di Rose, Joseph Gordon-Levitt e Lukas Haas hanno invece un cameo nella scena del bar.\nTrama.\nI fratelli Stephen e Bloom sono due truffatori che si guadagnano da vivere escogitando colpi e truffe di vario genere, grazie anche all'aiuto dell'artificiere Bang Bang. Stephen \u00e8 alla continua ricerca della \"truffa perfetta\". Tuttavia, quella che sarebbe dovuta essere la vittima di un loro imbroglio, l'ereditiera Penelope, diventa loro complice e fa innamorare di s\u00e9 il fratello minore, Bloom. Penelope viene allora coinvolta in una serie di truffe finch\u00e9 Stephen non verr\u00e0 rapito da Diamond Dog, il loro vecchio mentore. I due tenteranno di salvarlo, ma Stephen viene ferito mortalmente. Il fratello riveler\u00e0 loro che questa era la truffa perfetta e che il colpo era a salve. Bloom abbandona il fratello e fugge con Penelope. Durante la fuga, si accorge che il sangue del fratello non era finto e che lui \u00e8 ormai morto. Scappa allora con Penelope e gli ritornano in mente le parole del fratello: \"La truffa perfetta \u00e8 quella in cui tutti quelli che vi partecipano ottengono quello che vogliono\". Stephen ha inscenato una truffa talmente perfetta da diventare realt\u00e0 e Bloom ha trovato l'amore della sua vita."}
{"id": "3015210", "revid": "359266", "url": "https://it.wikipedia.org/wiki?curid=3015210", "title": "Johan Suter", "text": ""}
{"id": "3015212", "revid": "599013", "url": "https://it.wikipedia.org/wiki?curid=3015212", "title": "Ry\u016bji Michiki", "text": ""}
{"id": "3015214", "revid": "339392", "url": "https://it.wikipedia.org/wiki?curid=3015214", "title": "Johann Sutter", "text": ""}
{"id": "3015216", "revid": "200154", "url": "https://it.wikipedia.org/wiki?curid=3015216", "title": "Latte di Ventimiglia", "text": ""}
{"id": "3015220", "revid": "158913", "url": "https://it.wikipedia.org/wiki?curid=3015220", "title": "Ivi", "text": ""}
{"id": "3015221", "revid": "1008732", "url": "https://it.wikipedia.org/wiki?curid=3015221", "title": "XZ Tauri", "text": "XZ Tauri (XZ Tau) \u00e8 un sistema binario o triplo visibile nella costellazione del Toro. \u00c8 associato alla Nube del Toro-Auriga, una delle regioni di formazione stellare pi\u00f9 prossime al sistema solare.\nCaratteristiche.\nIl sistema \u00e8 formato da due stelle T Tauri che orbitano intorno ad un baricentro comune ad una distanza di circa 6 miliardi di chilometri (42 UA, circa la stessa distanza che ha mediamente Plutone dal Sole).\nL'osservazione del sistema nelle onde radio nel 2009 ha risolto una delle due componenti del sistema in un ulteriore sistema binario, le cui componenti sono separate da una distanza di 13 UA; XZ Tauri sarebbe dunque un sistema triplo.\nLa coppia di astri \u00e8 stata studiata per un periodo di due anni, dal 2015 al 2017, in onde sub-millimetriche con il radiotelescopio ALMA. Il sistema binario grazie all'alta risoluzione dei movimenti stellari osservati \u00e8 stato utilizzato come modello di studio per l'origine dei sistemi binari e dei pianeti in formazione in tali ambienti. In particolare si \u00e8 evidenziato un movimento della stella Xz Tau B di 3,4 unit\u00e0 astronomiche intorno a Xz Tau A e un disallineamento dei dischi protoplanetari delle due stelle ed un diverso piano orbitale tra i due sistemi stellari.\nLa bolla di gas.\nA circa 96 miliardi di chilometri dalla coppia si estende una bolla di gas caldo ad una temperatura di circa 10.000 K, generata dall'espulsione sotto forma di getti di gas dalle due stelle, cosa assai frequente in stelle in questo stadio evolutivo. Le porzioni pi\u00f9 esterne della bolla si allontanano dal sistema ad una velocit\u00e0 di circa 540.000\u00a0km/h, tipica dei getti polari delle stelle T Tauri; questo dato, associato alle dimensioni della bolla, suggeriscono che si sia formata appena 30 anni fa, un tempo irrisorio se confrontato con l'intero ciclo di vita di una stella. Le immagini riprese dal telescopio spaziale Hubble mostrano una seconda bolla in espansione alla base della prima, segno che sporadicamente si verificano ulteriori eruzioni di materia; episodi di questo genere particolarmente luminosi vengono registrati dai telescopi di Terra, come quello avvenuto nel 2000 che ha dato origine alla seconda bolla. La causa di quest'eruzione potrebbe essere correlata al passaggio al periastro della probabile terza componente del sistema scoperta nelle onde radio.\nLa bolla mostra nell'arco del tempo numerosi cambiamenti, dovuti alla sua espansione e al raffreddamento del suo bordo, che consente ai nuclei atomici dell'idrogeno e del zolfo, totalmente ionizzati, di ricombinarsi con gli elettroni.\nAmbiente galattico.\nXZ Tauri \u00e8 contenuta all'interno della Nube del Toro, una regione del Braccio di Orione composta principalmente da grandi aggregati di nebulose oscure, ben evidenti in quanto oscurano la luce delle stelle della nostra Galassia in direzione delle costellazioni del Toro (da cui prende il nome) e dell'Auriga. All'interno della nube sono in atto numerosi fenomeni di formazione stellare, riguardanti prevalentemente le stelle di massa media e medio-piccola.\nIl complesso si trova a una distanza di circa 450 anni luce da noi; a differenza di altri vasti complessi nebulosi, questa nube non appare illuminata e dunque visibile poich\u00e9 nelle sue vicinanze non sono presenti stelle giovani e calde che ne eccitino e ionizzino i gas (nel qual caso si sarebbe trattato di una regione H II), restando dunque neutri. Nella regione sono presenti, oltre a XZ Tauri, diverse altre stelle T Tauri, tra cui la celebre T Tauri, prototipo della classe, e numerosi oggetti di Herbig-Haro, come HH 152, cui XZ Tau \u00e8 associato."}
{"id": "3015222", "revid": "466539", "url": "https://it.wikipedia.org/wiki?curid=3015222", "title": "Lu Yen-hsun", "text": "Detiene il record del maggior numero di tornei vinti in singolare nell'ATP Challenger Tour, con i 29 titoli che si \u00e8 aggiudicato in carriera. Vanta inoltre in doppio tre titoli nel circuito maggiore e 13 nei Challenger.\nLe sue migliori posizioni nel ranking ATP sono state la 33\u00aa in singolare nel novembre 2010 e la 86\u00aa in doppio nel gennaio 2005. Il suo miglior risultato nelle prove del Grande Slam \u00e8 stato il quarto di finale raggiunto in singolare al torneo di Wimbledon 2010. Nel 2014 perde l'unica finale giocata nel circuito maggiore in singolare.\nCarriera.\nJuniores.\nGioca nei tornei dell'ITF Junior Circuit dal settembre 1997 al gennaio 2001 e i suoi migliori ranking mondiali tra gli juniores sono stati il 3\u00ba in singolare e il 9\u00ba in doppio. Vince sei tornei di categoria in singolare e tre in doppio, tutti di Grade 2 o Grade 3. Non ottiene risultati di rilievo nelle prove del Grande Slam e tra gli altri tornei di Grade A spiccano la finale raggiunta ai World Super Junior Tennis Championships di Osaka nell'ottobre del 2000 e i quarti di finale al Trofeo Bonfiglio nel maggio dello stesso anno.\n2000-2002, inizi, primi titoli ITF, primo titolo Challenger in doppio.\nFa il suo esordio tra i professionisti nel torneo ITF Futures Indonesia F6 nell'ottobre del 2000. Nel febbraio 2001 debutta in Coppa Davis nella sfida vinta 3-2 contro il Pakistan, perde sia il primo singolare che in doppio e conquista il punto decisivo per la qualificazione vincendo l'ultimo singolare. In ottobre alza il primo trofeo da professionista vincendo l'ITF Futures Hong Kong F1. Sconfitto nella finale di doppio al Thailand F2 in novembre, la settimana dopo conquista il primo titolo in doppio vincendo il torneo Thailand F3 in coppia con Frank Moser. Nei due anni successivi continua a vincere tornei ITF e dal 2002 comincia a giocare nel circuito Challenger, raggiungendo la prima finale di categoria nel luglio di quello stesso anno a Campos do Jord\u00e3o. Il 30 novembre 2002 si aggiudica il primo titolo Challenger in doppio a Yokohama, dove in coppia con Danai Udomchoke batte in finale Ivo Karlovi\u0107 / Mark Nielsen per 7-6, 6-3. Sale velocemente nel ranking ATP, entra nella top 200 ad agosto in singolare e a novembre in doppio.\n2003-2004, primo titolo Challenger in singolare, esordi nel circuito maggiore, top 100 nel ranking.\nContinua a giocare e vincere nel circuito ITF Futures fino alla fine del 2003 e lo abbandona a partire dalla stagione successiva, dopo aver vinto otto tornei in singolare e sei in doppio. Nel 2003 vince altri due Challenger in doppio. Si aggiudica il primo titolo Challenger in singolare il 15 febbraio 2004 a Joplin, sconfiggendo in finale Glenn Weiner con il punteggio di 6-4, 6-2; a Joplin vince inoltre il torneo di doppio e chiuder\u00e0 la stagione con un totale di tre titoli in singolare e quattro in doppio. In maggio entra nella top 100 del ranking in singolare e in novembre sale all'82\u00aa posizione. Sempre nel 2004 debutta nel circuito ATP in luglio al torneo sull'erba del Queen's e si spinge fino al terzo turno dopo aver sconfitto il n\u00ba 3 del mondo Guillermo Coria. Disputa quindi per la prima volta un torneo del Grande Slam a Wimbledon, supera al primo turno Jan Vacek prima di cedere a Jonas Bj\u00f6rkman. In agosto fa il suo esordio olimpico ai Giochi di Atene, prende parte solo al torneo di singolare e viene sconfitto al primo turno da Jarkko Nieminen. Esce al primo turno dagli US Open per mano di Joachim Johansson.\n2005-2007, primo titolo ATP in doppio, prima volta nei quarti di un torneo ATP in singolare.\nApre il 2005 conquistando in gennaio il primo titolo ATP nel torneo di doppio a Chennai, in coppia con Rainer Sch\u00fcttler batte 7-5, 4-6, 7-6 in finale Jonas Bj\u00f6rkman / Mahesh Bhupathi, mentre in singolare non va oltre il secondo turno. Il successo in doppio lo porta all'85\u00ba posto nel ranking di specialit\u00e0, che sar\u00e0 il migliore della sua carriera. Nel torneo di doppio degli Australian Open raggiunge il terzo turno. Nel periodo successivo subisce molte sconfitte nei tornei ATP, in aprile scende al 180\u00ba posto del ranking in singolare e torna a concentrarsi sui Challenger, ma nel corso del 2005 ne vince solo uno in singolare e uno in doppio. Supera le qualificazioni a Wimbledon, al primo turno del tabellone principale sconfigge Arnaud Cl\u00e9ment e al secondo viene eliminato da Janko Tipsarevic, incontri risoltisi entrambi al quinto set. Nel 2006 dirada ulteriormente le sue presenze nel circuito maggiore; nei Challenger disputa in stagione sei finali in singolare e tre in doppio, vincendone una per ciascuna specialit\u00e0. Verso fine anno torna a competere in alcuni tornei ATP ma senza successo. Eliminato al secondo turno dell'Australian Open 2007, in febbraio raggiunge per la prima volta i quarti di finale in singolare in un torneo ATP a Memphis e viene sconfitto da Andy Roddick dopo aver eliminato Jurgen Melzer. In settembre perde la finale di doppio all'ATP di Pechino in coppia con Chris Haggard. A ottobre vince un Challenger in doppio e a novembre ne vince uno in singolare, grazie al quale torna nella top 100.\n2008, vittoria su Murray alle Olimpiadi e 61\u00ba nel ranking.\nVince il Challenger di Waikoloa a gennaio e raggiunge i quarti di finale nell'ATP di San Jos\u00e9 in febbraio. Torna a salire velocemente in classifica con le quattro finali Challenger disputate tra aprile e maggio, vince solo quella di Nuova Delhi e il 26 maggio si trova in 72\u00aa posizione, suo nuovo best ranking. In luglio raggiunge i quarti all'ATP di Indianapolis e il mese dopo ottiene la pi\u00f9 significativa vittoria in carriera sconfiggendo il n\u00ba 6 del mondo Andy Murray al primo turno del torneo olimpico di Pechino. Sar\u00e0 l'unico giocatore a battere in singolare alle Olimpiadi Murray, che vincer\u00e0 le successive due edizioni e non giocher\u00e0 in singolare a Tokyo 2020. Supera anche il secondo turno e al terzo viene eliminato da Jurgen Melzer. In ottobre vince il Challenger di Tashkent e con altri buoni risultati nei Challenger sale in novembre alla 61\u00aa posizione.\n2009, tre titoli Challenger, 55\u00ba nel ranking.\nA inizio stagione raggiunge per la prima volta il terzo turno in una prova dello Slam all'Australian Open e viene eliminato da Tommy Robredo dopo aver sconfitto in 5 set il n\u00ba 11 del mondo David Nalbandian. Accede per la prima volta al secondo turno in un Masters 1000 a Indian Wells e si ripete due settimane pi\u00f9 tardi in quello di Miami, risultati con cui sale al 55\u00ba posto mondiale. Il mese dopo vince il singolare al Challenger di Ramat HaSharon. Ha poi inizio un lungo periodo negativo, in novembre scende alla 126\u00aa posizione e subito si riscatta vincendo il Challenger di Chuncheon, successo con cui rientra nella top 100. Nei tornei di doppio raggiunge il terzo turno agli US Open e vince in novembre il Challenger di Seul.\n2010, quarti di finale a Wimbledon e 33\u00ba nel ranking.\nIl primo buon risultato del 2010 \u00e8 la finale raggiunta con Janko Tipsarevi\u0107 nel torneo di doppio a Chennai e in febbraio si spinge fino ai quarti di finale in singolare all'ATP di Johannesburg. Conferma il secondo turno dell'anno precedente a Indian Wells e Miami, in aprile si impone in singolare nel Challenger di Atene e il mese dopo perde la finale in quello di Busan. A Wimbledon ottiene la sua migliore prestazione in carriera raggiungendo i quarti di finale, a cui accede battendo al quinto set il n\u00ba 7 del mondo Andy Roddick negli ottavi, viene eliminato in tre set dal n\u00ba 3 Novak Djokovic; a fine torneo fa un balzo di 40 posizioni nel ranking e sale alla 42\u00aa. Al torneo di Toronto si spinge per la prima volta al terzo turno in un Masters 1000, l'ottimo momento di forma continua in ottobre con il Challenger vinto a Seul e il 1\u00ba novembre approda alla 33\u00aa posizione, che rimarr\u00e0 il suo best ranking in carriera. Anche in doppio ottiene altri buoni risultati, con il successo nel Challenger di Atene e le semifinali negli ATP 500 di Pechino e Basilea.\n2011, due titoli Challenger.\nSubisce sei sconfitte consecutive al primo turno nei primi tornei stagionali e torna al successo nei primi turni di Indian Wells e Miami. Anche al Madrid Masters supera il primo turno ai danni del n\u00ba 17 ATP Fernando Verdasco e vince per la prima volta in stagione due incontri di fila al Challenger di Busan. Non raggiunge come l'anno prima il quarto turno a Wimbledon, sconfitto al terzo da Michael Llodra dopo aver eliminato Tommy Robredo e il n\u00ba 12 ATP Viktor Troicki. Accede per due volte consecutive ai quarti di finale nei successivi tornei di Atlanta e di Los Angeles, nel quale raggiunge la semifinale in doppio. Il bilancio stagionale resta comunque negativo e si risolleva in classifica con i successi nei Challenger di Ningbo in settembre e di Seul in ottobre.\n2012, un titolo ATP in doppio e tre Challenger in singolare.\nPer la prima volta in carriera all'Australian Open raggiunge il terzo turno, dove raccoglie solo 5 giochi contro Juan Martin del Potro, mentre negli altri Slam in stagione viene eliminato al primo turno. A marzo sconfigge G\u014d Soeda nella finale del Singapore ATP Challenger e supera il primo turno al Masters di Miami, dove \u00e8 costretto al ritiro nel secondo match. Torna a mettersi in evidenza in giugno al Queen's con la vittoria al terzo turno sul n\u00ba 8 ATP Janko Tipsarevic ed \u00e8 nuovamente costretto al ritiro nell'incontro dei quarti contro Marin Cilic, che vincer\u00e0 il torneo. Viene eliminato al primo turno anche ai Giochi di Londra e il suo miglior risultato nella successiva trasferta americana \u00e8 il secondo turno raggiunto al Cincinnati Masters. A settembre vince il torneo allo Shanghai Challenger in singolare e a fine mese conquista il suo secondo titolo ATP in doppio a Bangkok, in coppia con l'idolo locale Danai Udomchoke. A ottobre raggiunge il secondo turno nell'ATP 500 di Pechino \u2013 approfittando del ritiro di David Ferrer \u2013 e allo Shanghai Masters. A fine mese si conferma campione al Challenger di Seul, che aveva vinto nelle due ultime edizioni, e chiude la stagione al 59\u00ba posto del ranking.\n2013, due titoli Challenger.\nAll'Australian Open viene eliminato al secondo turno da Gael Monfils, che si impone per 8-6 al quinto set, e anche nei successivi tornei stagionali dello Slam sar\u00e0 eliminato al secondo turno. Accede per la prima volta al terzo turno del Masters di Indian Wells e viene eliminato da Murray che lo batter\u00e0 anche a Wimbledon. A Nizza Lu supera il n\u00ba 22 ATP Andreas Seppi e al secondo turno viene eliminato da Pablo Andujar. In luglio sconfigge G\u014d Soeda nella finale del Challenger di Pechino e il mese dopo esce nei quarti di finale a Winston-Salem per mano di Alexandr Dolgopolov. Al torneo di Kaohsiung vince il ventesimo titolo Challenger in carriera in singolare superando in finale Yuki Bhambri. A Bangkok viene eliminato nei quarti dal n\u00ba 6 del mondo Tomas Berdych e per il sesto anno consecutivo termina la stagione nella top 100.\n2014, una finale e due semifinali ATP, 34\u00ba nel ranking.\nDopo dieci sconfitte in singolare nei quarti di finale di tornei ATP, nel gennaio 2014 accede per la prima volta a una semifinale a Auckland grazie ai successi su Igor Sijsling, Bradley Klahn e nei quarti su Steve Johnson. In semifinale batte a sorpresa in due set il n\u00ba 3 del mondo David Ferrer e, nell'unica finale disputata in singolare in carriera, cede dopo due tie break a John Isner. Nei tornei del Grande Slam del 2014 non va oltre il secondo turno raggiunto all'Australian Open e a Wimbledon. Torna a giocare una semifinale ATP a Memphis e si ritira alla fine del primo set, risultato che lo riporta nella top 50 da cui era uscito nell'aprile 2011. Sconfitto nuovamente da Isner al terzo turno di Indian Wells, raggiunge i quarti ad Halle e si ritira dal torneo prima dell'incontro con Roger Federer. Al secondo turno di Wimbledon cede in 4 set al n\u00ba 3 del mondo Stan Wawrinka. Gioca solo due Challenger in stagione e in luglio si conferma campione a Kaohsiung. Si ferma al secondo turno nei primi tre tornei disputati nella trasferta americana e lo supera a Cincinnati sconfiggendo il n\u00ba 5 del mondo Berdych, prima di essere eliminato al terzo turno da Fognini. Arriva in semifinale anche al successivo torneo di Winston-Salem, viene sconfitto in tre set da Lukas Rosol e sale al 34\u00ba posto del ranking.\n2015, ultimo titolo ATP in doppio e due titoli Challenger.\nInaugura la stagione vincendo il suo terzo e ultimo titolo ATP in carriera nel torneo di doppio di Chennai, dove in coppia con Jonathan Marray supera in finale gli specialisti Raven Klaasen / Leander Paes; in singolare viene eliminato nei quarti da Roberto Bautista Agut. Sconfitto da Federer al primo turno dell'Australian Open, raggiunge i quarti di finale anche a Delray Beach, e viene battuto da Adrian Mannarino dopo aver eliminato il n\u00ba 15 ATP Kevin Anderson. In maggio disputa la sua ultima finale nel circuito maggiore al torneo di doppio di Ginevra in coppia con Raven Klaasen e vengono sconfitti al terzo set da Juan Sebasti\u00e1n Cabal / Robert Farah. L'unico torneo dello Slam in cui supera il primo turno nel 2015 \u00e8 il Roland Garros e al secondo turno perde al quarto set contro Anderson. Viene sconfitto nel tiebreak decisivo nei quarti di finale all'ATP di Nottingham da Alexandr Dolgopolov, dopo che aveva eliminato Andreas Seppi e Feliciano Lopez. Ad agosto esce dalla top 100 e vi fa subito ritorno raggiungendo i quarti anche a Winston-Salem, ma un infortunio alla schiena lo costringe al ritiro prima dell'incontro con Steve Johnson. Si ritira per il mal di schiena anche durante il match del primo turno agli US Open. All'ATP 500 di Pechino supera Adrian Mannarino e Viktor Troicki, e nei quarti cede a David Ferrer. A ottobre si aggiudica il Ningbo Challenger con la vittoria in finale su J\u00fcrgen Zopp e in novembre vince a Hua Hin il suo ultimo Challenger in doppio in carriera.\n2016, 4 titoli Challenger.\nAlla fine del 2015 avverte un persistente dolore al gomito destro e in gennaio si sottopone a un intervento chirurgico. Al rientro in maggio raggiunge la finale al Challenger di Seul e viene sconfitto al tiebreak decisivo da Sergiy Stakhovsky. Eliminato da Djokovic al primo turno del Roland Garros, arriva in finale nei successivi tre Challenger disputati sull'erba, perde la prima contro Dustin Brown a Manchester e si impone in quelle di Surbiton e Ilkley, rispettivamente contro Marius Copil e Vincent Millot. Al secondo turno di Wimbledon viene eliminato da Murray. Esce al secondo turno anche a Washington e al Masters di Montreal, nel quale sconfigge Alexander Zverev. Al torneo di singolare dei Giochi di Rio viene sconfitto all'esordio da Paolo Lorenzi. Si spinge fino ai quarti di finale a Winston-Salem e viene eliminato da Bautista Agut. Torna a giocare nei Challenger a fine stagione, conferma il titolo vinto l'anno prima a Ningbo e si aggiudica per la prima volta quello a Suzhou.\n2017, ultimi tre titoli Challenger.\nNella prima parte del 2017 non va mai oltre il secondo turno in singolare nei tornei ATP e viene sconfitto al primo turno negli Slam all'Australian Open, al Roland Garros e a Wimbledon; l'unica vittoria di rilievo \u00e8 quella su Karen Khachanov in gennaio a Auckland. In doppio raggiunge la semifinale in febbraio a Delray Beach e ad aprile batte Tatsuma Ito nella finale del Challenger di Taipei. Nel periodo successivo deve rinunciare ad alcuni tornei per il riacutizzarsi del dolore al gomito. In agosto si aggiudica gli ultimi titoli della carriera, prima il Chengdu Challenger battendo in finale Evgeny Donskoy e per ultimo il Jinan International Open, nel quale supera Ri\u010dardas Berankis con il punteggio di 6-3, 6-1. A fine mese viene eliminato al secondo turno degli US Open dopo aver sconfitto Karen Khachanov. In settembre \u00e8 costretto al ritiro durante la finale dello Shanghai Challenger, che sar\u00e0 l'ultima finale in carriera. A fine mese concede tre soli giochi al n\u00ba 37 ATP Andrej Rubl\u00ebv al secondo turno dell'ATP di Chengdu e viene eliminato nei quarti da Marcos Baghdatis; nel torneo di doppio raggiunge con Divij Sharan la semifinale. Nella seconda parte della stagione avverte dolori alla spalla destra che lo costringono a ritirarsi in ottobre durante la semifinale del Ningbo Challenger, il suo ultimo torneo del 2017, disputato quando era 60\u00ba nel ranking.\n2018-2021, infortunio alla spalla e ritiro.\nIl dolore alla spalla persiste e Lu intraprende un percorso di riabilitazione, nel tentativo di evitare di operarsi. Rientra nel circuito nel maggio del 2018, disputa solo tre incontri e in giugno si sottopone all'intervento chirurgico. Rientra nel gennaio 2020, e nel giro di un mese disputa i suoi due soli incontri della stagione. Torna a giocare direttamente nel circuito maggiore nel febbraio 2021 partendo dalla posizione n\u00ba 1008 del ranking. Nell'arco di sei mesi disputa otto incontri in singolare e ne vince solo uno al Miami Open contro il n\u00ba 63 ATP Sam Querrey, mentre in doppio ne gioca quattro e ne vince uno al Roland Garros. A fine luglio disputa il suo ultimo incontro in carriera nel torneo olimpico di singolare ai Giochi di Tokyo, perde in due set contro Alexander Zverev \u2013 che si aggiudicher\u00e0 il titolo \u2013 e a fine incontro annuncia il suo ritiro dall'agonismo."}
{"id": "3015223", "revid": "217830", "url": "https://it.wikipedia.org/wiki?curid=3015223", "title": "Jan Kopeck\u00fd", "text": "Carriera.\nAll'et\u00e0 di 11 anni inizia a correre nei kart, dopodich\u00e9 continua a correre in circuito vincendo nel 2000 la Ford Fiesta Cup e la \u0160koda Pick-up Freestyle Cup e nel 2001 la \u0160koda Octavia Cup. Sempre nel 2001 ottiene la vittoria del campionato sprintrally ceco nella classe A7.\nNella stagione 2002 avviene il debutto nel mondiale WRC in Germania su Toyota Corolla WRC, gara che si conclude con un ritiro. Nel 2003 prende parte a tre gare del mondiale, in Germania conclude 20\u00ba assoluto con la \u0160koda Octavia WRC, mentre in Finlandia conclude al 32\u00ba posto con una Mitsubishi Lancer Evo VII.\nNella stagione 2004 si aggiudica il campionato nazionale, e nel 2005 riesce a cogliere il suo primo punto mondiale al Rally di Catalogna con un 8\u00ba posto con la \u0160koda Fabia WRC.\nNel 2006 e 2007 disputa il WRC con sempre con la \u0160koda Fabia WRC, raccogliendo come migliori risultati un 5\u00ba posto in Spagna (2006) e Germania (2007).\nNel 2009 porta al debutto la \u0160koda Fabia S2000 nell'Intercontinental Rally Challenge cogliendo due vittorie (Asturie e Barum) e tre secondi posti (Azzorre, Ypres e Russia), chiudendo il campionato al secondo posto dietro all'inglese Kris Meeke.\nNel 2010 si divide tra IRC e Campionato Italiano Rally, nel primo occupa la seconda posizione assoluta dopo la vittoria alle Canarie e i podi in Sardegna e Argentina (terzo), mentre nel CIR arriva al successo nel Rally del Salento e si piazza al terzo posto in classifica.\nNella stagione 2011 ha partecipato all'Intercontinental Rally Challenge (IRC), per la scuderia \u0160koda Motorsport, classificandosi di nuovo al secondo posto assoluto alle spalle del campione Andreas Mikkelsen. Nel 2012 si conferma al secondo posto in classifica, sempre alle spalle di Mikkelsen.\nLa stagione del 2013, risulta essere tra le migliori della sua carriera da pilota, in quanto riesce ad aggiudicarsi il Campionato europeo di Rally, battendo di diversi punti piloti del calibro di Breen e Bouffier.\nSi tratter\u00e0 della sua vera ultima partecipazione al campionato europeo, in quanto le successive apparizioni saranno solo di qualche gara per ogni stagione.\nDue anni dopo la vittoria dell'ERC, torna una sua netta presenza a livello mondiale, nel campionato WRC2, ottenendo fantastici risultati fin dalle prime gare. Vari successi di gruppo che lo porteranno nel 2018, a bordo di una Skoda Fabia R5, alla vittoria mondiale WRC2 di classe, portando a casa in quasi tutte le gare la vittoria di classe e quindi di gruppo, ottenendo tra l'altro diversi punti nel mondiale piloti assoluto."}
{"id": "3015224", "revid": "455046", "url": "https://it.wikipedia.org/wiki?curid=3015224", "title": "Monte Cimino", "text": "Il monte Cimino (1.053 ) \u00e8 la cima pi\u00f9 alta della catena dell'Antiappennino laziale dei monti Cimini, e di tutta la provincia di Viterbo. Sovrasta il paese di Soriano nel Cimino.\nDescrizione.\nLa faggeta del monte Cimino si trova nel comune di Soriano nel Cimino (VT) e ha un'estensione di circa 58 ha, tra i 925 ed i 1053 m s.l.m., \u00e8 tra le pi\u00f9 maestose ed imponenti dell'Italia centrale.\nSi sviluppa tutt'intorno ad un parcheggio facilmente raggiungibile e ottimamente utilizzabile, a quota 970 m s.l.m., dove \u00e8 possibile sostare all'ombra dei faggi nelle calde giornate estive e usufruire del ristorante posto l\u00ec vicino.\n\u00c8 presente anche una stazione meteorologica, attiva dal 2011 e ripristinata nel 2018, che rileva quotidianamente i parametri meteorologici.\nDalla sommit\u00e0 del monte la vista, attualmente ostacolata, specie nella buona stagione, dalla vegetazione arborea, spazia sulla valle del Tevere e sui borghi circostanti: in primo luogo Soriano nel Cimino, Vitorchiano, Bomarzo, Montefiascone e Bassano in Teverina; sembra che dalla sommit\u00e0 della torre che si trova sulla vetta (attualmente non visitabile in quanto ospita numerose antenne e trasmettitori), nei giorni di cielo sereno sia possibile scorgere la cupola di San Pietro a Roma, il monte Cavo, il litorale laziale e la parte nord-occidentale della catena montuosa dei Lepini. A nord \u00e8 possibile scorgere il monte Amiata, alla sua destra il monte Cetona e, in lontananza, il monte Nerone.\nAccesso.\nGrazie alla rete escursionistica realizzata dalla sezione del CAI di Viterbo, \u00e8 possibile raggiungere a piedi la faggetta e la vetta di Monte Cimino tramite tre percorsi escursionistici.\nVulcanologia.\nIl monte Cimino si inquadra nel pi\u00f9 ampio fenomeno del vulcanismo che ha interessato l'intera area della Tuscia. In particolare, il distretto cimino (quello del Monte Cimino) ha un\u2019et\u00e0 pi\u00f9 antica: la sua attivit\u00e0, infatti, \u00e8 compresa tra 1.35 milioni e 800.000 anni fa. Durante questo ampio intervallo di tempo, la risalita lungo le fratture di magmi viscosi acidi ha originato pi\u00f9 di 50 rilievi collinari facilmente riconoscibili (Palanzana, Montalto, San Valentino, Ciliano, Soriano \u2026) tutt\u2019intorno al domo principale, quello del Monte Cimino. \nEt\u00e0 del bronzo.\nLa sommit\u00e0 dell'altura fu occupata da un importante abitato della tarda et\u00e0 del bronzo, di cui si conserva quasi interamente la vasta fortificazione perimetrale, risalente all'et\u00e0 del bronzo finale (1150 a.C. circa) e che racchiude un'estensione di circa 50.000 metri quadrati; il vasto recinto artificiale di pietre, forse diviso in due settori, di cui uno comprende un'ulteriore e pi\u00f9 piccola area fortificata di circa 5.000 metri quadrati (presso la torre moderna), fu identificato dagli archeologi gi\u00e0 intorno al 1890, ma la sua esplorazione scientifica \u00e8 stata affrontata solo a partire dal 1976.\nDal 2009 il Ministero per i Beni e le Attivit\u00e0 Culturali e l'Universit\u00e0 Sapienza di Roma conducono campagne di scavo estive nel villaggio protostorico; oltre a notevoli risultati riguardanti le conoscenze della comunit\u00e0 insediata sul Cimino nell'et\u00e0 del bronzo, queste ricerche hanno consentito di individuare due fasi etrusche di rioccupazione dell'area, con edificazione di un fortilizio: la prima fase, di epoca arcaica (circa VI sec. a.C.), attesta l'importanza del possesso strategico della sommit\u00e0 nel corso della prolungata e anche conflittuale dialettica tra le metropoli tirreniche; la seconda fase pu\u00f2 invece essere messa in diretta relazione con le guerre mosse da Roma agli Etruschi dopo a presa di Veio altres\u00ec documentata dalle fonti letterarie (IV secolo a. C.).\nPeriodo romano.\nAgli antichi romani la \"Silva Ciminia\" appariva come un luogo tetro, sacro ed invalicabile. Essa formava una fascia forestale assai intricata che, grazie anche alla presenza di rocce vulcaniche, contribu\u00ec per almeno un paio di secoli a tenere lontane le truppe romane, costringendo Roma ad espandersi versi il Lazio meridionale e la Campania. Nei monti Cimini sono stati trovati resti di antichi tempietti probabilmente dedicati a Giove Cimino.\nDurante la guerra contro gli Etruschi, per i Romani guidati dal console Quinto Fabio Massimo Rulliano fu fondamentale raggiungere la sommit\u00e0 dei monti Cimini; infatti tale impresa permise loro di scorgere gli insediamenti etruschi presenti nella valle del Tevere che sarebbero poi caduti sotto la pressante avanzata romana attorno al 310 a.C..\nLa ZSC - Zona Speciale di Conservazione.\nLa faggeta occupa la parte pi\u00f9 meridionale della ZSC - Zona Speciale di Conservazione /ZPS IT6010022 (versante nord) istituita con Deliberazione di Giunta Regionale n\u00b0162 del 14 aprile 2016 ed ha una superficie di circa 50 ha, pari al 5% dell\u2019area del sito Con L.R. 27 dicembre 2008, n. 24 la \"gestione del sito\" \u00e8 affidata all'Ente Monti Cimini - Riserva Naturale Lago di Vico.\nRiconoscimento UNESCO.\nIl 2 febbraio 2015 la faggeta \u00e8 stata proposta, dalla delegazione permanente italiana presso l'UNESCO, nella tentative list per l'inclusione tra i siti Patrimonio Mondiale Naturale (criterio di selezione (IX): \"per essere un esempio eccezionale di significativo corso dei processi ecologici e biologici nell'evoluzione e lo sviluppo degli ecosistemi terrestri, di acqua dolce, costieri e marini e le comunit\u00e0 di piante e animali marini\". Il 7 luglio 2017 il World Heritage Committee, riunito a Cracovia, ha riconosciuto la faggeta di Monte Cimino come sito UNESCO Patrimonio Mondiale Naturale dell'Umanit\u00e0 inserendola nella Unesco's World Heritage List (ID. 1133ter-047).\nLa \"rupe tremante\".\nAl limitare del bosco di faggi, nella parte sottostante il grande parcheggio, si trova il grande masso di trachite noto come \"rupe tremante\" o \" sasso menicante\", meglio conosciuto agli abitanti del posto come \"sasso naticarello\" (attestate anche le antiche forme \"sasso menicatore\" e \"sasso trenicatore\").\nCelebrato gi\u00e0 da Plinio il Vecchio come \"naturae miraculum\" (miracolo della natura) nel suo \"Naturalis historia\", \u00e8 un grosso masso di forma ovoidale di circa 8 metri di lunghezza, 6 metri di larghezza e 3 metri di altezza, del volume di circa 100\u00a0m\u00b3 e del peso di circa 250 tonnellate, sospeso in equilibrio su una sporgenza rocciosa del suolo, caratteristica che fa s\u00ec che possa essere fatto oscillare sensibilmente e in modo abbastanza agevole utilizzando un grosso bastone a mo' di leva.\nEsso rappresenta uno dei tanti massi eruttati dal vulcano cimino durante la fase di massima attivit\u00e0 e fa comprendere quale portata e quale forza avesse il Cimino durante le sue eruzioni.\nSport.\nNei numerosi sentieri all'interno della faggeta vengono praticati molti sport, tra cui: escursionismo, trekking, corsa, mountain bike, downhill e boulder.\nIl monte Cimino \u00e8 stata sede di arrivo di due tappe della Tirreno Adriatico: della quinta tappa nel 1995, vinta da Gianluca Pierobon, e della quarta tappa del 1996, vinta da Filippo Casagrande.\nSet cinematografico.\nIl bosco di faggi \u00e8 stato il set di alcuni celebri film, tra cui \"Il Marchese del Grillo\" (1981) di Mario Monicelli, \"Yado\" (1985) di Richard Fleischer e l'Armata Brancaleone (1966) di Mario Monicelli."}
{"id": "3015225", "revid": "599013", "url": "https://it.wikipedia.org/wiki?curid=3015225", "title": "Filippo Faina", "text": "Carriera.\nIn Serie A1 ha allenato l'Olimpia Milano e la Scaligera Verona, guidandola poi anche in Eurolega grazie alle semifinali play-off raggiunte l'anno prima; a Milano ha guidato la squadra ad una retrocessione (unica nella storia della prestigiosa compagine) e ad una sfida contro Imola, all'ultima giornata, che nella sostanza avrebbe stabilito chi sarebbe retrocesso. In questo secondo Faina riusc\u00ec a portare la squadra alla vittoria. Nella stagione 2001-2002 torna alla guida dell'Olimpia subentrando a Guido Saibene e terminando l'annata.\nNel marzo 2016 \u00e8 subentrato ad Alessandro Magro alla guida della Fulgor Omegna, squadra che militava in Serie A2."}
{"id": "3015226", "revid": "580", "url": "https://it.wikipedia.org/wiki?curid=3015226", "title": "Trofeo delle Regioni 2010 - Indoor maschile", "text": "Il torneo maschile si svolge dal 27 giugno al 2 luglio 2010.\nPrima fase.\nIn base al ranking nazionale FIPAV relativo alle ultime due edizioni del Trofeo (in caso di parit\u00e0 si tiene conto del miglior piazzamento nell'ultima edizione) sono stati stilati i gironi della prima fase:\nSeconda fase.\nIn base ai risultati della prima fase si stila una classifica che genera i seguenti gironi (tra parentesi la posizione in classifica dopo la prima fase):\nCampione delle Regioni.\nCampione delle Regioni 2010\nPiemonte(2\u00ba titolo)"}
{"id": "3015227", "revid": "88740", "url": "https://it.wikipedia.org/wiki?curid=3015227", "title": "Bridgit Mendler", "text": "\u00c8 diventata famosa per il ruolo da protagonista di Teddy Duncan, nella serie \"Buona fortuna Charlie\" e partecipando nella serie, \"I maghi di Waverly\" nel ruolo di Juliet. Il 22 ottobre 2012 \u00e8 uscito il suo album di debutto, \"Hello My Name Is...\".\nBiografia.\nNasce a Washington il 18 dicembre 1992, all'et\u00e0 di otto anni si trasferisce con la famiglia a Mill Valley, in California, dove studia recitazione iniziando a lavorare in alcune commedie, nel teatro di prosa e nel teratro musicale, diventando la pi\u00f9 giovane artista del \"San Francisco Fringe Festival\".\nCarriera.\n2004-2009: inizio e film.\nNel 2004 ottiene il suo primo ruolo nella pellicola d'animazione indiana \"The Leggend of Buddha\", nella quale interpreta Lucy. A soli 13 anni ottiene un ruolo in qualit\u00e0 di guest star nella soap opera, \"General Hospital,\" e, nello stesso anno \u00e8 la voce del personaggio \"Thornken\" nel video game, \"Bone: The Great Cow Race\", videogioco che traeva ispirazione da una serie a fumetti. Ha inoltre recitato nel film, \"Alice una vita sottosopra\", affiancando l'attrice Alyson Stoner e l'attore Lucas Grabeel. Bridgit Mendler ha interpretato il ruolo dell'antagonista, rivale del personaggio di Stoner, Alice. Per la colonna sonora del film, la Mendler forn\u00ec il suo supporto vocale alla canzone, \"Free Spirit\", eseguita dalla Stoner.\nNel 2008, venne annunciato la sua interpretazione nel ruolo di \"Kristen Gregory\" nell'adattamento cinematografico della popolare serie di romanzi per adolescenti, \"The Clique\". La pellicola usc\u00ec direttamente in DVD nell'autunno del 2008, il suo secondo film prodotto in questo formato. Nel 2007, aveva iniziato a lavorare ad un film con l'attrice e cantante Lindsay Lohan dal titolo, \"Incinta o... quasi\" Inizialmente previsto per una versione teatrale negli Stati Uniti, fu invece prodotto nel 2009 come film TV e trasmesso su ABC Family. Il film venne riprodotto in versione teatrale in paesi come la Russia, la Romania, la Spagna, l'Ecuador ed il Messico, con pi\u00f9 di 2 milioni di spettatori. Ebbe inoltre un ruolo di supporto anche nel film, \"Alvin Superstar 2\".\nNel 2009, diviene un personaggio ricorrente nella serie, Disney Channel \"I maghi di Waverly\", insieme a Selena Gomez e David Henrie, dove interpreta il ruolo di \"Giulietta Van Heusen,\" fino alla fine della serie. La Mendler continua ad apparire in undici episodi totali per tutta la serie che si estende dal 2009 al 2012 quando la serie si \u00e8 conclusa.\n2010 - 2014: \"Buona fortuna Charlie\".\nNel 2010, Bridgit Mendler divenne la star della serie targata, Disney Channel \"Buona fortuna Charlie\", incentrata su una ragazza adolescente produttrice di video-diari per la sua sorellina. La serie ha debuttato il 4 aprile del 2010 ricevendo solo critiche positive. Nel 2011 ha interpretato il ruolo di Olivia White, il ruolo principale nel film Disney per la televisione, \"Lemonade Mouth\", visto da 5,7 milioni di spettatori. Mendler ha inoltre eseguito numerose canzoni per la colonna sonora del film, pubblicata il 12 aprile 2011 dalla Walt Disney Records. Il primo singolo dalla colonna sonora, intitolato, \"Somebody\", fu pubblicato il 4 marzo 2011, raggiungendo la 89\u00aa posizione nella US \"Billboard Hot 100 chart\". Il secondo singolo, \"Determinate\", raggiunse la 51\u00aa nella \"Billboard Hot 100\".\nNel 2011, recit\u00e0 nel ruolo di supporto di Appoline nel film, Beverly Hills Chihuahua 2, successivamente registr\u00f2 per il filem la canzone, \"This Is My Paradise,\" pubblicata come singolo promozionale l'11 gennaio 2011 con un video musicale diretto da \"Alex Zamm\". Il 31 marzo 2011 \u00e8 fu confermato che la Mendler aveva firmato un contratto con la Hollywood Records, per lavorare al suo album di debutto. Anche nel 2011 recit\u00f2 nel film Disney per la televisione, \"Buona Fortuna Charlie - Road Trip Movie\", che ha debuttato il 2 dicembre 2011. La canzone, \"I'm Gonna Run To You\" \u00e8 stata co-scritta e interpretata dalla Mendler, ed inoltre fu pubblicata come singolo promozionale il 12 novembre 2011. Mendler ha successivamente co-scritto e cantato, \"We Can Change The World,\" per la Disney, pubblicato come il suo terzo singolo promozionale l'11 giugno 2011.\n2012-2015: \"Hello My Name Is...\" e \"Undateable\".\nNel 2012, partecipa come guest star nella serie televisiva, Dr. House Medical Division, nel quale interpreta il ruolo di Callie Rogers, un'adolescente in fuga senza casa affetta da una misteriosa malattia. Nell'estate 2012, conferm\u00f2 il titolo del suo singolo di debutto ufficiale\u02d0 \"Ready or Not\", scritto da lei stessa, \"Emanuel \"Eman\" Kiriakou\" ed \"Evan \"Kidd\" Bogart\". La canzone fu pubblicata per il download digitale il 7 agosto 2012 e per la diffusione radiofonica il 21 agosto 2012. \"Ready or Not\" raggiunse la 49\u00aa posizione negli Stati Uniti e 53\u00aa in Australia, la 7\u00aa nel Regno Unito e tra i primi venti della classifica in Belgio, la Repubblica d'Irlanda e Nuova Zelanda. La canzone ricevette la certificazione, disco di platino negli Stati Uniti e in Canada e disco d'oro in Danimarca, Nuova Zelanda e in Norvegia. La Mendler si \u00e8 avventurata col suo primo tour, \"Bridgit Mendler: Live in Concert\". Il tour raggiunse per prima, solo il Nord America suonando in occasione di fiere di stato, festival musicali e per una serie concerti Jingle Ball. L'album di debutto della Mendler, \"Hello My Name Is...\", venne pubblicato il 22 ottobre 2012 per la Hollywood Records. Tutte le canzoni sono state scritte dalla stessa Bridgit con i collaboratori. L'album raggiunse la 30\u00aa posizione nella Billboard 200, vendendo circa 200 000 copie. A livello internazionale l'album ha debuttato in alcuni paesi come la Polonia, Australia, Regno Unito, Francia e Spagna. La voce della Mendler venne confrontata con le voci di Lily Allen, Cher Lloyd, Jessie J e Karmin. Dell'album ha pubblicato due singoli promozionali: \"I Forgot to Laugh\" e \"Top of the World\".\nIl 12 febbraio 2013 ha pubblicato per la radio, il suo secondo singolo, \"Hurricane\". La canzone raggiunse negli Stati Uniti la 1\u00aa posizione nella \"Billboard Bubbling Under Hot 100\". Il 2 aprile 2013 ha presentato una versione remix del singolo, e, il 21 giugno 2013, un EP remixato. Anche a giugno la Mendler ha debuttato con il suo secondo tour, il summer tour, raggiungendo solo gli Stati Uniti. In 30 aprile ha pubblicato l'extended play Live in London, da Universal Music, registrato a una speciale performance nel Regno Unito.\nIl 28 giugno 2013, Bridgit Mendler ha iniziato la seconda tappa del Summer Tour a Charlottetown, in Canada, dove ha cantato una delle sue nuove canzoni, \"Fly to You\". Il 5 luglio 2013, ha eseguito un nuovo brano, \"Deeper Shade of Us\", un disco di genere dance-pop. Il 24 novembre 2013 in un'intervista con Clevver TV postata su YouTube, la Mendler ha confermato che stava lavorando al suo secondo album in studio la cui pubblicazione era prevista per il 2015. Il giorno dopo, il 25 novembre 2013, fu annunciato la sua partecipazione alla seconda stagione della serie comica \"Undateable,\" prodotta dalla NBC. Sar\u00e0 la protagonista nel ruolo di \"Candace\", una cameriera sfortunata ma ottimista. L'8 maggio 2015 la NBC ha rinnovato la Bridgit Mendler per la terza stagione, composta interamente da episodi dal vivo. Il 2 luglio 2015 venne confermato che Bridgit Mendler, all'inizio del 2015 ha lasciato l'etichetta discografica Hollywood Records.\n2016-presente: Nemesis.\nIl 4 agosto 2016 annuncia il titolo del suo nuovo singolo, \"Atlantis\" in collaborazione con Kaiydo pubblicato il 26 agosto 2016. Il singolo anticipa il suo EP, \"Nemesis\", pubblicato il 18 novembre 2016.\nAbilit\u00e0 artistica.\nPer Brigit Bob Dylan \u00e8 il suo principale riferimento musicale. In un'intervista con Disney Channel Paesi Bassi, ha rivelato che la sua canzone preferita \u00e8 \"Don't Think Twice, It's All Right, tratta\" dall'album del 1963, \"The Freewheelin 'Bob Dylan.\"\nFormazione.\nNel settembre 2012, Bridgit Mendler rivel\u00f2 in un'intervista con \"Krista Smith\" di \"Vanity Fair\" che stava studiando Arti Liberali presso l'University of Southern California. Decise di studiare arte dopo che due membri della sua band si unirono all'USC. In un'intervista di Brian Mansfield per USA Today, nel 2012, la cantante disse: \"Il mio progetto in questo momento \u00e8 solo quello di fare con lo studio un passo alla volta, per poi vedere come va. Sto solo andando a studiare qualcosa che sar\u00e0 molto utile per la mia carriera musicale, basta prendersi cura dei miei corsi di istruzione generale per ora. Voglio sapere qualcosa al di fuori di quello che faccio\". Nel 2013 ha scelto Antropologia e ha studiato la storia del Jazz, l'arte medievale e Antropologia medica.\nImmagine pubblica.\nBridgit Mendler possiede un'immagine pulita e onesta, al di fuori di guai e scandali. Viene vista come un'artista \"fastidiosa\" da \"Top Ten\" perch\u00e9 \u00e8 troppo corretta. Brigit Mendler nel 2012 fu inclusa da Billboard tra i sedici grandi artisti del 2012. Nel 2013 \u00e8 apparsa anche nella lista delle tredici. \u00c8 stata scelta anche come una delle dieci giovani artiste pi\u00f9 hot da \"Forbes Woman\". Nel 2012, Bridgit Mendler venne scelta come modella dell'anno da \"Common Sense Media\", un'organizzazione no-profit che onora i talenti innovativi del mondo dello spettacolo, nell'ordine pubblico e della tecnologia e ricompensa principalmente insegnanti, scienziati e filantropi. Venne premiata per il suo lavoro di beneficenza anti-bullismo con lo scopo di migliorare la vita delle famiglie fornendo un modello affidabile e creando un impatto positivo nel mondo. Bridgit Mendler fu, dopo Miranda Cosgrove, la seconda giovane artista a vincere il premio.\nDoppiatrici italiane.\nIn \"Violetta\" viene lasciata la voce originale"}
{"id": "3015236", "revid": "119001938", "url": "https://it.wikipedia.org/wiki?curid=3015236", "title": "Le Samyn", "text": "Le Samyn \u00e8 una corsa in linea maschile di ciclismo su strada, che si svolge tra Frameries e Dour, nella provincia dell'Hainaut in Belgio, ogni anno nel mese di marzo, il mercoled\u00ec successivo la Omloop Het Nieuwsblad. Dall'anno 2005 fa parte del circuito continentale UCI Europe Tour come evento di classe 1.1.\nStoria.\nQuesta corsa fu creata nel 1968 con il nome di \"Grand Prix de Fayt-le-Franc\", dal nome della frazione attorno al quale si correva. Nel 1970 si decise di ribattezzarla in omaggio al suo primo vincitore, Jos\u00e9 Samyn, deceduto in corsa nel 1969.\nAlbo d'oro.\n\"Aggiornato all'edizione 2021.\"\nVittorie per nazione.\n\"Aggiornato al 2021\""}
{"id": "3015239", "revid": "580", "url": "https://it.wikipedia.org/wiki?curid=3015239", "title": "Trofeo delle Regioni 2010 - Indoor femminile", "text": "Il torneo femminile si svolge dal 27 giugno al 2 luglio 2010.\nPrima fase.\nIn base al ranking nazionale FIPAV relativo alle ultime due edizioni del Trofeo (in caso di parit\u00e0 si tiene conto del miglior piazzamento nell'ultima edizione) sono stati stilati i gironi della prima fase:\nSeconda fase.\nIn base ai risultati della prima fase si stila una classifica che genera i seguenti gironi (tra parentesi la posizione in classifica dopo la prima fase):\nCampione delle Regioni.\nCampione delle Regioni 2010\nEmilia-Romagna(3\u00ba titolo)"}
{"id": "3015242", "revid": "599013", "url": "https://it.wikipedia.org/wiki?curid=3015242", "title": "Ken'ichi Shimokawa", "text": ""}
{"id": "3015243", "revid": "729019", "url": "https://it.wikipedia.org/wiki?curid=3015243", "title": "\u0130lhan Sel\u00e7uk", "text": "Nacque ad Ayd\u0131n, figlio di un sottufficiale dell'esercito e fratello minore del vignettista Turhan. Si laure\u00f2 in giurisprudenza all'Universit\u00e0 di Istanbul e dopo la laurea, negli anni cinquanta, esercit\u00f2 sia la professione di giornalista che quella di avvocato. Nel 1963 divenne \"columnist\" del \"Cumhuriyet\", di cui pi\u00f9 tardi divenne a lungo redattore capo. Fu autore anche di molti libri e racconti.\nSel\u00e7uk era considerato un laico, e noto avversario del governo guidato dall'AKP. L'apice di questo scontro si raggiunse nel marzo del 2008, quando Sel\u00e7uk venne arrestato nell'ambito dell'operazione portata avanti dal governo contro la presunta organizzazione sovversiva Ergenekon.\n\u00c8 morto il 21 giugno 2010, pochi mesi dopo il fratello, in un ospedale di Istanbul, per le complicazioni di un'ischemia che lo aveva colpito il precedente 24 gennaio."}
{"id": "3015254", "revid": "767487", "url": "https://it.wikipedia.org/wiki?curid=3015254", "title": "Yunosi", "text": "Y\u016bnos\u012b o Y\u016bnes\u012b (farsi \u06cc\u0648\u0646\u0633\u06cc) \u00e8 una citt\u00e0 dello shahrest\u0101n di Bajestan, circoscrizione Centrale, nella provincia del Razavi Khorasan in Iran. Aveva, nel 2006, una popolazione di 3.349 abitanti."}
{"id": "3015255", "revid": "402993", "url": "https://it.wikipedia.org/wiki?curid=3015255", "title": "Pippo Faina", "text": ""}
{"id": "3015256", "revid": "33921", "url": "https://it.wikipedia.org/wiki?curid=3015256", "title": "Stele di Naram-Sin", "text": "La stele di Naram-Sin o stele della vittoria \u00e8 un bassorilievo su lastra di arenaria alta 200 cm e larga 105 cm che celebra il sovrano accadico Nar\u0101m-S\u00een per la sua vittoria sui Lullubiti. Rinvenuta tra le rovine di Susa, la stele era originariamente collocata nella citt\u00e0 di Sippar La stele \u00e8 conservata oggi presso il Museo del Louvre, a Parigi.\nUn bassorilievo simile, sempre ritraente Nar\u0101m-S\u00een, fu rinvenuto a pochi chilometri di Diarbekr, nel Pir H\u00fcseyin.\nStoria e ritrovamento.\nNar\u0101m-S\u00een (cuneiforme \ud808\udc2d\ud808\ude3e\ud808\ude8f\ud808\udd20\ud808\udc2d\ud808\udc97\ud808\udf6a), figlio di Manishtushu e padre di Shar-kali-sharri, fu un sovrano accadico, terzo successore di Sargon di Akkad. Secondo la cronologia media, regn\u00f2 dal 2254 al 2218 a.C. Port\u00f2 l'impero dei suoi padri alla massima estensione, realizzando quella conquista della Mesopotamia (entro l'arco montano) dal \"Mare Superiore\" (Mar Mediterraneo) al \"Mare Inferiore\" (Golfo Persico), che finir\u00e0 per avere un ruolo ideologico preminente in tutta la storia del Vicino Oriente antico.\nLa porzione principale della stele fu rinvenuta dall'archeologo Jacques de Morgan nel 1898 a Susa, oggi Sush, antica capitale dell'Elam sull'altopiano iranico, dove presumibilmente fu portata come trofeo di guerra da Shutruk-Nakhkhunte I, a capo dell'impero elamita.\nDescrizione.\nLa stele celebra la vittoria di Nar\u0101m-S\u00een, figlio di Manishtushu e padre di Shar-Kali-Sharri, contro i Lullubiti, un popolo che abitava i monti Zagros.\nNel bassorilievo spicca la figura del sovrano, venerato dai suoi guerrieri come un dio, accompagnato dai due vessilliferi alla sua sinistra e reso divino dalla presenza di due astri sopra di lui. Da notare il particolare copricapo del re Nar\u0101m-S\u00een, una tiara con corna, simbolo, queste ultime, della divinit\u00e0. Un richiamo dunque alla deificazione in vita del sovrano accadico, il primo sovrano mesopotamico a vantare la propria umanit\u00e0 divinizzata, testimoniata anche dalle iscrizioni che antepongono al suo nome il determinativo, proprio degli d\u00e8i, \"dingir\". Al re, fedele custode ed esecutore della volont\u00e0 del dio poliade proprio dei Sumeri, si sostituisce, con l'accadico Nar\u0101m-S\u00een, il re che si fa dio stesso. Nar\u0101m-S\u00een indossa un arco e impugna una freccia incedendo altero sui corpi dei nemici. Un'altra sua freccia ha appena ferito alla gola un guerriero nemico che gli si pone soccombente di fronte. Anche le dimensioni delle figure, testimoniata proprio da quella della freccia che ha ferito il guerriero nemico, mostrano la \"grandezza\" fisica sovrumana propria del sovrano accadico. Sebbene la stele sia rovinata nella parte superiore, essa ancora rivela chiaramente la gloria, l'orgoglio e la divinit\u00e0 di Nar\u0101m-S\u00een.\nL'esercito accadico, collocato nella parte sinistra della stele, \u00e8 composto da guerrieri che marciano in modo ordinato, il che \u00e8 in netta contrapposizione con il caos che regna tra i guerrieri lullubi, nella parte inferiore destra della lastra, collocati a terra sul campo di battaglia roccioso e impervio per la natura montagnosa dei monti Zagros. La stele sembra spezzare la tradizione usando disposizioni diagonali delle figure per comunicare la storia all'osservatore, sebbene registri orizzontali pi\u00f9 tradizionali siano visibili sui frammenti pi\u00f9 piccoli."}
{"id": "3015257", "revid": "767487", "url": "https://it.wikipedia.org/wiki?curid=3015257", "title": "Alien 2 - Sulla Terra", "text": "Alien 2 - Sulla Terra \u00e8 un film del 1980 diretto da Ciro Ippolito con lo pseudonimo Sam Cromwell, occupandosi anche della sceneggiatura e della produzione. Tra gli interpreti figurano Belinda Mayne, Mark Bodin, Judy Perrin e Michele Soavi, accreditato come Mychael Shaw. Il film \u00e8 stato distribuito nel circuito cinematografico italiano l'11 aprile 1980.\nNarra la storia di una speleologa dotata di percezioni extrasensoriali che scopre delle uova aliene giunte dallo spazio durante il rientro di una missione spaziale. Da queste uova nasceranno delle terribili creature che provocheranno l'estinzione della razza umana.\nIl film \u00e8 un falso sequel italiano di \"Alien\", film del 1979 diretto da Ridley Scott, con il quale la trama non ha nulla a che vedere eccetto per l'idea centrale delle uova aliene. I produttori di \"Alien\" tentarono in vari modi di boicottarne la distribuzione denunciando inutilmente il regista; il film venne accolto da recensioni quasi interamente negative sia in Italia sia negli Stati Uniti a causa dello scarso budget che determin\u00f2 un risultato scadente e per lo sfruttamento indebito della fama di un film famoso.\nTrama.\nStati Uniti: l'intero paese attende con ansia l'arrivo di due astronauti a bordo di una navicella spaziale che atterrer\u00e0 al largo delle coste orientali. Intanto negli studi di un'emittente televisiva di San Diego (California), mentre si attende di trasmettere in diretta l'ammaraggio, un giornalista intervista Thelma, una giovane speleologa reduce da un'esplorazione e in procinto di condurne un'altra. La ragazza durante l'intervista subisce una crisi, avvertendo un pericolo imminente. Il direttore dell'emittente \u00e8 costretto a chiudere il collegamento e trasmette le immagini in diretta della navicella spaziale. Thelma decide subito di telefonare al suo psichiatra, dato che in passato aveva gi\u00e0 avuto delle crisi simili, essendo dotata di forti percezioni telepatiche. Dopo averla incontrata, lo psichiatra riesce a tranquillizzarla.\nThelma e il suo ragazzo Roy si incontrano con gli altri speleologi del loro gruppo in una sala da bowling, quindi si avviano verso il luogo della prossima spedizione. Durante una sosta, Burth scende dall'auto per comprare delle candele e Thelma decide di fare una passeggiata verso una spiaggia vicina. Mentre Roy la sta raggiungendo lei subisce un'altra crisi. Intanto cominciano a comparire nella zona vicino all'ammaraggio della navetta delle rocce bluastre pulsanti. Una bambina nella spiaggia ne raccoglie una e quando sua madre riesce a trovarla scopre che qualcosa le ha ridotto a brandelli il viso. Mentre si avviano in auto verso la grotta, gli speleologi sentono alla radio che le autorit\u00e0 non hanno trovato alcun superstite dell'equipaggio all'interno del velivolo. Arrivati nelle vicinanze alla grotta, il gruppo fa una sosta presso un emporio per cambiarsi e fare rifornimenti; Burth raccoglie un frammento di roccia bluastra e lo regala a Thelma.\nIl gruppo di speleologi inizia la discesa tra i profondi cunicoli delle grotte, portandosi sempre pi\u00f9 verso l'interno. La mattina dopo, mentre Thelma e Jill iniziano l'esplorazione, Jill nota che all'interno della borsa di Thelma la pietra ha cominciato a pulsare; la raccoglie e improvvisamente viene attaccata da una mostruosa creatura. Thelma corre subito a chiedere aiuto agli altri amici e riferisce loro che il volto di Jill \u00e8 sfigurato. Immediatamente Roy ordina di raggiungere Jill con una barella. Appena la trovano scoprono che il suo viso \u00e8 intatto e che la ragazza \u00e8 solamente svenuta. Ron fa scendere la barella e Jill vi viene caricata. Mentre uno alla volta incominciano a risalire, improvvisamente dal volto di Jill fuoriesce una creatura aliena, che attacca Ron e lo decapita. Gli speleologi fuggono e dopo che Burth riesce a recuperare i sonar si dividono: Burth e Maurine si dirigono verso una grotta, Roy e Thelma verso un fiume sotterraneo mentre Cliff e Bill verso nord.\nRoy, Thelma, Cliff e Bill si incontrano, mentre Burth e Maurine si dividono per cercare un passaggio. Maurine cade in trappola dell'alieno, che attacca anche Burth mentre tenta di salvarla. Intanto i quattro sopravvissuti continuano a cercare una via d'uscita e Roy cade ferendosi a una gamba. Thelma e Bill rimangono vicino a Roy, mentre Cliff si allontana per trovare Burth e Maurine. Thelma e Cliff si tengono in collegamento tramite un walkie-talkie, ma improvvisamente il collegamento si interrompe e Thelma tramite i suoi poteri telepatici cerca di guidarlo verso un luogo pi\u00f9 sicuro. Proprio mentre riesce a mettersi in contatto con lui, l'alieno lo attacca e lo uccide. I tre ragazzi riprendono a camminare, ma all'improvviso si trovano davanti a Cliff e cos\u00ec Thelma capisce che l'alieno prende possesso dei corpi umani per ottenerne calore e sviluppare fisicamente la sua forma. Thelma tenta di confrontarsi telepaticamente con la creatura, ma all'improvviso l'alieno fa esplodere la testa di Cliff e attacca Bill uccidendolo.\nGli ultimi due sopravvissuti, Roy e Thelma, riescono a fuggire giungendo in superficie e tentano di ritornare in citt\u00e0 in auto. Mentre sono in viaggio, raggiungono una macchina della polizia, ma la trovano vuota. Roy tenta inutilmente di comunicare con la radio. Cercano aiuto nell'emporio, ma anche l\u00ec non trovano pi\u00f9 nessuno. Quando tornano in citt\u00e0, i due si accorgono che \u00e8 ormai deserta ed entrano nella sala da bowling per cercare qualche superstite. Mentre Roy cerca degli amici viene attaccato dall'alieno, che tenta di uccidere anche Thelma. Rimasta sola, Thelma invoca aiuto, ma alla fine comprende che l'alieno non era giunto sulla Terra da solo e che i suoi simili hanno sterminato l'intera popolazione.\nProduzione.\nVisto il grande successo ottenuto dal film \"Alien\" di Ridley Scott, Ciro Ippolito decise di sfruttarne la fama e realizzarne un seguito apocrifo. L'idea di produrre un seguito della pellicola venne a Ippolito durante una pausa dal montaggio di uno dei suoi film napoletani, genere che oramai non gli interessava pi\u00f9. Ippolito insieme al montatore Carlo Broglio vide al cinema Adriano di Roma la proiezione di \"Alien\". Concluso il film, in Piazza Cavour i due notarono un enorme poster che pubblicizzava \"Zombi 2\" di Lucio Fulci. Da quel momento Ippolito decise di realizzare \"Alien 2\" e di ambientarlo non nelle profondit\u00e0 spaziali (come invece Scott aveva fatto) bens\u00ec in quelle terrestri.\nDopo aver preso accordi con il produttore Angiolo Stella, Ippolito annunci\u00f2 il titolo del film sulla rivista \"Variety\", sebbene allora non avesse ancora una storia definitiva. Al giornale arrivarono numerose richieste di informazioni per la realizzazione del film, e Stella e Ippolito presero accordi con due distributori per l'estero che accettarono di finanziare il lungometraggio in qualit\u00e0 di co-produttori. Dopo avere siglato un accordo con Stella e Ippolito, i co-produttori consegnarono loro 400 milioni di lire, che i due italiani impiegarono tuttavia in massima parte per andare in vacanza a Cannes con due amiche, comperarsi due auto sportive e altri beni di lusso. Durante la pre-produzione Ippolito chiam\u00f2 uno sceneggiatore, e insieme decisero di ambientare il film sotto terra, nel mondo della speleologia. A questo punto era assolutamente necessario trovare delle location, che fossero gratuitamente disponibili, ove girare le scene. Avendo visto in televisione un documentario sulle Grotte di Frasassi e avendo deciso che le spelonche sarebbero state l'ambiente ideale per il film, Ippolito si rec\u00f2 in Jugoslavia ove visit\u00f2 alcune aree famose per le caverne, ma la scelta definitiva cadde sulle Grotte di Castellana in Puglia.\nIppolito prese quindi un d\u00e9pliant delle grotte pugliesi, realizz\u00f2 alcuni ingrandimenti delle foto e le mostr\u00f2 ai produttori, facendo intendere loro che si trattasse di scenografie cinematografiche appositamente allestite in teatri di posa grazie ai soldi investiti nella realizzazione del lungometraggio.\nDopo avere trovato un cast, la regia fu affidata a Biagio Proietti, che per\u00f2 dopo una settimana e varie incomprensioni venne estromesso dal progetto. Ippolito propose dunque il film a Mario Bava, che per\u00f2 era gi\u00e0 impegnato con un altro film e consigli\u00f2 a Ippolito di assumere lui stesso la direzione di \"Alien 2\". Ippolito sostitu\u00ec Proietti pochi giorni dopo, sotto lo pseudonimo di Sam Cromwell, e ci\u00f2 segn\u00f2 il suo debutto alla regia.\nTutte le scene sotterranee ebbero come unico set le Grotte di Castellana in provincia di Bari. Le riprese durarono circa tre settimane e, oltre che nelle Grotte, si gir\u00f2 a Roma negli studi di Cinecitt\u00e0 e in California tra Los Angeles, San Diego (Mission Beach, Coronado) e il confine con il Messico.\nBava aveva suggerito a Ippolito di utilizzare della trippa come sistema economico per realizzare la creatura aliena. Alle prese con i problemi di budget, all'inizio delle riprese Ippolito incaric\u00f2 un attrezzista di nome Bombardone di andare a comprare la trippa, posizionandola poi intorno all'obiettivo al fine di creare l'illusione che la cinepresa fosse l'occhio del mostro. Per rendere l'effetto realistico, la carne veniva fatta tremolare come fosse effettivamente parte di un organismo vivente grazie a delle pompe mediche. Cos\u00ec facendo venne creata la \"soggettiva\" del mostro.\nGli effetti speciali furono realizzati in una cantina di Roma dove per\u00f2, a causa delle innumerevoli urla sia maschili sia femminili che si udivano e del forte odore di carne putrida che fuoriusciva dallo scantinato, i coinquilini chiamarono la polizia, che arrest\u00f2 tutta la troupe cinematografica per sospetto di omicidio e occultamento di cadavere. Gli effetti sonori del mostro vennero realizzati mischiando un rantolo e una registrazione audio del tecnico di scena Alberto Tinebra mentre russava. La colonna sonora del film venne composta dai musicisti Guido e Maurizio De Angelis e firmata con il nome del loro gruppo Oliver Onions. La colonna sonora \u00e8 rimasta inedita.\nDistribuzione.\nDate di uscita.\nLe date di uscita internazionali nel corso degli anni ottanta sono state:\nLa proiezione in anteprima negli Stati Uniti fu realizzata presso il Grauman's Chinese Theatre di Hollywood. Negli USA venne distribuito nei cinema in versione limitata dalla compagnia \"Cinema Shares International Distribution\". La compagnia, che distribu\u00ec anche altri noti film di serie B, come \"L'uomo puma\", \"Visitors - I nuovi extraterrestri\" e \"Shark - Rosso nell'oceano\" non \u00e8 pi\u00f9 attiva. Sempre negli USA, il film, dopo una breve apparizione nei cinema \u00e8 stato ufficialmente distribuito nel 2011 a causa di alcune contese legali. Anche se era in corso un procedimento penale, delle copie bootleg vennero rese disponibili con i titoli \"Alien 2: on Earth\", \"Alien Terror\" e \"Strangers\".\nDivieti.\nIl film fu approvato dalla censura italiana il 2 aprile 1980, con il visto n. 75007. Il film venne vietato ai minori di 16 anni in Francia, ai minori di 18 anni in Germania Ovest e Regno Unito e ai minori di 17 anni non accompagnati negli Stati Uniti (Rating R). A Singapore invece il film \u00e8 stato vietato ai minori di 16 anni non accompagnati.\nEdizioni home video.\nLa VHS del film venne distribuita in Italia nel 1980 dalla GVR e dalla MVP. Il film \u00e8 stato acquistato nel 1985 dal circuito televisivo Euro TV. Successivamente \u00e8 stato trasmesso in prima visione sul canale T.R.E., di propriet\u00e0 del gruppo, l'8 novembre del 1985 in prima serata, infine \u00e8 stato riproposto su alcune reti private e locali. La versione italiana del DVD \u00e8 stata distribuita da Rai Cinema e 01 Distribution il 3 agosto 2015.\nNegli Stati Uniti invece, dopo esser circolato in versione bootleg con il titolo \"Alien Terror\", circa trenta anni dopo il film \u00e8 stato trasferito dal negativo originale in 35 millimetri e pubblicato ufficialmente in DVD con il titolo \"Alien 2: On Earth\". Il film \u00e8 stato distribuito dalla Midnight Legacy il 22 marzo 2011, sia in versione DVD che Blu-ray. La versione Blu-ray, edizione limitata di 30.000 copie, presenta alcuni contenuti speciali: il rarissimo trailer della VHS olandese e alcuni outtake trasferiti dal negativo B-roll in alta definizione. La risoluzione video \u00e8 di 1080p mentre l'audio DTS-HD \u00e8 il Master Audio 2.0.\nAccoglienza.\nIncassi.\nIl film ebbe un certo successo nel mondo, riuscendo anche a recuperare i costi di produzione (largamente spesi da Broglio e Ippolito per la vacanza a Cannes), che si aggiravano intorno ai 400 milioni di lire. In Italia il film incass\u00f2 invece circa 148 milioni di lire, senza riuscire a inserirsi nella classifica dei 100 maggiori incassi della stagione 1980/1981. Il film venne distribuito anche in Spagna, dove attir\u00f2 211.000 spettatori e guadagn\u00f2 32.433,124 pesete.\nCritica.\n\"Alien 2 - Sulla Terra\" \u00e8 stato accolto in vario modo dai siti di film che trattano il genere dei B-movie, mentre i critici professionisti italiani hanno assegnato al film giudizi negativi. Anche negli Stati Uniti, dopo l'uscita del Blu-ray, i critici hanno giudicato il film mediocre.\n\"La Stampa\" nel 1980 scrisse sul film che \u00abNe \u00e8 derivato un prodotto non troppo ibrido, dove il riferimento a certi dettagli del precedente \"Alien\" di Ridley Scott appare molto superficiale.\u00bb e che \u00abil film rispetta, applicandole ripetutamente, le orripilanti regole del fanta-horror.\u00bb Maurizio Porro del \"Corriere della Sera\" lo critic\u00f2 maggiormente sostenendo che \u00ab [...] il fanta-horror \u00e8 ingenuo e scalcinato, soprattutto sfiora la parodia nella sceneggiatura [...] ed \u00e8 assolutamente insufficiente per quanto riguarda le prestazioni degli attori.\u00bb. Mentre recensiva il successivo film di Ippolito \"Arrapaho\", un giornalista de \"la Repubblica\" ha ricordato \"Alien 2\" come una sgangherata rappresentazione di fantascienza. Marcello Garofalo in un articolo della rivista \"Ciak\" ha inserito il film nella classifica \"I 100 film pi\u00f9 dementi della storia\".\nRudy Salvagnini nel suo \"Dizionario dei film horror\" ha assegnato al film una stella su cinque e l'ha descritto monotono con gli alieni che \u00ab [...] non incutono nessun timore\u00bb, poi ha terminato la recensione con la frase \u00abPovero di mezzi e di idee, noioso.\u00bb. Sia il \"Farinotti\" che il \"Fantafilm\" hanno assegnato al film una stella su cinque. Il sito \"Film.tv\" ha scritto che \u00abL'originale spunto narrativo \u00e8 bruciato da una messinscena sciatta e piena di colpi bassi.\u00bb e ha aggiunto che \u00abOvviamente il film non c'entra niente con la serie \"Alien\": \u00e8 un plagio [..]\u00bb. Infine ha assegnato al film una stella su cinque ma ha apprezzato la tensione (tre stelle su cinque) e criticato il ritmo (una stella su cinque).\nRoberto Chiavini, Gian Filippo Pizzo e Michele Tetro scrissero nel loro libro \"Il grande cinema di fantascienza\": \u00abAssolutamente da dimenticare [...] , autentico trash movie dagli effetti speciali pessimi.\u00bb. Gianni Canova nella sua \"Enciclopedia del cinema\" lo chiam\u00f2 \u00abtruce\u00bb film di fantascienza. Nella rivista \"Segnocinema\" il film venne accolto male e il giornalista scrisse che \u00abquando l'autarchia della SF [science fiction] espone tali miserie, il cinema \u00e8 crudelt\u00e0\u00bb.\nControversie legali.\n\"Alien\".\nUna volta terminato, il film \u00e8 stato distribuito nel mondo con sostanziali variazioni del titolo, dal momento che la 20th Century Fox intraprese un'azione legale in ogni paese in cui il film veniva proiettato e ne intraprese una anche contro il regista per dieci milioni di dollari.\nIppolito allora propose ai distributori esteri di inserire nei contratti con i vari esercenti la possibilit\u00e0 di cambiare o mantenere il titolo \"Alien 2\", ma, in caso di processo, avrebbero pagato loro la causa. Inoltre un avvocato britannico trov\u00f2 un romanzo degli anni trenta intitolato \"Alien\", cosa che permise di utilizzare il titolo in quanto non inventato da Scott. Alla fine la causa fu vinta dal regista italiano in quanto la parola \"Alien\" non era soggetta a copyright.\nPrima di intraprendere l'azione legale nei confronti del film, la Fox chiese a Ippolito, mentre la pellicola stava per essere terminata, di vendergli i diritti per poterlo distruggere evitandone cos\u00ec la distribuzione nei cinema.\n\"The Descent\".\nNel 2006, mentre presentava \"Alien 2 - Sulla Terra\" al \"Joe D'Amato Horror Fest\", Ippolito incontr\u00f2 un fan che gli sugger\u00ec similitudini tra la sua opera e il film \"The Descent - Discesa nelle tenebre\". Successivamente a Venezia, il regista Neil Marshall dichiar\u00f2 di essersi ispirato ai film horror italiani del passato, ma Ippolito decise ugualmente di intentargli causa, anche se durante un'intervista dichiar\u00f2 \u00abSe mi avessero chiesto i diritti io glieli avrei dati\u00bb.\nSequel.\nDopo l'uscita del film, circol\u00f2 brevemente l'idea di realizzare un sequel dal titolo \"Alien 3\", per la regia di Bruno Mattei e con effetti speciali realizzati da Francesco e Gaetano Paolocci. La casa produttrice si interess\u00f2 per capire se ci fosse interesse nel mercato, ma dopo un'attenta analisi decise di non proseguire con la realizzazione del film. Anche se il progetto non fu mai realizzato, esiste una locandina di prova.\nNel 2011 \u00e8 stato distribuito nei cinema \"Apollo 18\", film realizzato in stile mockumentary-found footage. Diretto dallo spagnolo Gozalo Lopez-Gallego, il film \u00e8 ambientato nello spazio come l'originale \"Alien\" di Ridley Scott, ma presenta similitudini col soggetto di \"Alien 2\". Alcuni critici hanno notato che, anche in questo film, rocce bluastre di origine extraterrestre si rivelano essere forme di vita aliene che contaminano organismi umani."}
{"id": "3015259", "revid": "339392", "url": "https://it.wikipedia.org/wiki?curid=3015259", "title": "Alien 2 sulla terra", "text": ""}
{"id": "3015260", "revid": "339392", "url": "https://it.wikipedia.org/wiki?curid=3015260", "title": "Alien 2", "text": ""}
{"id": "3015262", "revid": "287204", "url": "https://it.wikipedia.org/wiki?curid=3015262", "title": "Coppa Svizzera 2003-2004", "text": "La Coppa Svizzera 2003-2004 \u00e8 stata la 79\u00aa edizione della manifestazione calcistica.\nLa finale si \u00e8 svolta il 14 aprile 2004 a Basilea ed \u00e8 stata vinta dal Wil, che ha ottenuto il suo primo titolo nella competizione qualificandosi cos\u00ec al secondo turno preliminare della Coppa UEFA 2004-2005."}
{"id": "3015263", "revid": "367445", "url": "https://it.wikipedia.org/wiki?curid=3015263", "title": "Collefracido", "text": ""}
{"id": "3015270", "revid": "1573940", "url": "https://it.wikipedia.org/wiki?curid=3015270", "title": "Bardaskan", "text": "Bardaskan (farsi \u0628\u0631\u062f\u0633\u06a9\u0646) \u00e8 il capoluogo dello shahrest\u0101n di Bardeskan, circoscrizione Centrale, nella provincia del Razavi Khorasan in Iran. Aveva, nel 2006, una popolazione di 22.211 abitanti. "}
{"id": "3015277", "revid": "149485", "url": "https://it.wikipedia.org/wiki?curid=3015277", "title": "Stele di Naram Sin", "text": ""}
{"id": "3015282", "revid": "1573940", "url": "https://it.wikipedia.org/wiki?curid=3015282", "title": "Anabad", "text": "An\u0101bad (farsi \u0627\u0646\u0627\u0628\u062f) \u00e8 una citt\u00e0 dello shahrest\u0101n di Bardeskan, circoscrizione di Anabad, nella provincia del Razavi Khorasan in Iran. Aveva, nel 2006, una popolazione di 5.968 abitanti. "}
{"id": "3015290", "revid": "121914373", "url": "https://it.wikipedia.org/wiki?curid=3015290", "title": "Piero Gazzola", "text": "Biografia.\nLaureatosi nel 1932 in ingegneria civile e specializzatosi in architettura nel 1934, tra il 1939 e il 1941 fu a Catania come soprintendente ai monumenti della Sicilia orientale, veste nella quale contribu\u00ec agli scavi di Piazza Armerina.\nDal 1941 al 1973 ricopr\u00ec la carica di Soprintendente del Veneto occidentale a Verona, dove si prodig\u00f2 nelle ricostruzioni successive alle distruzioni della seconda guerra mondiale: \u00e8 ricordato in particolare per la ricostruzione del ponte di Castelvecchio e del ponte Pietra, che volle riedificare \"com'erano e dov'erano\" dopo che erano stati fatti saltare delle mine tedesche durante la ritirata.\nIl \"ponte di Castelvecchio\" fu ricostruito dal 1949 al 1951. La Soprintendenza si avvalse della collaborazione dell'Ing. Alberto Minghetti per l'elaborazione progettuale, tecnica e anche per la direzione dei lavori in fase esecutiva, e del contributo dell'arch. Libero Cecchini, per la parte artistica.\nAlcuni anni dopo dal 1957 al 1959 fu ricostruito anche il \"ponte Pietra\", con gli interventi specialistici del prof. Carlo Anti per lo scavo archeologico, del prof. Francesco Marzolo dell'Universit\u00e0 di Padova per il piano dei lavori rispetto al regime delle acque, del prof. Arturo Danusso dell'Universit\u00e0 di Milano per le indagini geologiche.\nNel 1964 redasse la carta di Venezia (carta internazionale del restauro) in cui si afferma che nei centri storici antico e nuovo possono e devono coesistere con naturale continuit\u00e0. Questa importante carta del restauro fu redatta a seguito di una conferenza internazionale tenutasi a Venezia, assieme ad un gruppo di esperti di restauro di diverse nazioni, fra cui anche l'italiano Roberto Pane.\nNello stesso anno fond\u00f2 l'\"Istituto Italiano dei Castelli\", che presiedette per nove anni, dirigendone inoltre dal 1965 la rivista \"Castellum\".\nIn seguito fu assiduo difensore del centro storico di Verona e del polmone verde circostante, costituito dalle Torricelle.\nIn campo internazionale venne chiamato dall'UNESCO, per il quale si interess\u00f2 ad alcuni grandi progetti di recupero, come il salvataggio dei templi di Abu Simbel in Egitto e la valorizzazione della valle di Bamiyan, in Afghanistan."}
{"id": "3015292", "revid": "288031", "url": "https://it.wikipedia.org/wiki?curid=3015292", "title": "Ecobox", "text": ""}
{"id": "3015294", "revid": "37401", "url": "https://it.wikipedia.org/wiki?curid=3015294", "title": "Jalacy Hawkins", "text": ""}
{"id": "3015295", "revid": "371529", "url": "https://it.wikipedia.org/wiki?curid=3015295", "title": "I Put a Spell on You", "text": "I Put a Spell on You \u00e8 una canzone di Screamin' Jay Hawkins del 1956. \u00c8 stata inserita nella lista delle \"500 Songs that Shaped Rock and Roll\", curata dalla Rock and Roll Hall of Fame. La rivista \"Rolling Stone\" l'ha invece inserita nella propria lista delle 500 migliori canzoni, al 320\u00ba posto.\nCover.\nLa versione originale di Hawkins non ebbe il successo che ottennero invece molte delle versioni interpretate da altri artisti. Nel 1965, quella di Nina Simone giunse al 23\u00ba posto della classifica Hot R&amp;B/Hip-Hop Songs di \"Billboard\" e al 49\u00ba posto nella Official Singles Chart (poi 28\u00b0, per la riedizione del 1969). Nel 1981 l'attore Tim Curry nel suo album \"Simplicity\" con un arrangiamento per solo organo ne realizza una suggestiva cover, che per le sonorit\u00e0 gotiche spesso viene erroneamente attribuita alla colonna sonora del film \"Rocky Horror Picture Show\" di cui l'attore \u00e8 protagonista.\nQuanto alla Hot 100 di \"Billboard\", la versione dell'Alan Price Set (1966) giunse all'80\u00ba posto e addirittura al 9\u00ba posto nel Regno Unito. Anche i Creedence Clearwater Revival ne hanno fatto una versione nel singolo \"I Put a Spell on You/Walk on the Water\" (1968), giunta al 58\u00ba posto su Hot 100 ed interpretata durante il Festival di Woodstock. Ancora nel Regno Unito, la versione di Bryan Ferry (1993) giunse al 18\u00ba posto, mentre nel 1998 la versione di Sonique raggiunse il 36\u00b0 e poi il 5\u00b0, in occasione della riedizione del 2000.\nMolti altri artisti hanno inciso la canzone, tra cui gli Audience, i Marilyn Manson, Diamanda Gal\u00e1s, Joe Cocker, Arthur Brown, Jeff Beck e Joss Stone, David Gilmour, Annie Lennox.\nUna versione in italiano con testo di Mogol dal titolo \"Puoi farmi piangere\", \u00e8 stata incisa da Gianni Pettenati con gli Juniors e da Caterina Caselli. Un'altra versione \u00e8 stata incisa da The Planets nel loro LP del 1967 edito dalla RCA Italiana con etichetta Arc. \nLa cover di Annie Lennox \u00e8 stata utilizzata per la colonna sonora del film \"Cinquanta sfumature di grigio\", mentre l'originale di Hawkins venne usata nel film \"Nowhere Boy\"."}
{"id": "3015298", "revid": "110157", "url": "https://it.wikipedia.org/wiki?curid=3015298", "title": "Turhan Sel\u00e7uk", "text": "La sua prima vignetta fu pubblicata nel 1941. Nel 1943 fond\u00f2 il foglio umoristico \"Akbaba\", mentre la prima esposizione delle sue opere risale al 1951.\nNel 1952 fond\u00f2 col fratello \u0130lhan la rivista satirica \"41Bu\u00e7uk\", seguita un anno dopo da \"Karikat\u00fcr\" e nel 1954 dal primo libro \"The Turhan Sel\u00e7uk Cartoons Album\". In quello stesso anno cominci\u00f2 a collaborare con il \"Milliyet\", fino al 1969, quando torn\u00f2 ad Istanbul dove lavor\u00f2 per il quotidiano \"Ak\u015fam\". Dal 1972 collabor\u00f2 con il \"Cumhuriyet\", dove il fratello era redattore capo.\nLa sua opera pi\u00f9 nota \u00e8 la striscia \"Abdul Canbaz\", e sue opere sono esposte in musei negli Stati Uniti, in Italia, in Canada, in Polonia, in Bulgaria, in Svizzera, oltre che in patria."}
{"id": "3015299", "revid": "599013", "url": "https://it.wikipedia.org/wiki?curid=3015299", "title": "Shigetatsu Matsunaga", "text": ""}
{"id": "3015304", "revid": "1272592", "url": "https://it.wikipedia.org/wiki?curid=3015304", "title": "Abbazia di Santa Fede", "text": "L'abbazia di Santa Fede \u00e8 un complesso religioso situato nel territorio comunale di Cavagnolo, in provincia di Torino. L'antica chiesa abbaziale, con le eleganze romaniche che si sono conservate nel tempo, presenta un particolare interesse artistico.\nStoria.\nNon esistono documenti antichi che attestano la fondazione dell'abbazia intitolata a santa Fede, una giovane vergine francese martirizzata - secondo le pi\u00f9 diffuse versioni della sua \"passio\" - ad Agen sotto Diocleziano nel 303. Sulla facciata della chiesa si osserva un blocco di arenaria con la iscrizione \"XI KE NOVEMBRIS OB/ ROLANDUS PR\", che tuttavia non aiuta ad identificarne la storia.\n\u00c8 stato ipotizzato che la sua costruzione risalga a circa la met\u00e0 del XII secolo e che essa sia nata come filiazione diretta della importante abbazia benedettina di Sainte-Foy-de-Conques) in Alvernia, costruita su una fondazione monastica precedente risalente all'epoca longobarda nell'VIII secolo. Non \u00e8 possibile stabilire se nella costruzione siano intervenute maestranze francesi e quali vicende possono spiegare la relativa omogeneit\u00e0 stilistica che accomuna un nutrito gruppo di chiese romaniche presenti nel Monferrato astigiano (oltre a Santa Fede, San Secondo a Cortazzone, San Lorenzo a Montiglio Monferrato e la chiesa dei santi San Nazario e Celso a Montechiaro d'Asti).\nNel testamento di Giovanni II del Monferrato del 1372 sono contenute notizie che confermano come il priorato benedettino di santa Fede a Cavagnolo fosse soggetto all'abbazia di Conques. \nL'abbazia di Santa Fede rappresentava verosimilmente un crocevia tra la Francia e l'Italia, come luogo di sosta per i pellegrini che viaggiavano verso Roma.\nNel XV secolo l'abbazia fu eretta in priorato e pass\u00f2 sotto la giurisdizione del vescovo di Casale; dal 1584 al 1728 fu custodita ed amministrata dai priori commendatari. I resoconti delle visite pastorali nei primi decenni del XVII secolo testimoniano come la chiesa fosse ormai in pessime condizioni e ridotta al rango di chiesa campestre. Nel XVIII secolo sub\u00ec interventi di ristrutturazione.\nNel 1895, dopo innumerevoli traversie, l'abbazia fu acquistata dei padri maristi (che ne sono tuttora proprietari) e fu interessata da opere di ristrutturazione e restauro. Il complesso architettonico funge oggi da residenza e da casa di spiritualit\u00e0 gestita dai padri maristi. Essi hanno tuttavia annunciato che lasceranno Cavagnolo nel giugno 2011 e, la chiesa abbaziale, sarebbe stata ceduta alla parrocchia dei Santi Eusebio e Secondo in Cavagnolo.\nLa chiesa.\nIn occasione dei restauri eseguiti nel 1953 su commissione dai padri maristi, sotto la tutela della Soprintendenza per i beni ambientali ed architettonici del Piemonte, l'allora sovraintendente Vittorio Mesturino defin\u00ec la chiesa di Santa Fede \"la bomboniera del romanico in Piemonte\".\nNonostante i pesanti rimaneggiamenti subiti, la chiesa ha conservato numerose suggestioni romaniche: le preziosit\u00e0 scultoree che ornano la facciata, l'eleganza delle strutture che compongono le navate della chiesa e ne sostengono le volte, la bicromia del materiale impiegato (con il rosso dei mattoni ed il biondo dorato della pietra arenaria) tipica del romanico in terra di Monferrato astigiano.\nEsterno.\nLa chiesa presenta una facciata a salienti che lascia intuire le tre navate interne, con la navata centrale alquanto pi\u00f9 ampia ed elevata di quelle laterali. L'esecuzione della facciata presenta in alto una parte in mattoni - realizzata forse in fasi successive o frutto di un rimaneggiamento - con archetti pensili rampanti che corrono sotto le falde del tetto. Frutto di un inserimento alquanto tardo appare la bifora presente in facciata, inserita in facciata per aumentare la luce all'interno della chiesa.\nIncongrua appare la presenza le due grandi semicolonne ai lati del portale, che non sono in asse con la suddivisione interna delle navate; \u00e8 stata avanzata l'ipotesi che la loro funzione, puramente decorativa, si realizzasse con la presenza di statue (o busti o figure animali) poste sull'abaco dei grandi capitelli.\nImpreziosisce la facciata l'ampio portale strombato, segnato da colonne che reggono una serie di ghiere scolpite. Esso \u00e8 inserito in un leggero avancorpo delimitato da due colonne recanti capitelli riccamente lavorati: quello di destra presenta motivi a fogliami, mentre quello di sinistra mostra una complessa iconografia con figure umane intrecciate a liane, forse a simboleggiare la lotta dei vizi e le virt\u00f9. Sopra i due capitelli stanno due animali accovacciati che si fronteggiano tra loro; pi\u00f9 in alto \u00e8 posta la ghiera esterna dell'arco, con motivi ad intrecci e figure zoomorfe e, al centro dell'arco, una croce palmata, emblema del ramo benedettino di Cluny.\nColonnine pi\u00f9 piccole sormontate da ghiere digradanti popolano lo sguancio del portale; i capitelli sono di diversa foggia: corinzi alcuni, recanti figure mostruose altri.\nMolto ricche sono le decorazioni della lunetta, particolarmente quelle dell'ampia fascia che ne occupa la met\u00e0 inferiore con girali e tralci vegetali finemente scolpiti; nella met\u00e0 superiore \u00e8 raffigurato un \"Cristo pantocratore\" circondato in una mandorla sorretta da angeli. \nNei due spazi che affiancano la lunetta sono poste due lastre incastrate con bassorilievi raffiguranti due grifoni che si fronteggiano; subito al di sotto i busti di una figura maschile ed una femminile di difficile interpretazione (sono stati intesi da qualche studioso come Adamo ed Eva).\nOsservando la chiesa dal lato settentrionale si nota come la parete della navata minore presenti una fascia inferiore in arenaria ed una superiore in cotto, ornata, al pari della parte culminante della navata centrale, da archetti pensili. Interessante \u00e8 la presenza, all'altezza dell'ultima campata, di un falso transetto che non sporge dal perimetro, ma \u00e8 ottenuto attraverso l'innalzamento delle navate laterali. La torre campanaria a pianta quadrata, posta all'incrocio tra la navata maggiore ed l falso transetto, \u00e8 di foggia relativamente moderna, e non si sa quale potesse essere quella originaria. La sua presenza costituisce tuttavia uno degli elementi caratteristici delle architetture di stampo cluniacense, a testimonianza dell'influenza del gusto romanico francese.\nLe mura della parete meridionale e dell'esterno dell'abside non sono visibili, a causa della costruzione degli edifici ad esse addossati.\nInterno.\nLa pianta della chiesa presenta tre navate che dovevano originariamente terminare in altrettante absidi: solo quella centrale, che ospita l'altare, si \u00e8 conservata. Essa \u00e8 fiocamente illuminata da tre strette monofore.\nL'architettura interna \u00e8 solenne, formata da sei campate segnate da alti pilastri in pietra con semicolonne addossate su ciascun lato, che reggono gli archi delle volte I capitelli posti sulle semicolonne esprimono, come quelli esterni, una grande variet\u00e0 di forme con motivi floreali e zoomorfi (in un caso anche una testa umana).\nLe navate laterali presentano volte a crociera, mentre la copertura della navata centrale \u00e8 a botte. Molto suggestiva \u00e8 la bicromia che segna l'aspetto interno della chiesa; colpisce inoltre la finezza dell'apparato decorativo, specie dei cordoli scolpiti con motivi a scacchiera che ornano gli archi longitudinali."}
{"id": "3015305", "revid": "288031", "url": "https://it.wikipedia.org/wiki?curid=3015305", "title": "Accordi Faysal-Weizmann", "text": ""}
{"id": "3015306", "revid": "287204", "url": "https://it.wikipedia.org/wiki?curid=3015306", "title": "Jan Kopecky", "text": ""}
{"id": "3015307", "revid": "1869172", "url": "https://it.wikipedia.org/wiki?curid=3015307", "title": "Elena di Rascia", "text": "Elena era la figlia del Duca Uro\u0161 I di Rascia. Attorno al 1129, il re Stefano II d'Ungheria organizz\u00f2 il matrimonio di lei con suo cugino B\u00e9la, il quale era stato accecato per ordine del fratello del re, Colomanno. Il re concesse alla coppia alcune tenute nei pressi di Tolna alla coppia.\nA seguito della morte senza eredi del re, suo marito B\u00e9la fu incoronato Re d'Ungheria il 26 aprile 1131.\nQuando suo marito mor\u00ec il 13 febbraio 1141, il primogenito della coppia, G\u00e9za II d'Ungheria, sal\u00ec al trono quand'era ancora un infante. Perci\u00f2, Elena e suo fratello Blu\u0161, da lei invitato a corte, governarono il Regno d'Ungheria fino al settembre del 1146, quando G\u00e9za raggiunse l'et\u00e0 per regnare autonomamente.\nFigli.\nDal matrimonio con B\u00e9la II ebbe numerosi figli:"}
{"id": "3015314", "revid": "339392", "url": "https://it.wikipedia.org/wiki?curid=3015314", "title": "Hatchyak", "text": ""}
{"id": "3015317", "revid": "61051", "url": "https://it.wikipedia.org/wiki?curid=3015317", "title": "Air Midwest Flight 5481", "text": ""}
{"id": "3015323", "revid": "196390", "url": "https://it.wikipedia.org/wiki?curid=3015323", "title": "Samuel von Puffendorf", "text": ""}
{"id": "3015329", "revid": "1573940", "url": "https://it.wikipedia.org/wiki?curid=3015329", "title": "Chenaran", "text": "Chen\u0101r\u0101n (farsi \u0686\u0646\u0627\u0631\u0627\u0646) \u00e8 il capoluogo dello shahrest\u0101n di Chenaran, circoscrizione Centrale, nella provincia del Razavi Khorasan in Iran. Aveva, nel 2006, una popolazione di 41.735 abitanti."}
{"id": "3015338", "revid": "1718925", "url": "https://it.wikipedia.org/wiki?curid=3015338", "title": "Lago dell'Esaro", "text": "Il lago dell'Esaro \u00e8 un piccolo lago artificiale della Calabria, sito nel comune di Roggiano Gravina in provincia di Cosenza.\nOrigine.\nIl lago \u00e8 stato realizzato grazie allo sbarramento per mezzo di diga in cemento armato e calcestruzzo, incanalando le acque dell'omonimo fiume.\nLa diga realizzata sull'Esaro, e che ha permesso la realizzazione del lago, ha avuto una storia piuttosto turbolenta e non ancora terminata. I primi lavori iniziarono infatti, tra il 1979 e il 1981, pi\u00f9 volte ripresi e sospesi, a causa di continui cedimenti della struttura. \nUltimamente vennero ripresi nel 2002, per essere ancora una volta sospesi a tempo indeterminato, relegando questa opera fra le grandi incompiute calabresi.\nCaratteristiche.\nL'invaso venne costruito con l'intento di ottenere un bacino idrico au uso della Piana di Sibari, ma anche per la produzione di energia elettrica."}
{"id": "3015339", "revid": "36426", "url": "https://it.wikipedia.org/wiki?curid=3015339", "title": "Niccol\u00f2 Alunno", "text": ""}
{"id": "3015340", "revid": "1543377", "url": "https://it.wikipedia.org/wiki?curid=3015340", "title": "Piccante", "text": "Il piccante \u00e8 una percezione sensoriale, simile ad un bruciore ma senza essere associato all'alta temperatura. La sensazione viene causata da alcune sostanze chimiche capaci di stimolare direttamente i recettori del calore, presenti sulla cute e sulle mucose umane, con cui entrano in contatto.\nCaratteristiche.\nLa sensazione piccante non \u00e8 uniforme, ma dipende dalla sostanza che la induce; le principali sostanze sono la capsaicina, presente nei peperoncini; la piperina, presente in tutti i tipi di pepe; vari tipi di isosolfocianato e isotiocianato, nel rafano, nella senape, nel wasabi e in alcune rape o rapanelli; infine l'allicina nell'aglio, nella cipolla, nello scalogno e altre piante similari.\nUna sensazione affine al piccante \u00e8 il fresco mentolato, causato dal mentolo, associato alla stimolazione chimica dei recettori del freddo.\nSostanze responsabili.\nCapsaicina.\nLa capsaicina, contenuta nei peperoncini, provoca una sensazione piccante forte e persistente. La potenza \u00e8 legata alla quantit\u00e0 di sostanza presente nella pianta, nonch\u00e9 all'alta affinit\u00e0 tra capsaicina e i recettori del calore. La persistenza \u00e8 spiegata dalla scarsa solubilit\u00e0 in acqua e dalla scarsa volatilit\u00e0 di questa sostanza; dopo l'ingestione di un cibo piccante, la capsaicina permane all'interno della bocca, non venendo diluita dalla saliva e non evaporando.\nPiperina.\nLa piperina \u00e8 presente all'1-2% in peso nei grani di pepe lungo e fino al 5-10% nel pepe bianco e nero; normalmente produce una sensazione piccante meno forte e persistente della capsaicina. La piperina interferisce con la percezione del gusto salato, per questo motivo il pepe \u00e8 stato, fin dall'antichit\u00e0, utilizzato per mitigare il sapore di cibi conservati sotto sale.\nAllicina e isotiocianati.\nL'allicina non \u00e8 direttamente presente nell'aglio o nella cipolla, ma si forma per ossidazione dell'alliina quando quest'ultima viene a contatto con l'aria. L'allicina, e ancor pi\u00f9 gli isotiocianati, possono dare una sensazione piccante estremamente forte ma non persistente; sono difatti sostanze piuttosto volatili e solubili nei fluidi biologici, quali la saliva. Inoltre, a causa della loro volatilit\u00e0, possono spandersi dalla bocca alle fosse e al setto nasali inducendo una particolare sensazione di bruciore al naso. Una certa quantit\u00e0 pu\u00f2 anche raggiungere gli occhi causando lacrimazione."}
{"id": "3015348", "revid": "1543377", "url": "https://it.wikipedia.org/wiki?curid=3015348", "title": "Dargaz", "text": "Dargaz o Daregaz (farsi \u062f\u0631\u06af\u0632) \u00e8 il capoluogo dello shahrest\u0101n di Dargaz, circoscrizione Centrale, nella provincia del Razavi Khorasan in Iran. Aveva, nel 2006, una popolazione di 34.305 abitanti. Era precedentemente conosciuta con il nome di \"Mohammadabad\". Si trova nella parte nord della regione ed \u00e8 vicina al confine con il Turkmenistan."}
{"id": "3015349", "revid": "767487", "url": "https://it.wikipedia.org/wiki?curid=3015349", "title": "Yoshihiro Natsuka", "text": ""}
{"id": "3015353", "revid": "149485", "url": "https://it.wikipedia.org/wiki?curid=3015353", "title": "Su la testa (periodico)", "text": "Su la testa (sottotitolo \"Argomenti per la Rifondazione Comunista\") \u00e8 una rivista bimestrale, organo del Partito della Rifondazione Comunista.\nStoria.\nLa rivista \u00e8 nata nel febbraio 2010 come rivista mensile del Partito della Rifondazione Comunista dopo lo scioglimento nel 1998 del mensile Rifondazione. Nei due anni prima di cessare le pubblicazioni \u00e8 stata diretta da Lidia Menapace. Usciva in allegato al quotidiano di partito Liberazione fino al 2011.\nNel luglio 2020 ha ripreso le pubblicazioni in formato online e gratuito con cadenza bimestrale. Il direttore della rivista \u00e8 Paolo Ferrero. Dal 2021 \u00e8 disponibile anche in formato cartaceo su abbonamento."}
{"id": "3015359", "revid": "1573940", "url": "https://it.wikipedia.org/wiki?curid=3015359", "title": "Chapeshlu", "text": "Ch\u0101peshl\u016b (farsi \u0686\u0627\u067e\u0634\u0644\u0648) \u00e8 una citt\u00e0 dello shahrest\u0101n di Dargaz, circoscrizione di Chapeshlu, nella provincia del Razavi Khorasan in Iran. Aveva, nel 2006, una popolazione di 2.247 abitanti. "}
{"id": "3015362", "revid": "6923", "url": "https://it.wikipedia.org/wiki?curid=3015362", "title": "Tampone rinofaringeo", "text": "Il tampone rinofaringeo (o tampone nasofaringeo o tampone faringeo) \u00e8 una procedura diagnostica utilizzata per prelevare secrezioni e materiale biologico dalla rinofaringe e faringe. Su tale campione possono essere eseguiti vari tipi di analisi per la ricerca di microrganismi, come batteri, virus e miceti.\nViene solitamente richiesto per identificare l'agente patogeno responsabile di una faringite insistente o recidivante, in particolare per la ricerca dello \"Streptococcus pyogenes\", che oltre a tonsilliti pu\u00f2 causare complicanze, quali febbri reumatiche e glomerulonefrite.\nLa ricerca di batteri avviene attraverso una coltura batterica successiva ed eventualmente un antibiogramma. La ricerca di virus avviene tramite tecniche di biologia molecolare, attraverso le quali si ricerca l'acido nucleico (DNA o RNA) del virus.\nTecnica.\nIl prelievo consiste nel passare leggermente un apposito tampone monouso (simile ad un bastoncino \"cotton fioc\") sulla mucosa della faringe posteriore e sulle tonsille, avendo cura di evitare il contatto con la mucosa orale e la lingua.\nIl bastoncino viene quindi inserito in un'apposita provetta ed inviato ad un laboratorio di analisi.\nMetodi correlati.\nLeggermente diversa ma correlata \u00e8 l'aspirazione nasofaringea. Piuttosto che dipendere da un tampone fisico per catturare il materiale dal rinofaringe, l'aspirazione utilizza un catetere collegato a una siringa. Come con il metodo del tampone rinofaringeo, il catetere viene inserito nella narice e fatto avanzare delicatamente fino alla rinofaringe, dove vengono introdotti da uno a tre millilitri di soluzione fisiologica, seguiti da un'immediata ri-aspirazione della soluzione salina, insieme a cellule e secrezioni, nella siringa."}
{"id": "3015368", "revid": "1442080", "url": "https://it.wikipedia.org/wiki?curid=3015368", "title": "Giro di Turchia", "text": "Il Giro di Turchia (nome ufficiale ; , ma non viene impiegato negli usi ufficiali) \u00e8 una corsa a tappe maschile di ciclismo su strada che si disputa ogni anno in Turchia.\nGara storicamente riservata ai dilettanti, dal 2005 al 2016 ha fatto parte del calendario dell'UCI Europe Tour, prima, dal 2005 al 2007, come prova di classe 2.2, nel 2008 e 2009 come prova 2.1 e infine dal 2010 al 2016 come gara 2.HC. Dal 2017 al 2019 \u00e8 stato incluso nel calendario dell'UCI World Tour, prima di essere retrocesso, a partire dal 2020, nel calendario dell'UCI ProSeries.\nAlbo d'oro.\n\"Aggiornato all'edizione 2019\"."}
{"id": "3015372", "revid": "1573940", "url": "https://it.wikipedia.org/wiki?curid=3015372", "title": "Now Khandan", "text": "Now Khand\u0101n (farsi \u0646\u0648\u062e\u0646\u062f\u0627\u0646) \u00e8 una citt\u00e0 dello shahrest\u0101n di Dargaz, circoscrizione di Nowkhandan, nella provincia del Razavi Khorasan in Iran. Aveva, nel 2006, una popolazione di 2.751 abitanti. Si trova a nord-ovest di Dargaz ed \u00e8 vicina al confine con il Turkmenistan."}
{"id": "3015388", "revid": "6923", "url": "https://it.wikipedia.org/wiki?curid=3015388", "title": "Poggio Montione", "text": "Poggio Montione \u00e8 una cima del gruppo montuoso dei Volsini, nel comune di Latera in provincia di Viterbo, che sovrasta il lago di Bolsena ad est ed il lago di Mezzano ad ovest."}
{"id": "3015393", "revid": "72396", "url": "https://it.wikipedia.org/wiki?curid=3015393", "title": "Tetsuji Hashiratani", "text": ""}
{"id": "3015411", "revid": "110157", "url": "https://it.wikipedia.org/wiki?curid=3015411", "title": "Right in the Night", "text": "Right in the Night (Fall in Love with Music) \u00e8 un brano musicale dance del duo tedesco Jam &amp; Spoon, pubblicato nel 1993 come singolo dall'etichetta discografica Dance Pool.\nIspirato al brano classico \"Asturias\" di Isaac Alb\u00e9niz e trasmesso in Italia nella primavera-estate 1994, il singolo venne presentato al Festivalbar e incluso nell'omonima compilation.\nClassifiche.\nDiscreto successo in Nuova Zelanda, Austria, Norvegia, Svizzera e Paesi Bassi, raggiunse il secondo posto in Australia ed Italia.\nTiepido successo in Regno Unito nel 1994, arrivando solo alla posizione 31, il singolo venne riproposto nel 1995 giungendo questa volta al 10\u00ba posto.\nCover.\nNel 2008 Whigfield ha incluso una cover di \"Right in the Night\" nell'album che raccoglie suoi brani di successo."}
{"id": "3015415", "revid": "838137", "url": "https://it.wikipedia.org/wiki?curid=3015415", "title": "Hajime Moriyasu", "text": "Palmar\u00e8s.\nAllenatore.\nCompetizioni nazionali.\nSanfrecce: 2012, 2013, 2015\nSanfrecce: 2013, 2014"}
{"id": "3015416", "revid": "2069609", "url": "https://it.wikipedia.org/wiki?curid=3015416", "title": "Incontro Isner-Mahut del torneo di Wimbledon 2010", "text": "L'incontro tra John Isner e Nicolas Mahut \u00e8 stato giocato nel primo turno del torneo di Wimbledon 2010, dal 22 al 24 giugno. \nDurato 11 ore e 5 minuti, \u00e8 stato il match professionistico pi\u00f9 lungo della storia del tennis.\nPrima dell'incontro.\nNicolas Mahut nel giugno 2010 era classificato al centoquarantottesimo posto nel ranking Atp, una posizione troppo bassa per accedere al tabellone principale del torneo londinese. Partecipa quindi alle qualificazioni con la testa di serie numero ventisette. Nel secondo turno supera Alex Bogdanovi\u0107 con il punteggio 3-6, 6-3, 24-22 e nell'ultimo turno sconfigge Stefan Koubek in cinque set in rimonta, con il risultato finale di 68-7, 3-6, 6-3, 6-4, 6-4.\nLa partita.\nPrimo giorno.\nI due protagonisti entrano sul campo 18 il 22 giugno alle 18:18. I primi due set scorrono velocemente con una durata di circa mezz'ora l'uno, il primo vinto dall'americano 6-4 e il secondo dal francese 6-3. Il terzo set risulta pi\u00f9 combattuto concludendosi al tie-break per 7-67 in favore di Mahut, che si porta in vantaggio per due set a uno. Nel quarto la durata aumenta ancora, superando l'ora, e per la seconda volta si decide tutto al tie-break, questa volta 7-63 in favore dello statunitense che pareggia i conti. A questo punto il match viene sospeso alle 21:03 per la troppa oscurit\u00e0 sul campo.\nSecondo giorno.\nIl quinto set inizia il 23 giugno alle 14:07 e, dopo pi\u00f9 di sette ore con i due avversari in parit\u00e0 per 59-59, viene sospeso nuovamente per oscurit\u00e0 alle 21:10. Nella giornata hanno superato il record di match pi\u00f9 lungo nella storia del tennis sia per numero di game giocati che per tempo effettivo in campo. Si sono dati cambio sul campo ben cinque team diversi di raccattapalle mentre il giudice di sedia, Mohamed Lahyani, \u00e8 rimasto al suo posto per tutte le sette ore di gioco.\nTerzo giorno.\nVisto il gran numero di record superati, diversi addetti ai lavori, tra i quali John McEnroe che segue il torneo quale commentatore, propongono di concedere ai due tennisti l'onore di giocare sul campo centrale. La richiesta non viene accolta, e per il terzo giorno consecutivo Isner e Mahut si ritrovano sul campo 18. Il match riprende dal 59 pari alle 15:42 Dopo aver vinto il game del 60-59, John Isner raggiunge il centesimo ace nella partita e quindici minuti dopo, sul 62-62, lo fa anche il francese. Superate undici ore in totale, al suo quinto match point Isner vince con il punteggio finale di 6-4, 3-6, 67-7, 7-63, 70-68.\nDopo l'incontro.\nAl termine dell'incontro, Tim Henman e Ann Haydon-Jones hanno consegnato ad entrambi un riconoscimento speciale da parte dell'All England Club. Inoltre, il club ha posto una speciale placca commemorativa del match nel campo 18. \nMahut ha donato i ricordi del match al museo della International Tennis Hall of Fame.\nIn qualit\u00e0 di vincitore, Isner \u00e8 avanzato al secondo round, dove ha incontrato Thiemo de Bakker il 25 giugno alle 12:00 sul campo 5. Il match era inizialmente programmato per il giorno prima. Anche de Bakker aveva avuto un primo round molto lungo, finito 16-14 al quinto set, ma aveva comunque avuto un giorno di riposo in pi\u00f9. Isner ha perso per 0-6, 3-6, 2-6 in soli 74 minuti; \u00e8 stato il match pi\u00f9 breve a Wimbledon fino a quel momento, e Isner ha avuto pi\u00f9 volte bisogno dell'intervento medico per problemi al collo e alle spalle.\nDoveva giocare anche il doppio insieme a Sam Querrey il 24 giugno, contro Micha\u0142 Przysi\u0119\u017cny e Dudi Sela, ma il match, inizialmente posticipato anch'esso al giorno dopo, non si \u00e8 giocato in quanto Isner si \u00e8 ritirato per problemi ai piedi.\nMahut ha invece giocato il suo incontro di doppio (con Arnaud Cl\u00e9ment contro Colin Fleming e Ken Skupski) la sera del 24 giugno, sempre sul campo 18. Il match \u00e8 stato sospeso dopo il primo set, vinto da Fleming/Skupski. Per problemi di incastri con altri match, l'incontro \u00e8 ripreso solo il 26 giugno sul campo 14, e Fleming/Skupski hanno vinto 7-6, 6-4, 3-6, 7-6.\nIsner e Mahut si sono reincontrati anche al primo turno del torneo di Wimbledon l'anno successivo; ha vinto ancora Isner, stavolta pi\u00f9 rapidamente, in 2 ore e 3 minuti, con il punteggio di 7-6, 6-2, 7-6. Curiosamente tutti e quattro i precedenti tra Isner e Mahut si sono svolti su erba, con un bilancio di 3-1 per l'americano (statistiche aggiornate al 20 aprile 2020).\nCronologia.\nGli orari sono quelli dell'Europa centrale (UTC+1).\nIl black-out del tabellone.\nDurante la seconda giornata il tabellone dei punteggi \u00e8 rimasto bloccato sul 47-47, dopodich\u00e9 si \u00e8 spento. I programmatori IBM hanno comunicato che era stato programmato per un massimo di 47-47, ma che avrebbero corretto il problema per il giorno successivo. Il tabellone online del sito ufficiale \u00e8 durato giusto un po' di pi\u00f9: sul 50-50 si \u00e8 resettato a 0-0. Un messaggio rivolto agli utenti dalla pagina ufficiale del torneo di Wimbledon su Facebook recitava: \"Please add 50 to the Isner/Mahut game score\" (\"siete pregati di aggiungere 50 al punteggio di Isner e Mahut\"). Un programmatore IBM ha lavorato sul sistema di punteggio computerizzato fino alle 23:45 per avere i punteggi corretti il giorno seguente, ma dopo altri 25 game si \u00e8 avuto ugualmente un malfunzionamento."}
{"id": "3015423", "revid": "1428919", "url": "https://it.wikipedia.org/wiki?curid=3015423", "title": "Personaggi di Yu degli spettri", "text": "In questa lista sono riportati i personaggi dell'anime/manga \"Yu degli spettri\" di Yoshihiro Togashi.\nAntagonisti.\nQuattro Venerabili Bestie.\nLe sono quattro demoni che governano una parte del mondo dei demoni chiamata Citt\u00e0 dei demoni e degli spettri. Il loro scopo \u00e8 rendere accessibile il mondo degli umani a tutti i demoni e far togliere la barriera che circonda e isola il loro castello. I nomi delle bestie derivano dai quattro simboli dell'astrologia cinese.\nMembri del Nero Nero Club.\nIl Nero Nero Club (anche detto \"Circolo del Libro Nero\" nel manga) \u00e8 un circolo composto da ricchi e loschi uomini d'affari e presieduto da Gonzu Tarukane, un miliardario arricchitosi con traffici illegali e che aveva sequestrato Yukina. Tra questi vi sono, compreso Sakyo, diversi personaggi che formeranno un proprio team di demoni per farli partecipare al Torneo delle Arti Marziali Nere al fine di vincerlo.\nTeam del Torneo delle Arti Marziali Nere.\nSquadra Rokou Yukai.\nIl team Rokou Yukai (letteralmente \"Sei Demoni\") appartiene al signor Sukezo Gondawara, uno dei membri del Nero Nero Club. \u00c8 il primo team contro cui si battono Yusuke e compagni nel Torneo delle Arti Marziali Nere. Esso \u00e8 composto da sei membri, di cui due per\u00f2 deboli e codardi da risultare presenti solo per far numero.\nSquadra del dottor Ichigaki.\nIl Team del Dr.Ichigaki \u00e8 formato da tre esseri umani e due demoni modificati geneticamente; \u00e8 guidata dal Dr. Ichigaki, un demone scienziato senza etica e privo di scrupoli. Non \u00e8 finanziata da nessun membro del Nero Nero Club.\nDr. Ichigaki: patron della squadra omonima, il Dr. Ichigaki \u00e8 un perfido e amorale demone scienziato, il cui unico interesse nel torneo \u00e8 di verificare la validit\u00e0 delle sue invenzioni; \u00e8 molto basso, ha capelli verdi, la pelle violacea e un mento pronunciato. Considera gli umani come semplici pedine, pur riconoscendo il loro potenziale, e vede tutto con semplice e fredda logica. Si \u00e8 offerto di guarire il maestro di Yen, Ryo e Kai dalla sua malattia in cambio dei corpi dei tre allievi. Al torneo, prima di combattere fa promettere a Yusuke che se la sua squadra vincer\u00e0 lo scontro, lui offrir\u00e0 il suo corpo per il prossimo esperimento. Dopo aver visto la sconfitta della sua squadra, si inietter\u00e0 un siero che gli permetter\u00e0 di trasformarsi in una bestia gigantesca, ma verr\u00e0 sconfitto da un furioso Yusuke.\nSquadra di Masho.\nIl team Masho (Mash\u014dtsukai nel manga) \u00e8 il terzo gruppo che viene affrontato dalla squadra di Urameshi nel torneo. Appartiene a Butajiri, uno dei membri del Nero Nero Club. Si tratta di un gruppo formato da shinobi del mondo dei morti (Shura), composto da cinque demoni ninja pi\u00f9 un sesto, Ruka, non combattente. Il loro desiderio \u00e8 la luce, in quanto vivono da sempre nel buio, e quindi impadronirsi dell'isola del torneo per poi dedicarsi alla conquista di tutto il mondo degli umani.\nSquadra Racconti dell'Inferno.\nLa squadra Racconti dell'Inferno (\"Uraotogi\") \u00e8 la squadra affrontata da Yusuke e compagni in semifinale. Non \u00e8 sponsorizzata da nessun membro del Nero Nero Club.\nI componenti hanno aspetto, comportamenti e poteri ispirati a famosi personaggi di fiabe e leggende giapponesi. Si tratta di una squadra fondata da Suzuki, il quale ha poi dato le varie armi e oggetti ai membri per potenziarli, al fine di fargli vincere il torneo e farlo diventare una leggenda. Possiedono tutti una personalit\u00e0 molto arrogante, non hanno spirito di cameratismo, e sembrano interessati unicamente a portare caos e distruzione.\nGruppo di Sensui.\nIl gruppo di Sensui \u00e8 formato da otto membri (incluso Sensui), che condividono lo stesso obiettivo: la distruzione della razza umana. Per farlo apriranno un varco che collega il mondo degli umani con quello dei demoni, in modo che questi possano giungere nel mondo umano facendolo cadere nel caos. Ciascuno di loro rappresenta inoltre uno dei sette peccati capitali.\nSaga dei tre re.\nI tre re del mondo demoniaco sono 3 potentissimi demoni, ciascuno in grado di cambiare le sorti dell'intera dimensione a cui appartengono, continuamente in guerra tra loro, non andando mai d'accordo su nulla. Ciascuno di essi controlla un proprio territorio (regno) e ha al proprio servizio svariati demoni di classe A e S.\nRaizen.\nIl padre di Yusuke, \u00e8 noto come con l'appellativo di \"dio della guerra\", essendo un guerriero impareggiabile. 1500 anni prima, sulla terra, s'innamor\u00f2 di una donna umana che gli salv\u00f2 la vita ed ebbe con lei un rapporto di una sola notte, per poi separarsi. Raizen ne era realmente innamorato e attese per secoli la possibilit\u00e0 di ritrovarla incarnata; fu questo a spingerlo a smettere di nutrirsi di umani, il che comport\u00f2 il suo indebolimento e la possibilit\u00e0 per Yomi e Mukuro di espandersi. Fece convocare Yusuke dopo che, nelle vicende di Sensui, prese il controllo sul suo corpo per aiutarlo a sconfiggerlo. Dopo mesi di allenamento, l'erede riuscir\u00e0 a competere con lui, il quale gli affider\u00e0 il suo regno soddisfatto, per poi morire a causa della fame.\nMukuro.\nDemone che tiene il volto coperto da bende e sigilli per nascondere le orribili deturpazioni, \u00e8 in realt\u00e0 una donna piuttosto calma e contenuta. Raizen suggerisce al figlio un'eventuale alleanza con lei nel caso volesse scontrarsi con Yomi: ella desidera infatti che la dimensione demoniaca resti invariata. In giovent\u00f9 era una schiava e sub\u00ec innumerevoli orrori, al punto da sfigurarsi da sola con l'acido per essere respinta e poi fuggire. Vivendo duramente e in solitudine accrebbe il suo potere fino a diventare capace di rivaleggiare con Raizen, costituendo il suo regno; successivamente trov\u00f2 per caso la dispersa gemma di Hiei, e tramite essa trova un senso di pace. Decide quindi di farne il suo braccio destro. Sar\u00e0 grazie al suo appoggio che Yomi si vedr\u00e0 costretto ad accettare la proposta di Yusuke del torneo. Nel torneo finale affronter\u00e0 proprio Hiei, mostrando una potenza ed agilit\u00e0 impressionanti. Dopo questo scontro riuscir\u00e0 a vincere anche lo scontro con Natsume, ma verr\u00e0 sconfitta in semifinale da Enki. Quando Enki sar\u00e0 incoronato re, Mukuro, col suo esercito, si far\u00e0 tutore delle nuove leggi demoniache, con Hiei ancora al suo fianco. Doppiata da Minami Takayama e Maddalena Vadacca.\nYomi.\nIl pi\u00f9 giovane e ambizioso dei tre re, era un tempo il braccio destro di Kurama, ma era una testa calda e causava problemi al demone volpe. Un giorno fu assalito da un potente demone che lo ridusse in fin di vita e lo priv\u00f2 della vista; attese l'arrivo del suo compagno, il quale per\u00f2 non giunse mai. Comprese allora di doversela cavare da solo e da l\u00ec in avanti continu\u00f2 a migliorarsi, diventando nel tempo pi\u00f9 abile nelle percezioni, pi\u00f9 calmo, saggio e astuto, ma anche pi\u00f9 subdolo e calcolatore, oltre che spietato. Dopo le vicende di Sensui far\u00e0 convocare il suo ex-superiore e lo inviter\u00e0 ad aiutarlo per la presa di possesso di tutto il regno demoniaco alla morte imminente di Raizen, ricattandolo con minacce alla sua famiglia, svelando di essere venuto a conoscenza che fu lo stesso Kurama ad ingaggiare il demone che lo accecc\u00f2. Doppiato da Masashi Ebara e Antonello Governale.\nAmici di Raizen.\nNove potentissimi demoni e amici di lunga data di Raizen. Ognuno di loro \u00e8 dotato di un potere demoniaco immenso, pari a quello dei tre re al momento dell'entrata di Yusuke nel mondo dei demoni, ma nonostante questo non hanno mai avuto interessi di conquista quindi Yomi e Mukuro sono sempre stati all'oscuro della loro esistenza. Quando Raizen muore vengono a visitare la sua tomba e poi, venuti a sapere del torneo organizzato da Yusuke, decidono di parteciparvi, primeggiando in tutti i gironi.\nAntagonisti dei film.\nYasha: \u00e8 un potente demone al servizio del rivale d'amore di Koenma. Il bimbetto prende in ostaggio Koenma e minaccia che se non avesse avuto il sigillo d'oro lo avrebbe gettato nella lava. Koenma si salva ma Yusuke deve comunque affrontare Yasha restando ferito gravemente nello scontro, ma riesce a vincere con una sua strategia.\nYakumo: Yakumo \u00e8 il Re del mondo degli Inferi, nonch\u00e9 un demone di classe A e il suo piano \u00e8 quello di conquistare i due mondi. Yusuke e gli altri riescono a sconfiggere gli aiutanti di Yakumo e alla fine Yusuke, grazie all'energia della sfera dei demoni che riesce a tramutare in energia astrale, batte Yakumo con un Reigan. Quando Yakumo entra in possesso e ottiene i poteri della Gemma degli Inferi, il suo livello \u00e8 probabile che raggiunga quello di un demone di classe S. Va detto che Yakumo viene sconfitto proprio perch\u00e9 la sfera che lo ha potenziato viene modificata da Yusuke, mutando l'energia infernale in astrale.\nRaigo: Il pi\u00f9 autorevole fra i tre arcidiavoli al servizio di Yakumo, \u00e8 l'unico infatti che accompagna il suo signore durante le missioni di ricerca della Gemma degli Inferi sulla Terra. Risulta essere il pi\u00f9 insidioso degli arcidiavoli, ha come Hiei un terzo occhio che aumenta sensibilmente i suoi poteri. La sua abilit\u00e0 consiste nell'intensificare i pensieri malvagi dei suoi opponenti, impadronendosene a tal punto da poter controllare la volont\u00e0 altrui. In un primo duello ha la meglio su Hiei, ma nel secondo viene da questi eliminato.\nMajari: Arcidiavolo dalla pelle turchese, ha l'abilit\u00e0 di specchiare i colpi nemici, ovvero di replicare le mosse altrui perfettamente. Riesce infatti a creare la tipica arma di Kuwabara, la spada astrale e a padroneggiarla in modo egregio. Viene sconfitto dall'umano, che astutamente finge di creare una nuova tecnica, che Majari copia all'istante non rendendosi per\u00f2 conto che in tal modo consumer\u00e0 tutta la sua energia. Privi di energia, Kuwabara fa valere la sua maggior forza fisica e lo stende con un violento pugno.\nKaiki: Arcidiavolo dalla pelle rossa, possiede il potere di leggere il passato e in generale la memoria altrui, trasformandosi in persone care ai suoi nemici per poterli fronteggiare meglio e indurli a tentennare, perch\u00e9 frenati nel vedere qualcuno di loro caro. Decide quindi di appropriarsi di uno dei ricordi di Kurama, trasformandosi in suo vecchio compagno di scorribande: Kuronue. Oltre a questo riesce a insinuare nell'animo di Kurama la convinzione di essere stato responsabile della sorte di Kuronue, in particolare della sua cattura. Grazie a delle falci con catene, pu\u00f2 creare una fitta nebbia che ha la funzione di erigere una zona mistica che influenza la percezione di chi vi \u00e8 all'interno, ingannandolo con visioni maligne.\nAltri personaggi.\nPersonaggi esclusivi dei film.\nHinageshi\n\u00c8 una guida del mondo degli spiriti, dalle sembianze di piccola fanciulla coi capelli rossi. Scampa all'inondazione del fiume Sanzu, che sommerge il mono degli spiriti. Aiuter\u00e0 Yusuke e i suoi contro i diavoli di Yakumo, fornendo pi\u00f9 che altro delle informazioni sul mondo degli Inferi. Dimostra comunque anche del coraggio, provando a salvare Botan dalle mire di Yakumo."}
{"id": "3015434", "revid": "1403985", "url": "https://it.wikipedia.org/wiki?curid=3015434", "title": "Lennox Sebe", "text": "Govern\u00f2 il Ciskei dal 21 maggio 1973 fino al 4 marzo 1990, quando fu rovesciato dal brigadiere Joshua Gqozo.\nFond\u00f2 il Ciskei National Party (poi \"Ciskei National Independent Party\"), col quale rafforz\u00f2 il suo potere e si instaur\u00f2 come vero e proprio dittatore del bantustan, in seguito all'indipendenza nominale concessagli nel 1980."}
{"id": "3015438", "revid": "254059", "url": "https://it.wikipedia.org/wiki?curid=3015438", "title": "Casimiro Barello", "text": "La giovent\u00f9.\nCasimiro nacque in una famiglia di contadini piemontesi, Giuseppe e Angela, profondamente credenti nella fede cristiana.\nCelebr\u00f2 i sacramenti del battesimo e della Cresima. La sua giovent\u00f9 fu turbata dalla morte della madre quando aveva soltanto quindici anni. Casimiro, dopo questo evento, vide apparire due volte la Vergine Maria che lo spinse a cominciare un pellegrinaggio attraverso Italia, Francia e Spagna.\nI pellegrinaggi.\nTra i molti pellegrinaggi che comp\u00ec, Barello, si spinse fino ad Alcoy in Spagna, dove poi mor\u00ec.\nI primi pellegrinaggi in Spagna.\nCasimiro Barello comp\u00ec tre pellegrinaggi nella nazione iberica: il primo aveva come obiettivo la tomba dell'Apostolo Giacomo a Santiago de Compostela. Attravers\u00f2 lungo la costa iberica Spagna meridionale e Portogallo. Ritornato a Cavagnolo, il giovane, intraprese la leva obbligatoria militare nel 72\u00ba Reggimento di Fanteria a Pescara.\nIl secondo pellegrinaggio in Spagna: in realt\u00e0, Casimiro, s'imbarc\u00f2 a Livorno su una nave diretta verso la Terra Santa ma una terribile tempesta lo fece naufragare sulle coste spagnole vicino a Barcellona. Era l'anno 1880. A Barcellona prest\u00f2 servizio nell'ospedale S. Maria ma dopo alcuni mesi abbandon\u00f2 il servizio e si mise in cammino verso Tarragona. Nell'Inverno del 1882, Casimiro, riprese la via per Cavagnolo. Prima di giungere a destinazione, gli comparve Ges\u00f9 che lo incit\u00f2 e lo fece arrivare sano e salvo nella terra natale.\nPellegrinaggi in Francia e Italia.\nSulla via di casa, a Tolosa in Francia venne ricoverato da un gruppo di psichiatri che commentarono sulla sua fede: \"\"Voi siete un maniaco religioso!\". A questa affermazione rispose \"Molte grazie signori! Sono felice per questa mia pazzia verso la fede in Dio\"\". Arrivato in Italia, i suoi compaesani lo videro stremato ma lui non si arrese e ogni giorno andava a messa e restava inginocchiato tutto il giorno pregando Dio. Nel 1883 Casimiro riprese il viaggio in Italia, forse quello pi\u00f9 umiliante per il giovane: fu rinchiuso in carcere a Genova, Modena e sottoposto ad un interrogatorio a Lanciano. Ma viaggi\u00f2 anche per Frosinone e ad Agnone. L'ultima sua tappa fu Campobasso dove venne incarcerato e riportato a Cavagnolo.\nL'ultimo pellegrinaggio e la morte.\nL'ultimo pellegrinaggio di Casimiro si svolse in Spagna. Part\u00ec da Cavagnolo il 3 gennaio 1884 verso la Spagna attraversando citt\u00e0 e paesini fino ad Alcoy, dove giunse il 23 febbraio. Fu ospitato da un commerciante del posto, il quale aveva una moglie incinta ma malata. Con le sue preghiere, Casimiro guar\u00ec la donna e quando nacque il bambino gli fu dato il nome di Angelo Casimiro. Pochi giorni dopo quell'episodio, Casimiro Barello si spense nella casa del commerciante. \u00c8 seppellito ad Alcoy nella Chiesa di San Giorgio. \u00c8 stato riconosciuto venerabile e il processo di beatificazione \u00e8 in corso a Roma alla Sacra Congregazione dei Riti."}
{"id": "3015440", "revid": "647919", "url": "https://it.wikipedia.org/wiki?curid=3015440", "title": "Universit\u00e0 Pedagogica Statale di Bijsk", "text": ""}
{"id": "3015446", "revid": "125337850", "url": "https://it.wikipedia.org/wiki?curid=3015446", "title": "Rami Malek", "text": "Il suo debutto cinematografico avviene nel 2006 con l'interpretazione del faraone Ahkmenrah nella celebre commedia \"Una notte al museo\" al fianco di Ben Stiller, ruolo che ha ripreso nei seguiti \"Una notte al museo 2 - La fuga\" (2009) e \"Notte al museo - Il segreto del faraone\" (2014). Nel 2015 \u00e8 diventato noto per la sua interpretazione dell'hacker Elliot Alderson nella pluripremiata serie televisiva \"Mr. Robot\", che gli \u00e8 valso un Premio Emmy.\nNel 2019 ha ricevuto il plauso della critica interpretando Freddie Mercury nel film biografico \"Bohemian Rhapsody\" per il quale si \u00e8 aggiudicato un Oscar, un Golden Globe, un Premio BAFTA, uno Screen Actors Guild Award e un Satellite Award nella sezione miglior attore protagonista. Nello stesso anno la rivista Time inserisce Malek tra le 100 persone pi\u00f9 influenti del 2019.\nBiografia.\nNato vicino a Los Angeles, di origini egiziane, ha un fratello gemello, Sami e una sorella maggiore Yasmine e ha conseguito il suo \"Bachelor of Fine Arts\" (BFA) all'Universit\u00e0 di Evansville. \nMalek ha interpretato \"Kenny\" nella sit-com della Fox \"The War at Home\". \u00c8 apparso anche in un episodio di \"Medium\", un episodio di \"Una mamma per amica\" e due episodi di \"Over There\". Ha interpretato il faraone Ahkmenrah nella commedia del 2006 \"Una notte al museo\" e nei seguiti \"Una notte al museo 2 - La fuga\" e \"Notte al museo - Il segreto del faraone\". Ha prestato anche la voce ad alcuni personaggi secondari in \"Halo 2\", ma il suo nome non \u00e8 apparso nei crediti.\nSuccessivamente ha interpretato il caporale Merriell \"Snafu\" Shelton nella miniserie del 2010 \"The Pacific\", targata HBO e co-prodotta da Steven Spielberg e Tom Hanks. Nella primavera del 2007 \u00e8 apparso anche in \"Vitality Productions\", presentazione teatrale de \"The Credeaux Canvas\", di Keith Bunin. \u00c8 apparso anche nell'ottava stagione di 24 interpretando il bombarolo suicida Marcos Al-Zacar. Nel marzo 2010 Malek \u00e8 stato chiamato a far parte del cast di \"L'amore all'improvviso - Larry Crowne\", secondo film scritto e diretto da Tom Hanks. \u00c8 stato anche scritturato per la parte di Benjamin nell'ultimo episodio della saga di Twilight: \"\". Nel 2012 ha avuto un piccolo ruolo nel film \"Battleship\".\nNel 2015 ha prestato volto e voce per il personaggio di Josh del videogioco survival horror \"Until Dawn\". Sempre a partire dallo stesso anno interpreta il protagonista della serie statunitense \"Mr. Robot\", Elliot, ruolo per il quale ottiene nel 2016 il premio Emmy per il migliore attore protagonista e una nomination al premio Golden Globe. Nel 2017 \u00e8 stato scritturato per interpretare Freddie Mercury, frontman del gruppo rock britannico Queen, nel biopic \"Bohemian Rhapsody\", interpretazione che gli ha fruttato un Golden Globe come migliore attore protagonista, nonch\u00e9 la nomination e la vittoria per lo stesso ruolo ai BAFTA, ai SAG e agli Oscar.\nVita privata.\nA partire dal 2018 ha una relazione con l'attrice Lucy Boynton, conosciuta sul set di \"Bohemian Rhapsody\".\nDoppiatori italiani.\nNelle versioni in italiano dei suoi lavori, Rami Malek \u00e8 stato doppiato da:\nDa doppiatore \u00e8 sostituito da:"}
{"id": "3015449", "revid": "287204", "url": "https://it.wikipedia.org/wiki?curid=3015449", "title": "King William's Town", "text": "King William's Town \u00e8 una citt\u00e0 della Provincia del Capo Orientale in Sudafrica, sulle rive del fiume Buffalo.\n\u00c8 famosa per essere la citt\u00e0 natale di Stephen Biko, fondatore del Black Consciousness Movement."}
{"id": "3015455", "revid": "152625", "url": "https://it.wikipedia.org/wiki?curid=3015455", "title": "A poison tree", "text": ""}
{"id": "3015465", "revid": "110157", "url": "https://it.wikipedia.org/wiki?curid=3015465", "title": "GSM 06.10", "text": "Full Rate o FR o GSM-FR o GSM 06.10 fu una delle prime tecniche di compressione audio ottimizzata per la codifica della voce nei cellulari GSM. Il bitrate \u00e8 di 13 kbit/s, o 1.625 bit/audio. La qualit\u00e0 della codifica vocale \u00e8 bassa per i moderni standard, ma all'epoca della sua creazione(primi anni novanta) fu un buon compromesso fra la complessit\u00e0 computazionale e la qualit\u00e0, richiedendo intorno ai milioni di addizioni o moltiplicazioni al secondo. Il codec \u00e8 ancora largamente utilizzato in tutto il mondo. Gradualmente la Full Rate verr\u00e0 rimpiazzato dagli standard Enhanced Full Rate (EFR) e dall'Adaptive Multi-Rate (AMR), che forniscono una qualit\u00e0 maggiore con un basso bitrate.\nTecnologia.\n\"GSM-FR\" \u00e8 specificato nell'ETSI 06.10 (ETS 300 961) e si basa sulla RPE-LTP (Regular Pulse Excitation - Long Term Prediction). Come altre codifiche vocali, la predizione lineare \u00e8 usata nei filtri di sintetizzazione. Tuttavia, a differenza delle pi\u00f9 moderne codifiche vocali, l'ordine delle predizioni lineari \u00e8 di soli 8. Nelle moderne codifiche audio a bande strette sono solitamente nell'ordine dei 10 e nelle codifiche audio a banda larga sono solitamente nell'ordine dei 16.\nIl codificatore audio ammette 13 bit lineari PCM a 8\u00a0kHz direttamente da un convertitore analogico-digitale contenuto, ad esempio, in un cellulare o computer. La modulazione PCM G.711, A-law o \u03bc-law a 8-bit non lineare, proveniente dal PSTN pu\u00f2 essere convertito in PCM 13 bit lineare con una lookup table. Dopo avero codificato la sorgente audio, avviene la codifica del canale in GSM 05.03. In ricezione avviene l'operazione inversa.\nIl codec opera a frame di 160 campioni ad intervalli di 20 ms. Questa \u00e8 il minimo ritardo di transcodificazione possibile anche con CPU dotati di infinita velocit\u00e0 e con l'assenza di latenze di trasmissione. Il requisito dell'operazione \u00e8 che il ritardo di transcodifica sia minore di 30 ms. Questo ritardo \u00e8 definito come un intervallo di tempo fra l'istante in cui un frame vocale di 160 sample viene ricevuto dal codificatore d'entrata e l'istante in cui i corrispettivi 160 campioni ricostruiti vengono fatti uscire dal decoder vocale a 8\u00a0kHz.\nImplementazioni.\nIl codec libero \"libgsm\" pu\u00f2 codificare e decodificare l'audio GSM Full Rate. \"libgsm\" fu sviluppato nel 1992\u20131994 da Jutta Degener e Carsten Bormann, alla Technische Universit\u00e4t Berlin. Essendo un frame vocale GSM composto da 32.5 byte, questa implementazione \u00e8 anche definita 33-byte nibble-padded.\nC'\u00e8 anche un plugin di Winamp per leggere i file GSM 06.10 basato sul libgsm.\nDamian Yerrick ha sfruttato il codec GSM RPE-LTP per trasformare il Game Boy Advance in un lettore musicale portatile memorizzando fino a 150 minuti di musica in una memoria flash da 256 Mbit.\nIl GSM 06.10 \u00e8 anche utilizzato nei programmi VoIP, per esempio in Ekiga, QuteCom, Linphone, Asterisk (PBX) e altri."}
{"id": "3015466", "revid": "47767", "url": "https://it.wikipedia.org/wiki?curid=3015466", "title": "Kroonstad", "text": "Kroonstad ([kr\u016bn'st\u00e4t]) \u00e8 la terza citt\u00e0 pi\u00f9 grande della provincia dello Stato libero, in Sudafrica.\nFondata nel 1855, conta pi\u00f9 di 100.000 abitanti.\nAd est della citt\u00e0 \u00e8 sita la Bloemhoek Dam, che garantisce larga parte della fornitura idrica."}
{"id": "3015473", "revid": "767487", "url": "https://it.wikipedia.org/wiki?curid=3015473", "title": "Lenasia", "text": "Lenasia \u00e8 una township, abitata prevalentemente da indiani, a sud di Soweto, nella provincia del Gauteng. \nLa township \u00e8 parte integrante della area metropolitana della citt\u00e0 di Johannesburg."}
{"id": "3015474", "revid": "119831505", "url": "https://it.wikipedia.org/wiki?curid=3015474", "title": "Milledgeville", "text": ""}
{"id": "3015475", "revid": "124575673", "url": "https://it.wikipedia.org/wiki?curid=3015475", "title": "Universit\u00e0 Cattolica Sant'Antonio di Murcia", "text": "L'Universit\u00e0 Cattolica San Antonio (in spagnolo \"Universidad Cat\u00f3lica San Antonio\", conosciuta come \"Universidad Cat\u00f3lica de Murcia\", o UCAM) \u00e8 un'universit\u00e0 privata con sede a Murcia, nel sud-est della Spagna. Fondata nel 1996 da Jos\u00e9 Luis Mendoza P\u00e9rez, un laico cattolico membro del Cammino neocatecumenale, con il beneplacito di Mons. Javier Azagra Labiano, vescovo della diocesi di Cartagena, d'accordo con l'articolo 3.3 della costituzione apostolica \"Ex Corde Ecclesiae\" di Giovanni Paolo II. Presso l'UCAM \u00e8 possibile studiare corsi di laurea e master in diversi campi, come anche frequentare corsi estivi aperti a studenti internazionali. L'universit\u00e0 si caratterizza per la sua chiara adesione all'ortodoss\u00eca Cattolica e alla dottrina morale e sociale della Chiesa.\nStoria.\nNel 1990 Papa Giovanni Paolo II promulg\u00f2 la Costituzione Apostolica \"Ex Corde Ecclesiae\", che permetteva, all'articolo 3.3, la costituzione di universit\u00e0 cattoliche da parte di laici. Prima della \"Ex Corde Ecclesiae\", solo il clero e i religiosi, oltre a istituzioni affiliate come le conferenze episcopali locali e le societ\u00e0 religiose, erano autorizzate dal diritto canonico a fondare istituti universitari sotto il patrocinio della Chiesa Cattolica Romana. Il documento riflette le direttive del Concilio Vaticano II, che desiderava aumentare la partecipazione laica alla vita liturgica e amministrativa della Chiesa.\nL'UCAM, idea del fondatore Jos\u00e9 Luis Mendoza P\u00e9rez, fu la prima di queste istituzioni permesse dall'articolo 3.3. Membro del Consiglio Pontificio per la Famiglia e padre di 14 figli, Mendoza \u00e8 tuttora Presidente dell'Universit\u00e0.\nNel 1996, anno della sua istituzione, UCAM contava circa 600 studenti. Oggi sono circa 21.000. L'Universit\u00e0 vanta pi\u00f9 di 400 partnership con altre universit\u00e0 in tutto il mondo, sia cattoliche che non-confessionali.\nStrutture.\nCampus.\nL'UCAM si trova a Guadalupe, poco fuori dalla citt\u00e0 di Murcia (capitale dell'omonima regione di Murcia). Al centro del campus si trova il monastero dei Frati Girolamini (Los Jer\u00f3nimos), un edificio del XVIII secolo originariamente costruito per l'omonimo ordine di monaci. Il monastero \u00e8 oggi l'edificio che contiene il reparto amministrativo dell'Universit\u00e0, che quindi ha la forma tipica dei chiostri: quattro ingressi che formano un rettangolo attorno al cortile centrale posto nel mezzo. La scuola della cappella \u00e8 parte della struttura originale. Sono presenti anche altri edifici pi\u00f9 recenti, contenenti aule, laboratori e uffici di facolt\u00e0. Degni di nota, per esempio, l'Hi-tech building, il laboratorio di robotica, le sale di pratica di Fisioterapia e l'edificio di Medicina, dotato di due sale di dissezione e una modernissima tavola di dissezione virtuale.\nDipartimenti e scuole.\nL'UCAM propone 32 corsi di laurea e 87 corsi post-laurea (Master) e 4 programmi di dottorato di ricerca. I corsi sono tenuti in spagnolo e in inglese.\nMasters\nDottorato di Ricerca\nRelazioni con il mondo del Lavoro.\nL'Universit\u00e0 mantiene accordi per i tirocini degli studenti con pi\u00f9 di 200 tra aziende, organizzazioni e istituzioni pubbliche e private. La preparazione al mondo del lavoro \u00e8 parte del programma educativo dell'UCAM, che ha anche stabilito un servizio specifico per aiutare i suoi laureati a trovare presto occupazione o creare la propria azienda.\nL'UCAM e la \"Nuova Evangelizzazione\" del papa Giovanni Paolo II.\nDurante tutto il suo pontificato Papa Giovanni Paolo II ha fatto spesso riferimento alla necessit\u00e0 di una \"nuova evangelizzazione\", un metodo con cui coinvolgere ed evangelizzare il mondo moderno. I principi di questa nuova evangelizzazione sono contenuti quasi per intero nella lettera apostolica Nuovo Millennio Ineunte (\"All'Inizio del Nuovo Millennio\"), promulgata alla fine del 2000.\nLa posizione dell'UCAM rispetto al mondo secolare \u00e8 informata da questo principio, come si pu\u00f2 leggere nella lettera che il Presidente rivolge agli studenti stranieri e anglofoni dell'UCAM. Secondo Mendoza, l'Universit\u00e0 ha \"una vocazione sia ad insegnare che ad evangelizzare nel mondo accademico, scientifico e culturale, oltre a fornire uno strumento nella Fede per risolvere le molte questioni e problemi della societ\u00e0 contemporanea e, in questo modo, contribuire al progresso e sviluppo sociali, culturali e umani\"\nFondamentalmente, quindi, l'UCAM dovrebbe essere un'istituzione cristiana in dialogo con il mondo moderno al fine di evangelizzare e sviluppare l'intera societ\u00e0 umana.\nL'UCAM \u00e8 sede dell'Instituto Internacional de Caridad y Voluntariado Juan Pablo II patrocinato dal Pontificio Consiglio \"Cor Unum\" che organizza un campus universitario di lavoro presso Pachac\u00fatec, in Per\u00f9.\nRicerca.\nPresso l'UCAM lavorano 101 gruppi di ricerca con 580 line di ricerca per un investimento di circa 175 milioni di euro. L'universit\u00e0 partecipa in pi\u00f9 di 130 progetti finanziati dall'Unione Europea.\nOgni anno si organizzano congressi internazionali che hanno visto la partecipazione di personalit\u00e0 illustri del mondo religioso, scient\u00edfico o pol\u00edtico come l'allora Cardinale Prefetto de la Congregazione per la Dottrina della Fede, S. E. Mons. Joseph Ratzinger (S. S. Papa Benedicto XVI) o l'ex presidente dell'esecutivo spagnolo Jos\u00e9 Mar\u00eda Aznar, Kiko Arg\u00fcello, fondatore del Cammino Neocatecumenale, Mons. Javier Ehevarr\u00eda, Prelato dell'Opus Dei, Giovanni Maria Vian, direttore dell'Osservatore Romano o il traumatologo Pedro Guill\u00e9n.\nL'UCAM e lo Sport.\nL'UCAM conta squadre universitarie in 19 discipline e patrocina 15 squadre federate. Durante il corso 2020-2021, l'UCAM ha conquistato per il decimo anno consecutivo il 1\u00ba posto nel medagliere nazionale . Tra le squadre dell'UCAM spiccano l'UCAM Murcia CB, che milita nella Liga ACB di Pallacanestro, l'UCAM CF che milita nella Primera RFEF o l'ESports UCAM.\nRettori.\nL'attuale Magnifico Rettore \u00e8 la professoressa Josefina Garc\u00eda Lozano."}
{"id": "3015479", "revid": "110157", "url": "https://it.wikipedia.org/wiki?curid=3015479", "title": "Niederstriegis", "text": "Niederstriegis \u00e8 un comune di 1.255 abitanti della Sassonia, in Germania.\nAppartiene al circondario (\"Landkreis\") della Sassonia centrale (targa FG) ed \u00e8 parte della comunit\u00e0 amministrativa (\"Verwaltungsgemeinschaft\") di Ro\u00dfwein."}
{"id": "3015482", "revid": "110157", "url": "https://it.wikipedia.org/wiki?curid=3015482", "title": "Ro\u00dfwein", "text": "Ro\u00dfwein \u00e8 una citt\u00e0 di 7.022 abitanti della Sassonia, in Germania.\nAppartiene al circondario (\"Landkreis\") della Sassonia centrale (targa FG) ed \u00e8 parte della comunit\u00e0 amministrativa (\"Verwaltungsgemeinschaft\") di Ro\u00dfwein."}
{"id": "3015483", "revid": "1305772", "url": "https://it.wikipedia.org/wiki?curid=3015483", "title": "Monaghan (disambigua)", "text": ""}
{"id": "3015486", "revid": "228587", "url": "https://it.wikipedia.org/wiki?curid=3015486", "title": "Montevideo (disambigua)", "text": ""}
{"id": "3015487", "revid": "1649409", "url": "https://it.wikipedia.org/wiki?curid=3015487", "title": "Chris Hani", "text": "Fu il leader del Partito Comunista Sudafricano e di Umkhonto we Sizwe, il braccio armato dell'African National Congress. Fiero oppositore dell'apartheid, fu assassinato davanti a casa sua, alla periferia di Dawn Park."}
{"id": "3015488", "revid": "1776051", "url": "https://it.wikipedia.org/wiki?curid=3015488", "title": "Dorfchemnitz", "text": "Dorfchemnitz \u00e8 un comune della Sassonia, in Germania.\nAppartiene al circondario della Sassonia Centrale ed \u00e8 parte della Verwaltungsgemeinschaft Sayda."}
{"id": "3015492", "revid": "838137", "url": "https://it.wikipedia.org/wiki?curid=3015492", "title": "Takumi Horiike", "text": ""}
{"id": "3015493", "revid": "1543377", "url": "https://it.wikipedia.org/wiki?curid=3015493", "title": "Bernasconi (Argentina)", "text": "Bernasconi \u00e8 una citt\u00e0 dell'Argentina nel sud-est della provincia di La Pampa, capoluogo del dipartimento di Hucal.\nInfrastrutture e trasporti.\nLa citt\u00e0 si trova sulla Ruta Nacional 35 fra Santa Rosa, capitale della provincia, e Bah\u00eda Blanca, sulla costa atlantica."}
{"id": "3015494", "revid": "110157", "url": "https://it.wikipedia.org/wiki?curid=3015494", "title": "Sayda", "text": "Sayda \u00e8 una citt\u00e0 di 2.068 abitanti della Sassonia, in Germania.\nAppartiene al circondario (\"Landkreis\") della Sassonia centrale (targa FG) ed \u00e8 parte della comunit\u00e0 amministrativa (\"Verwaltungsgemeinschaft\") di Sayda."}
{"id": "3015496", "revid": "36426", "url": "https://it.wikipedia.org/wiki?curid=3015496", "title": "Nicol\u00f2 di Liberatore detto l'Alunno", "text": ""}
{"id": "3015504", "revid": "110157", "url": "https://it.wikipedia.org/wiki?curid=3015504", "title": "Waldheim", "text": "Waldheim \u00e8 una citt\u00e0 di 8.496 abitanti della Sassonia, in Germania.\nAppartiene al circondario (\"Landkreis\") della Sassonia centrale (targa FG) ed \u00e8 parte della comunit\u00e0 amministrativa (\"Verwaltungsgemeinschaft\") di Waldheim."}
{"id": "3015509", "revid": "298229", "url": "https://it.wikipedia.org/wiki?curid=3015509", "title": "Znamensky Memorial", "text": "Lo Znamensky Memorial \u00e8 un meeting internazionale di atletica leggera che si tiene annualmente presso il Meteor Stadium di \u017dukovskij, in Russia. Nel 2010 e 2011 ha fatto parte del circuito World Challenge.\nEdizioni.\nDi seguito la tabella delle ultime edizioni del meeting, precedentemente aveva fatto parte del circuito Grand Prix II, per tre anni dal 2003 al 2005."}
{"id": "3015510", "revid": "113815332", "url": "https://it.wikipedia.org/wiki?curid=3015510", "title": "Ziegra-Knobelsdorf", "text": "Ziegra-Knobelsdorf era un comune tedesco della Sassonia.\nStoria.\nIl comune di Ziegra-Knobelsdorf fu creato nel 1994 dalla fusione dei comuni di Ziegra e di Knobelsdorf.\nVenne soppresso nel 2013 e suddiviso fra le citt\u00e0 di D\u00f6beln e Waldheim."}
{"id": "3015513", "revid": "838137", "url": "https://it.wikipedia.org/wiki?curid=3015513", "title": "Ruy Ramos", "text": "Biografia.\nFiglio di un commercialista, in seguito alla morte del padre avvenuta nel 1969, si trasfer\u00ec con la madre e i quattro fratelli a San Paolo. Dal 1977 risiede in Giappone, di cui ottenne la cittadinanza nel novembre 1989 abbreviando il proprio nome in Ruy Ramos. Nel febbraio 1984 spos\u00f2 Hatsune Shimizu (morta nel luglio 2011 in seguito a un cancro al fegato), da cui ebbe due figli."}
{"id": "3015521", "revid": "339392", "url": "https://it.wikipedia.org/wiki?curid=3015521", "title": "Vivere Negli Anni X", "text": ""}
{"id": "3015522", "revid": "524598", "url": "https://it.wikipedia.org/wiki?curid=3015522", "title": "Succube", "text": ""}
{"id": "3015532", "revid": "716642", "url": "https://it.wikipedia.org/wiki?curid=3015532", "title": "Kyrylo Petrov", "text": "Nel 2009 \u00e8 stato proclamato golden boy del Campionato europeo di calcio Under-19."}
{"id": "3015533", "revid": "921573", "url": "https://it.wikipedia.org/wiki?curid=3015533", "title": "Stephanie Niznik", "text": " Era nota al pubblico principalmente per il ruolo di Nina Feeney nella serie televisiva \"Everwood\".\nBiografia.\nNasce nel 1967 a Bangor, nel Maine in Arte all'Universit\u00e0 Duke.\nTra il 1998 e il 2002 prende parte al \"franchise\" di \"Star Trek\" interpretando due ruoli. Il primo \u00e8 quello della Trill Perim, membro dell'equipaggio dell'astronave \"Enterprise E\" capitanata da Jean-Luc Picard, nel film \"Star Trek - L'insurrezione\" del 1998. Il secondo \u00e8 quello della telepate Wraith, originaria del pianeta Dakata, nell'episodio ' (\"Rogue Planet\") della serie televisiva ' del 2002.\nOltre alla serie televisiva \"Everwood\", la carriera televisiva di Stephanie Niznik comprende apparizioni in \"La signora del West\", \"Profiler - Intuizioni mortali\", \"I viaggiatori\", \"JAG - Avvocati in divisa\", \"Frasier\", \"Epoch\", \"Traveler\" e \"Un detective in corsia\", fino a far parte del cast regolare dell'action drama \"Vanishing Son\" e nel 2007 de \"L'Africa nel cuore\" (\"Life Is Wild\"). Viene inoltre scritturata per il film \"Exit to Eden\".\nL'attrice muore inaspettatamente a Encino, quartiere di Los Angeles, in California, all'et\u00e0 di 52 anni il 23 giugno 2019 per cause sconosciute. Il decesso viene reso noto solo tre settimane dopo."}
{"id": "3015534", "revid": "290948", "url": "https://it.wikipedia.org/wiki?curid=3015534", "title": "Prodigiosina", "text": "La prodigiosina \u00e8 un pigmento rosso intenso prodotto da diversi ceppi del batterio \"Serratia marcescens\".\nLa ricercatrice statunitense Johanna C. Cullen, l'ha ritenuta causa del cosiddetto miracolo di Bolsena del 1263 (con il sanguinamento di un'ostia consacrata).\n\u00c8 dotata di propriet\u00e0 antibiotiche e citotossiche marcate anche verso le cellule animali, per cui come tale non pu\u00f2 essere impiegata.\nTuttavia, sono stati preparati dei derivati semisintetici che hanno mostrato l'interessante propriet\u00e0 di deprimere le risposte immunitarie ed infiammatorie croniche negli animali da esperimento, attraverso l'interferenza con alcuni fattori di trascrizione per certi geni delle citochine.\nAltri derivati sono sotto studio per l'interessante e potenziale propriet\u00e0 antitumorale che potrebbero avere in un prossimo futuro. Mancano per\u00f2 dati sostanziali al riguardo."}
{"id": "3015535", "revid": "123995534", "url": "https://it.wikipedia.org/wiki?curid=3015535", "title": "Notti mondiali", "text": "Notti mondiali \u00e8 stato un programma televisivo italiano che si occupa di calcio, andato in onda su Rai 1 dal 2002 al 2014 ogni quattro anni, in occasione del Campionato mondiale di calcio, cambiando titolo a seconda della manifestazione e andando in onda in tarda serata, dalle 23:10 all'una di notte, dopo una breve edizione del TG1, nel periodo, di circa un mese, durante il quale si svolge la competizione seguita dallo show. Nel 2018, il programma non \u00e8 stato trasmesso a causa del passaggio delle partite alla Mediaset, nonch\u00e9 della mancata qualificazione della nazionale azzurra."}
{"id": "3015539", "revid": "767487", "url": "https://it.wikipedia.org/wiki?curid=3015539", "title": "Tsuki Amano", "text": "Biografia.\nTsukiko cominci\u00f2 a prendere lezioni di pianoforte all'et\u00e0 di 5 anni e cantava come soprano nel coro della sua scuola. Al liceo speriment\u00f2 altri strumenti, tra cui avrebbe poi scelto la chitarra, e frequent\u00f2 un corso di teatro.\nInizi\u00f2 ad esibirsi nei locali e per un tempo fece anche parte di un gruppo, che tuttavia non ebbe successo; inizi\u00f2 quindi la sua carriera come cantante solista.\nIl suo primo successo fu \"Bodaiju\" nel 2001. Molte sue canzoni sono state usate come sigle per spot pubblicitari, anime, videogiochi, film e trasmissioni TV. Nonostante sia principalmente un'artista solista, ha collaborato con altri artisti della Otokura Records.\nOltre a scrivere tutte le sue canzoni, Tsukiko progetta e prepara la maggior parte dei costumi e disegna le copertine dei suoi dischi. Ha inoltre pubblicato un fumetto sul sito della Otokura e uno storybook, scritto mentre stava registrando il video di \"Ningyou\".\nNel 2008 decise di cambiare il suo nome in \"Tsuki Amano\" e si ritir\u00f2 dalla musica, a cui tuttavia ritorn\u00f2 nel 2010. Il 2010 fu un anno molto produttivo per la cantante, infatti lavora al minialbum \"Licht\", e si esib\u00ec per tutta l'estate nel summer tour insieme ad altri artisti della Otokura come Qoonie e Mai Yoshida. Il 30 ottobre 2010 si esib\u00ec nella prima parte del concerto \"Amanohitori\", e il 27 novembre, sempre al teatro Muse, per la seconda parte. Tra i gadget del concerto vi sono libri di musica scritti da lei stessa, e delle tazzine e dei tappetini per il mouse con i suoi disegni. Lavor\u00f2 inoltre al singolo \"CORE\" e alla raccolta delle traduzioni in inglese delle sue vecchie canzoni come Tsukiko, il suo minialbum \"Appare\", usciti entrambi il giorno 1/1/2011. Il 12 febbraio si esib\u00ec nel suo live \"Chelsea&amp;Chelsea\", in occasione dell'uscita del suo nuovo album \"Chelsea\" che uscir\u00e0 due giorni dopo."}
{"id": "3015541", "revid": "125478180", "url": "https://it.wikipedia.org/wiki?curid=3015541", "title": "Genoa Cricket and Football Club 1903-1904", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1903-1904.\nStagione.\nEdoardo Pasteur sostitu\u00ec George Fawcus alla presidenza del club mentre Karl Senft divenne il capitano/allenatore del sodalizio genoano, coadiuvato dalla commissione tecnica formata da \u00c9tienne Bugnion e Enrico Pasteur.\nSi ritirano Henri Dapples, Montaldi, Fausto Ghigliotti e Howard Passadoro, che vengono sostituiti da Silvio Pellerani, cresciuto nel settore giovanile rossoblu, e da Alfred Cartier, ritornato dal prestito nel .\nIl affront\u00f2 nella finale scudetto di Genova la , che batt\u00e9 per uno a zero.\nMaglie.\nLa maglia per le partite casalinghe presentava i colori attuali (anche se la dicitura ufficiale era rosso granato e blu) ma a differenza di oggi il blu era posizionato a destra e la maglia era una camicia.\nLa seconda maglia era la classica maglia bianca con le due strisce orizzontali rosso-blu sormontate dallo stemma cittadino.\nOrganigramma societario.\nArea direttiva\nArea tecnica"}
{"id": "3015542", "revid": "339392", "url": "https://it.wikipedia.org/wiki?curid=3015542", "title": "Team Bardak", "text": ""}
{"id": "3015545", "revid": "767487", "url": "https://it.wikipedia.org/wiki?curid=3015545", "title": "Harry Gwala", "text": "Fu uno dei leader del Partito Comunista Sudafricano (SACP) e del Congresso Nazionale Africano (ANC). Venne imprigionato a Robben Island dal 1964 al 1972. Fu all'ala dura negli scontri fra l'ANC e il Partito della Libert\u00e0 Inkata nelle KwaZulu-Natal Midlands."}
{"id": "3015554", "revid": "115145715", "url": "https://it.wikipedia.org/wiki?curid=3015554", "title": "RANSAC", "text": "RANSAC sta per \"RANdom SAmple Consensus\". \u00c8 un metodo iterativo per la stima dei parametri di un modello matematico a partire da un insieme di dati contenente outlier. \u00c8 un algoritmo non deterministico nel senso che produce un risultato corretto solo con una data probabilit\u00e0, che aumenta al crescere delle iterazioni consentite. L'algoritmo \u00e8 stato pubblicato per la prima volta da Fischler e Bolles nel 1981.\nL'assunzione di base per il funzionamento \u00e8 che i dati siano costituiti da inlier, i.e. dati la cui distribuzione pu\u00f2 essere caratterizzata dall'insieme di parametri di un modello, e outlier cio\u00e8 dati che non sono rappresentati da tale modello. Inoltre, i dati possono essere affetti da rumore. Gli outlier possono provenire, ad esempio, da valori estremi del rumore o da misure erronee o ipotesi incorrette sull'interpretazione dei dati. RANSAC assume inoltre che, dato un insieme (solitamente ridotto) di inlier, esiste una procedura che pu\u00f2 stimare i parametri di un modello che rappresenta in modo ottimale i dati.\nEsempio.\nUn semplice esempio \u00e8 il \"fitting\" (cio\u00e8 della costruzione di una funzione matematica che rappresenti dei dati in modo appropriato) di una retta (bidimensionale) su un insieme di osservazioni. Ipotizzando che questo insieme contenga sia inlier (cio\u00e8 punti che in questo caso possano essere rappresentati da questa retta), che outlier (cio\u00e8 punti che \"non sono vicini\" alla retta), un semplice metodo dei minimi quadrati produrr\u00e0 una retta che non rappresenta adeguatamente gli inlier. La ragione \u00e8 che viene cercata una retta che sia ottimale rispetto a tutti i punti, inclusi gli outlier. RANSAC, invece, pu\u00f2 produrre un modello che \u00e8 calcolato solo sulla base degli inlier, sempre che la probabilit\u00e0 di scelta di soli inlier tra i dati sia abbastanza alta. Questo non \u00e8 in ogni caso garantito e c'\u00e8 una serie di parametri dell'algoritmo che devono essere scelti in modo accurato per mantenere tale probabilit\u00e0 abbastanza alta.\nPanoramica.\nL'input dell'algoritmo RANSAC \u00e8 un insieme di dati osservati, un modello parametrizzato che pu\u00f2 rappresentare o essere adattato alle osservazioni, e alcuni parametri di confidenza.\nRANSAC raggiunge il suo obiettivo scegliendo iterativamente un sottoinsieme casuale dei dati originali. I dati sono considerati come \"inlier ipotetici\" e l'ipotesi viene testata nel modo seguente:\nQuesta procedura viene ripetuta un numero fissato di volte, producendo ad ogni iterazione o un modello che viene rifiutato a causa del basso numero di punti classificati come inlier, o un modello corretto assieme ad una corrispondente misura dell'errore.\nAlgoritmo.\nLa variante LO-RANSAC (Locally Optimized Ransac) procede, in pseudocodice, nel modo seguente:\ninput:\n dati - un insieme di osservazioni\n modello - un modello che pu\u00f2 essere assegnato ai dati\n n - il numero minimo di dati per cui si richiede la appartenenza al modello\n k - il numero di iterazioni eseguite dall'algoritmo\n t - un valore di soglia per determinare quando un dato appartiene al modello\n d - il numero di dati \"vicini\" richiesti per asserire che un modello rappresenta bene i dati\noutput:\n miglior_modello - parametri del modello che meglio rappresenta i dati (o nil se nessun modello sufficientemente buono viene trovato)\n miglior_consensus_set - dati dai quali il modello \u00e8 stato stimato\n miglior_errore - l'errore del modello stimato relativo ai dati\nalgoritmo:\n iterazioni := 0\n miglior_modello := nil\n miglior_consensus_set := nil\n miglior_errore := infinito\n while iterazioni &lt; k \n possibili_inlier := n valori scelti casualmente dai dati\n possibile_modello := parametri del modello stimati su possibili_inlier\n consensus_set := possibili_inlier\n for ogni punto di dati not in possibili_inlier \n if punto appartiene a possibile_modello con un errore minore di t\n aggiungi punto a consensus_set\n if numero di elementi in consensus_set &gt; d \n \"(implica che abbiamo trovato un buon modello,\"\n \"testiamo ora quanto \u00e8 buono)\"\n modello_migliorato := parametri del modello stimato su tutti i punti di consensus_set\n errore_attuale :=misura di quanto bene modello_migliorato si adatta ai punti\n if errore_attuale &lt; miglior_errore\n \"abbiamo trovato un modello migliore dei precedenti,\"\n \"salviamolo fino a che non ne viene trovato uno ancora pi\u00f9 buono)\"\n miglior_modello := modello_migliorato\n miglior_consensus_set := consensus_set\n miglior_errore := errore attuale\n incrementa iterazioni\n return miglior_modello, miglior_consensus_set, miglior_errore\nPossibili varianti dell'algoritmo includono:\nParametri.\nI valori dei parametri \"t\" e \"d\" devono essere calcolati da specifici requisiti relativi all'applicazione e ai dati, a volte basati su valutazioni sperimentali. Il parametro \"k\" (il numero di iterazioni), invece, pu\u00f2 essere determinato da risultati teorici. Sia \"p\" la probabilit\u00e0 che RANSAC in qualche iterazione selezioni solo inlier dai dati in input quando va a scegliere gli \"n\" punti dai quali i parametri del modello vengono stimati. Quando succede questo, \u00e8 facile che il modello risultante sia utile, quindi \"p\" ci d\u00e0 la probabilit\u00e0 che l'algoritmo produca un risultato utile. Sia \"w\" la probabilit\u00e0 di scegliere un inlier ogni volta che un singolo punto viene scelto, cio\u00e8,\nformula_1 = numero di inlier / numero di punti nei dati\nComunemente succede che formula_1 non \u00e8 conosciuto a priori, ma sappiamo dei valori di massima. Assumendo che gli \"n\" punti necessari alla stima del modello siano selezionati indipendentemente, formula_3 \u00e8 la probabilit\u00e0 che tutti gli \"n\" punti siano inlier e formula_4 \u00e8 la probabilit\u00e0 che almeno uno degli \"n\" punti sia un outlier, il che implica che da questo insieme di punti verr\u00e0 stimato un modello \"cattivo\". Quella probabili\u00e0 al variare di \"k\" \u00e8 la probabilit\u00e0 che l'algoritmo non scelga mai un insieme di \"n\" punti che siano tutti inlier e deve essere uguale a formula_5. \nPerci\u00f2,\nche, applicando il logaritmo su entrambi i lati, ci d\u00e0\nDa notare che questo risultato assume che gli \"n\" punti dei dati sono selezionati in modo indipendente, cio\u00e8, un punto che \u00e8 stato gi\u00e0 selezionato viene sostituito e pu\u00f2 essere selezionato ancora nella stessa iterazione. Questo \u00e8 spesso un approccio poco ortodosso e il valore ottenuto per \"k\" deve essere considerato come un limite superiore nel caso i punti vengano scelti senza sostituzione. Per esempio, nel caso della ricerca di una retta che rappresenti i dati illustrata precedentemente in figura, l'algoritmo RANSAC sceglie tipicamente 2 punti in ogni iterazione e calcola codice_1 come la retta che passa per i due punti ed \u00e8 quindi necessario che i due punti siano distinti.\nPer guadagnare ulteriore confidenza, deviazione standard o suoi multipli devono essere aggiunti a formula_8. La deviazione standard di formula_8 \u00e8 definita come\nVantaggi e svantaggi.\nUn vantaggio di RANSAC \u00e8 l'abilit\u00e0 di produrre stime robuste del modello dei parametri, cio\u00e8 \u00e8 capace di stimare parametri con un alto grado di accuratezza anche quando \u00e8 presente un numero significativo di outliers nel data set. Uno svantaggio di RANSAC \u00e8 che non esiste un limite superiore al tempo che potrebbe impiegare per calcolare tali parametri. Quando il numero di iterazioni \u00e8 limitato, la soluzione ottenuta potrebbe non essere ottimale. Per ovviare a questo, RANSAC offre un compromesso: calcolando un grande numero di iterazioni, la probabilit\u00e0 di ottenere un modello ragionevole aumenta. Un altro svantaggio di RANSAC \u00e8 che richiede il settaggio dei parametri in base al problema."}
{"id": "3015557", "revid": "1543377", "url": "https://it.wikipedia.org/wiki?curid=3015557", "title": "The Butterfly Collection", "text": "The Butterfly Collection \u00e8 il secondo ed ultimo LP del gruppo hardcore punk californiano The Nerve Agents. \u00c8 stato pubblicato dalla Hellcat Records, ma distribuito dalla Epitaph Records a luglio del 2001.\nDescrizione.\nDopo l'hardcore punk molto diretto di \"The Nerve Agents EP\" e le melodie improvvise di \"Days Of The White Owl\", quest'ultimo album presenta un considerevole rallentamento nella maggior parte dei pezzi, inoltre le canzoni consistono di riff pi\u00f9 angolari e melodie demenziali. Nonostante questo, le tracce difficilmente raggiungono i tre minuti ed i vocalismi di Ozenne sono, come al solito, pazze alternanze di urla e growl.\nL'album ha ricevuto critiche sia positive che negative, le prime riguardanti la progressione musicale e la nuova direzione presa dal gruppo, mentre le seconde rivolte alla mancanza di originalit\u00e0 tipica di tutta la scena hardcore californiana.\nTracce.\nLa traccia 15, \"The Cross\", \u00e8 un pezzo al pianoforte strumentale che in realt\u00e0 dura 3:10 minuti, i minuti rimanenti sono composti da una parte di silenzio e da suoni spettrali fino alla fine.\nCrediti.\nL'album \u00e8 stato registrato e mixato nello studio Art Of Ears di Hayward, California"}
{"id": "3015561", "revid": "124851847", "url": "https://it.wikipedia.org/wiki?curid=3015561", "title": "Justin Chon", "text": "Comincia a recitare nel 2005, ma diventa famoso nel 2006 dopo aver partecipato ad un film targato Disney Channel. \u00c8 particolarmente noto per aver interpretato il ruolo di Eric Yorkie nella saga di \"Twilight\", basata sui libri di Stephenie Meyer. Nel 2009 ha partecipato al film \"Crossing Over\" insieme ad attori come Harrison Ford, Ashley Judd e Ray Liotta. Nel 2021 ha preso parte al film \"Blue Bayou\" con Alicia Vikander."}
{"id": "3015562", "revid": "486946", "url": "https://it.wikipedia.org/wiki?curid=3015562", "title": "Crollo del Secondo Impero francese", "text": ""}
{"id": "3015566", "revid": "729019", "url": "https://it.wikipedia.org/wiki?curid=3015566", "title": "Pancreas divisum", "text": "Il pancreas divisum \u00e8 un'anomalia congenita del pancreas in cui il dotto pancreatico non \u00e8 correttamente formato, ma rimane diviso nelle sue due componenti embrionali: dotto ventrale e dotto dorsale.\nCause.\nL'embrione umano presenta due dotti nel Pancreas: il dotto dorsale e il dotto ventrale. Normalmente i due dotti si fondono per dare vita a un singolo dotto; questo accade circa nel 90% degli embrioni. Nel circa 10% dei casi i due dotti non riescono a fondersi, il risultato \u00e8 il pancreas divisum. Durante la permanenza nell'utero, gran parte del pancreas \u00e8 drenata dal dotto dorsale che sfocia nella papilla duodenale minore. Il dotto ventrale, che drena una parte minore di pancreas, sfocia nella papilla duodenale maggiore. Tuttavia negli adulti la situazione \u00e8 rovesciata, poich\u00e9 il 70% del pancreas \u00e8 drenato dal dotto ventrale. Nel pancreas divisum, dato che la fusione tra i dotti non avviene, il pancreas viene drenato per la maggior parte dal dotto dorsale, che si apre nella papilla duodenale minore.\nSintomi.\nNella maggior parte dei casi, il pancreas divisum, \u00e8 asintomatico e rimane silente per tutta la durata della vita. In questi casi l'anomalia viene riscontrata solo durante l'esame autoptico. Solo l'1% delle persone con il pancreas divisum sviluppa sintomi, questi sintomi comprendono dolore addominale, nausea e/o vomito e pancreatite. Solo una minima parte dei pazienti sviluppa pancreatite cronica.\nDiagnosi.\nIl metodo pi\u00f9 accurato e comunemente usato per diagnosticare questa anomalia \u00e8 la CPRE. Questo test pu\u00f2 dimostrare la presenza di due diversi dotti pancreatici nel pancreas. Altri test come TAC e RMN possono aiutare il medico a formulare una diagnosi.\nTrattamento.\nOvviamente i pazienti che presentano il pancreas divisum asintomatico non necessitano di alcun trattamento. Per coloro che presentano sintomi vari non \u00e8 stata formulata una vera e propria terapia. Un chirurgo pu\u00f2 praticare una sfinterotomia, tagliando la papilla duodenale minore e ampliando la sua apertura per permettere il corretto defluire degli enzimi pancreatici. Durante l'operazione pu\u00f2 essere inserito uno stent nel dotto per assicurarsi che questo non si chiuda causando un bloccaggio. L'intervento potrebbe causare la pancreatite o, in rari casi, l'insufficienza renale e la morte.\n\u00c8 stata riscontrata una connessione con l'adenoma della papilla minore."}
{"id": "3015569", "revid": "196390", "url": "https://it.wikipedia.org/wiki?curid=3015569", "title": "Giro della Baviera", "text": ""}
{"id": "3015573", "revid": "2149408", "url": "https://it.wikipedia.org/wiki?curid=3015573", "title": "Salo (disambigua)", "text": ""}
{"id": "3015576", "revid": "4711", "url": "https://it.wikipedia.org/wiki?curid=3015576", "title": "Draft NBA 1947", "text": ""}
{"id": "3015578", "revid": "4711", "url": "https://it.wikipedia.org/wiki?curid=3015578", "title": "Draft NBA 1948", "text": ""}
{"id": "3015579", "revid": "1043175", "url": "https://it.wikipedia.org/wiki?curid=3015579", "title": "Shinkichi Kikuchi", "text": ""}
{"id": "3015581", "revid": "767487", "url": "https://it.wikipedia.org/wiki?curid=3015581", "title": "Predator (serie di romanzi)", "text": "Predator \u00e8 una serie di romanzi che fa parte del media franchise \"Predator\". I primi due volumi, editi dalla \"Jove Books\" nel 1987 e nel 1990, sono gli adattamenti dei rispettivi film, \"Predator\" e \"Predator 2\". Successivamente dalla \"Spectra\", una divisione della \"Bantam Books\", sono stati pubblicati degli adattamenti di fumetti della Dark Horse Comics. Dal 2006, la \"DH Press\", una imprint della stessa Dark Horse, ha pubblicato delle storie originali."}
{"id": "3015583", "revid": "4711", "url": "https://it.wikipedia.org/wiki?curid=3015583", "title": "Draft NBA 1949", "text": ""}
{"id": "3015594", "revid": "380453", "url": "https://it.wikipedia.org/wiki?curid=3015594", "title": "Nazionale di pallavolo femminile di Saint Lucia", "text": "La nazionale di pallavolo femminile di Saint Lucia \u00e8 una squadra nordamericana composta dalle migliori giocatrici di pallavolo di Saint Lucia ed \u00e8 posta sotto l'egida della Federazione pallavolistica di Saint Lucia.\nRosa.\nSegue la rosa delle giocatrici convocate per le qualificazioni al campionato mondiale 2010."}
{"id": "3015595", "revid": "580", "url": "https://it.wikipedia.org/wiki?curid=3015595", "title": "Caterina Farini", "text": ""}
{"id": "3015597", "revid": "767487", "url": "https://it.wikipedia.org/wiki?curid=3015597", "title": "Turn- und Sportverein Germania Windeck", "text": "Il TSV Germania Windeck \u00e8 una societ\u00e0 calcistica tedesca con sede a Windeck, nel distretto di Dattenfeld, nella Renania Settentrionale-Vestfalia. Si \u00e8 formata nel giugno 2009 dalla fusione tra FC Germania Dattenfeld, 1. Windeck FC e Dreisel TSV. Oltre alla divisione calcistica la societ\u00e0 ha anche divisioni per judo, tennis, ginnastica e pallavolo.\nStoria.\nL'FC Germania Dattenfeld fu fondata nel 1910. Nel 1999 fu promossa in Mittelrhein Landesliga (VI). Nel 2001, vincendo il titolo della Mittelrhein Landesliga fu promossa in Verbandsliga Mittelrhein (V). Negli anni successivi la squadra ha fornito ottime prestazioni terminando sempre nella met\u00e0 superiore della classifica fino a vincere il titolo nel 2007, venendo cos\u00ec promossa in Nordrhein Oberliga (IV). Una cos\u00ec rapida salit\u00e0 di un club che solo pochi anni prima militava in Bezirksliga fu dovuta principalmente al presidente Heinz Georg Willmeroth e al suo amico, nonch\u00e9 sponsor principale del club, Franz-Josef Wernze. \nLe altre due squadre che hanno poi formato il TSV Germania Windeck, l'1. Windeck FC e il TSV Dreisel furono fondati entrambi nel 1919 e hanno sempre militato nei livelli pi\u00f9 bassi del Campionato di calcio tedesco.\nStadio.\nIl club gioca le sue partite casalinghe nel Dattenfelder Germania Sports Park, che ha pu\u00f2 contenere 1000 persone.\nNell'agosto 2007 il club ha fatto notizia quando, nel terzo match della stagione, il portiere della squadra ospite, lo Straelen, not\u00f2 che la traversa era troppo bassa. Una misurazione stabil\u00ec che la traversa era pi\u00f9 bassa di circa quindici centimetri rispetto ai 2,44 m richiesti. Lo Straelen present\u00f2 ricorso e la partita fu ripetuta."}
{"id": "3015600", "revid": "124123", "url": "https://it.wikipedia.org/wiki?curid=3015600", "title": "Micheline Bernardini", "text": "Lavor\u00f2 come danzatrice e spogliarellista al Casino de Paris.\nBiografia.\nNel 1946 fu scelta da Louis R\u00e9ard come prima indossatrice di un bikini presso la piscina Molitor di Parigi.\nNel 2011 una sua immagine come modella del 1946 comparve in un episodio della serie televisiva \"reality\" \"Love Lust\" intitolato \"The Bikini\".\nBernardini si trasfer\u00ec poi in Australia, ove comparve tra il 1948 e il 1958 in numeri di variet\u00e0 al Tivoli Theatre di Melbourne.\nSpos\u00f2 in seguito un soldato statunitense e si trasfer\u00ec negli Stati Uniti d'America, dove continu\u00f2 a lavorare come attrice fino al 1970."}
{"id": "3015601", "revid": "767487", "url": "https://it.wikipedia.org/wiki?curid=3015601", "title": "Krupp (Washington)", "text": "Krupp \u00e8 una citt\u00e0 della contea di Grant nel Washington. La popolazione era di 60 unit\u00e0 al censimento del 2000.\nAnche se legalmente costituita come Krupp, la citt\u00e0 \u00e8 pi\u00f9 comunemente nota come \"Marlin\", che \u00e8 il nome del suo ufficio postale (l\u00ec le elezioni si svolgono sotto il nome di Marlin).\nStoria.\nKrupp fu fondata il 7 gennaio 1911.\nIl nome del l'ufficio postale \u00e8 stato cambiato da \"Krupp\" a \"Marlin\" durante la prima guerra mondiale al fine di evitare le associazioni negative con una grande industria ben nota di munizioni in Germania."}
{"id": "3015603", "revid": "599013", "url": "https://it.wikipedia.org/wiki?curid=3015603", "title": "Germano Vailati", "text": ""}
{"id": "3015605", "revid": "1543377", "url": "https://it.wikipedia.org/wiki?curid=3015605", "title": "Linda Santaguida", "text": "Biografia.\nLinda, originaria di Bologna, esordisce nel 1996 come spalla di Giorgio Panariello nel programma \"Su le mani\" (Rai1). Dal 2003 al 2005 \u00e8 una delle \"schedine\" di Simona Ventura a \"Quelli che... il calcio\", per poi venire arruolata nel 2006 come \"naufraga\" alla quarta edizione del \"L'isola dei famosi\" come riserva, venendo poi eliminata in semifinale.\nHa posato per il calendario 2009 della rivista Maxim.\nNel 2010 conduce \"L'isola e poi...\" su Rai 2, dedicato alle vicende dei protagonisti della settima edizione del programma \"L'isola dei famosi\". Nel mese di giugno diventa \"volto femminile\" dei programmi \"Mondiale Rai Sprint\" e \"Mondiale Rai Sera\", condotti da Marco Mazzocchi, in occasione del campionato mondiale di calcio 2010 in Sudafrica.\nDa maggio 2011 conduce \"The Boat Show\", format settimanale di nautica in onda sui canali della Class Editori: ClassTV Msnbc, Class CNBC, Class Life e Class TV Moda."}
{"id": "3015606", "revid": "834", "url": "https://it.wikipedia.org/wiki?curid=3015606", "title": "Rogers (romanzo)", "text": ""}
{"id": "3015616", "revid": "1573940", "url": "https://it.wikipedia.org/wiki?curid=3015616", "title": "Fu\u00dfball-Club 1908 Villingen", "text": "Il Fu\u00dfball-Club 1908 Villingen e.V. \u00e8 una societ\u00e0 calcistica tedesca con sede a Villingen-Schwenningen, nel Baden-W\u00fcrttemberg.\nStoria.\nIl club fu fondato il 1\u00ba ottobre 1908. Fino alla met\u00e0 degli anni '20 partecipo alla Bezirksliga Baden, il campionato locale di pi\u00f9 alto livello. Negli anni '30 la squadra fu retrocessa, ma verso la fine del decennio ci fu il ritorno in massima serie e nel 1935 il difensore del Villingen Hermann Gramlich disput\u00f2 tre partite con la nazionale tedesca.\nDopo la fine della seconda guerra mondiale tutte le organizzazioni del paese, comprese le associazioni sportive, furono sciolte dagli alleati. Il Villingen fu rifondato poco dopo con il nome di ASV Villingen, prima di tornare al nome usato nell'anteguerra nel 1949. Nel 1951 il Villingen fu promosso in S\u00fcdbaden Amateurliga (II), vincendo dubito il titolo. Il club vinse il titolo anche nel 1955.\nDopo la stagione 1959-60 il Villingen entr\u00f2 a far parte nella neonata Amateurliga Schwarzwald-Bodensee (III), dove rimase fino al 1966 quando, vincendo il titolo, fu promosso in Regionalliga S\u00fcd. Il Villingen rimase in Regionalliga fino al 1972 quando fu retrocesso in Amateurliga Schwarzwald-Bodensee (III), che vinse nel 1973 e 1974. Dopo la riorganizzazione del campionato di calcio tedesco il Villingen si ritrov\u00f2 in S\u00fcdbaden Amateurliga che vinse nel 1976. Nqgli anni '70 il Villingen vinse per tre volte la S\u00fcdbadischer Pokal.\nDopo un'altra riorganizzazione dei campionati tedeschi il Villingen fu inserito nella neonata Oberliga Baden-W\u00fcrttemberg (III), dove rimase fino alla retrocessione in S\u00fcdbaden Verbandsliga (IV) del 1980. Il Villingen vinse la S\u00fcdbaden Verbandsliga nel 1983 e nel 1985. Il Villingen torn\u00f2 in Oberliga Baden-W\u00fcrttemberg nel 1994, ma fu subito retrocesso in Verbandliga S\u00fcdbaden. All'inizio del nuovo millennio la squadra ha fatto su e gi\u00f9 tra la Verbandsliga e l'Oberliga. Attualmente il Villingen partecipa alla Oberliga Baden-W\u00fcrttemberg (V), dopo aver vinto il titolo in Verbandsliga nel 2006.\nStadio.\nIl Villingen gioca le sue partite casalinghe al Friedengrund che \u00e8 stato costruito nel 1960 e ha una capacit\u00e0 di 12.000. Dal 1925-1961 il Villingen aveva giocato al Waldstra\u00dfe."}
{"id": "3015618", "revid": "131358", "url": "https://it.wikipedia.org/wiki?curid=3015618", "title": "FC 08 Villingen", "text": ""}
{"id": "3015619", "revid": "250563", "url": "https://it.wikipedia.org/wiki?curid=3015619", "title": "Formula 3000 giapponese stagione 1990", "text": ""}
{"id": "3015620", "revid": "767487", "url": "https://it.wikipedia.org/wiki?curid=3015620", "title": "Kandalak\u0161skij rajon", "text": "Il Kandalak\u0161skij rajon () \u00e8 un rajon dell'Oblast' di Murmansk, nella Russia europea; il capoluogo \u00e8 Kandalak\u0161a. Istituito nel 1927, ricopre una superficie di 14.410 chilometri quadrati e nel 2009 ospitava una popolazione di circa 55.000 abitanti."}
{"id": "3015621", "revid": "465036", "url": "https://it.wikipedia.org/wiki?curid=3015621", "title": "Frati Francescani Conventuali", "text": ""}
{"id": "3015623", "revid": "103876033", "url": "https://it.wikipedia.org/wiki?curid=3015623", "title": "Draft d'espansione NBA 2004", "text": "Il draft d'espansione 2004 si \u00e8 svolto il 22 giugno 2004, per la formazione degli Charlotte Bobcats."}
{"id": "3015625", "revid": "287204", "url": "https://it.wikipedia.org/wiki?curid=3015625", "title": "Paluani Chievo 1985-1986", "text": "Nella stagione 1985-1986 il Paluani Chievo disput\u00f2 il suo undicesimo campionato di Interregionale.\nRosa e statistiche.\nGiocatori utilizzati: 20\nAllenatore: Carlo De Angelis\nRisultati.\nSpareggio promozione.\n\"Vittoria del Bassano annullata per illecito sportivo. Il Paluani Chievo viene promosso in Serie C2\""}
{"id": "3015626", "revid": "352448", "url": "https://it.wikipedia.org/wiki?curid=3015626", "title": "Norma classica dell'occitano", "text": ""}
{"id": "3015627", "revid": "2149408", "url": "https://it.wikipedia.org/wiki?curid=3015627", "title": "Sal\u00f2 (disambigua)", "text": ""}
{"id": "3015634", "revid": "1418004", "url": "https://it.wikipedia.org/wiki?curid=3015634", "title": "Gemma Malley", "text": "Vive a Londra ed \u00e8 autrice di romanzi per ragazzi.\nHa studiato filosofia all'universit\u00e0 di Reading prima di dedicarsi al lavoro di giornalista per testate come il \"Company Magazine\" e il \"Sunday Telegraph\"."}
{"id": "3015636", "revid": "599013", "url": "https://it.wikipedia.org/wiki?curid=3015636", "title": "Howard Passadoro", "text": "Biografia.\nPassadoro nasce da genitori genovesi nel 1871 a Newport, in Galles. Suo padre venne iscritto nel 1881 nel censimento del Galles come esportatore di carbone, che abitava nell'area di Roath, vicino a Cardiff.\nSecondo alcune fonti era invece un cittadino britannico od americano, originario di Malta.\nTrasferitosi nella citt\u00e0 dei suoi genitori, Passadoro divenne un socio giocatore del .\nBench\u00e9 fosse inizialmente in rosa per disputare il primo campionato di calcio italiano, Passadoro non gioc\u00f2 essendo impegnato nello stesso giorno con il fratello Fortunato in una gara di canottaggio con l'imbarcazione \"Zig-zag\".\nPartecip\u00f2 con il in seguito a tutti i campionati sino al 1903, vincendo quattro scudetti.\nNel novembre del 1900, Paolo Rossi, Giovanni Bocciardo e Edoardo Pasteur, proposero di cambiare i colori delle maglie. Rossi propose il granata ed il blu scuro, a cui si oppose proprio Passadoro che indic\u00f2 una divisa blu con i bordi bianchi. Per un solo voto la maglia di Passadoro non venne scelta.\nAl termine dell'ultimo campionato disputato, si ritir\u00f2 dall'attivit\u00e0 agonistica.\nSi trasfer\u00ec in Inghilterra, dove mor\u00ec nel 1921."}
{"id": "3015637", "revid": "447535", "url": "https://it.wikipedia.org/wiki?curid=3015637", "title": "Replacements", "text": ""}
{"id": "3015642", "revid": "80622863", "url": "https://it.wikipedia.org/wiki?curid=3015642", "title": "Draft d'espansione NBA 1995", "text": "Il draft d'espansione 1995 si \u00e8 svolto il 24 giugno 1995, per la formazione dei Toronto Raptors e dei Vancouver Grizzlies."}
{"id": "3015643", "revid": "1522738", "url": "https://it.wikipedia.org/wiki?curid=3015643", "title": "Cyril Ramaphosa", "text": "Biografia.\nRiconosciuto come un formidabile negoziatore e stratega, contribu\u00ec a rendere l'Unione Nazionale dei Minatori il pi\u00f9 grande ed importante sindacato sudafricano.\n\"C'\u00e8 una foto che mostra Ramaphosa al primo discorso di Mandela il giorno della liberazione, la grande festa a Citt\u00e0 del Capo. In giacca e cravatta, il sindacalista dei minatori tiene il microfono al leader, mentre accanto un gruppo di ragazzi neri in maglietta bianca si allungano verso di loro speranzosi e incuriositi. Da l\u00ec in poi per alcuni anni Cyril, appena quarantenne, fu l'ombra del Vecchio. Aveva la sua agenda. Era il suo capo negoziatore con i bianchi\". Gioc\u00f2 un ruolo fondamentale, assieme a Roelf Meyer del National Party, nei negoziati che posero fine al regime di apartheid e che portarono alle prime elezioni democratiche del 1994.\nDopo la mancata successione a Mandela si era ritirato dalla politica, per poi rientrarvi nel 2012 accettando la carica di vice segretario dell'ANC: del partito divenne segretario generale nel 2017, ottenendo al congresso nazionale \"2.440 voti contro i 2.261 della sfidante Nkosazana Dlamini-Zuma, ex moglie di Zuma\".\nIl 10 febbraio 2020, Cyril Ramaphosa ha assunto la presidenza dell'Unione Africana, succedendo a Abdel Fattah al-Sissi.\nIl 12 dicembre 2021 Cyril Ramaphosa risulta positivo al test per il COVID-19 e delega le funzioni al suo vice David Mabuza."}
{"id": "3015648", "revid": "1568601", "url": "https://it.wikipedia.org/wiki?curid=3015648", "title": "Prasinite", "text": "La Prasinite (dal greco \"pr\u00e1sinos\") \u00e8 una roccia metamorfica a grana minuta, di composizione basica. \nCostituita in prevalenza da associazioni di albite e minerali femici (clorite, anfiboli ed epidoto), \u00e8 solitamente di colore verde chiaro. Si trova in ambiente alpino entro le rocce metamorfiche in facies di scisto verde e nell'Appennino settentrionale."}
{"id": "3015651", "revid": "278716", "url": "https://it.wikipedia.org/wiki?curid=3015651", "title": "Universal Internet Time", "text": ""}
{"id": "3015659", "revid": "3115", "url": "https://it.wikipedia.org/wiki?curid=3015659", "title": "Ibis (catena alberghiera)", "text": "Ibis \u00e8 una delle pi\u00f9 grandi catene alberghiere del mondo di nazionalit\u00e0 francese, fondata nel 1974 da Paul Dubrule e G\u00e9rard P\u00e9lisson.\nSi contano pi\u00f9 di 1137 hotel in 65 paesi in tutto il mondo.\nStoria.\nIl primo hotel Ibis venne inaugurato a Bordeaux nel 1974."}
{"id": "3015660", "revid": "204012", "url": "https://it.wikipedia.org/wiki?curid=3015660", "title": "Hotel Ibis", "text": ""}
{"id": "3015665", "revid": "709565", "url": "https://it.wikipedia.org/wiki?curid=3015665", "title": "Andie Valentino", "text": "Biografia.\nFiglia di una \"cocotte\" di un bar notturno di Newport Beach e di un gestore di discoteche, quando i genitori si separarono Andie Valentino aveva appena quattro anni. Visse con la madre e frequent\u00f2 una scuola cittadina fino alla seconda media. A dodici anni fu impiegata come cameriera nello stesso bar dove lavorava la madre, per poi recarsi, a sedici anni, in Guatemala presso il padre. \nTornata in California l'anno seguente, \u00e8 stata scritturata dal padre come modella nuda per una rivista americana; solo a diciotto anni, nel 2006 ha intrapreso l'attivit\u00e0 nel cinema pornografico, vincendo nel maggio 2007 il premio di Penthouse Month.\nAndie Valentino si \u00e8 sposata a diciotto anni con un attore canadese dal quale ha avuto un figlio l'anno successivo e due gemelli nel 2009.\nCaratteristiche fisiche.\nLa Valentino ha origini italiane e portoghesi. Alta 150\u00a0cm, ha gli occhi di colore verde, i capelli castani e connotati caucasici. Vanta una carnagione chiara ed un seno naturale.\nLa carriera di attrice pornografica.\nHa lavorato anche con gli pseudonimi di Andrea, Andreza Valentino, Randy Andie, Andi Valentino, Andie Carelli. Ha collaborato con Jana Cova per i seguenti film: Video Nasty (2009) e Hot Showers 16 (2009)."}
{"id": "3015667", "revid": "49887989", "url": "https://it.wikipedia.org/wiki?curid=3015667", "title": "Cluster HA", "text": ""}
{"id": "3015676", "revid": "474175", "url": "https://it.wikipedia.org/wiki?curid=3015676", "title": "Massacro di Bhisho", "text": "Il massacro di Bhisho avvenne il 7 settembre 1992 nell'allora capitale del bantustan nominalmente indipendente del Ciskei.\nL'African National Congress e il Partito Comunista Sudafricano organizzarono per quel giorno una manifestazione di 80.000 persone, guidata dal Segretario Generale del Partito Comunista Sudafricano Chris Hani, dal Segretario Generale dell'ANC Cyril Ramaphosa e da un altro leader dell'ANC, Harry Gwala, per entrare a Bisho e costringere l'allora dittatore Joshua Gqozo alle dimissioni.\nUn gruppo di manifestanti, capeggiati da Ronnie Kasrils, cerc\u00f2 di entrare nello stadio di Bisho, forzando il blocco della Forza di difesa del Ciskei: queste ultime aprirono il fuoco sui manifestanti, uccidendo 28 persone e ferendone pi\u00f9 di 200.\nLe vittime vennero seppellite nella township di Ginsberg, poco fuori King William's Town.\nL'avvenimento port\u00f2 ad un rilancio dei negoziati fra Nelson Mandela e Frederik Willem de Klerk, che firmarono il 26 settembre successivo un primo accordo per monitorare tramite un organismo indipendente le azioni della polizia.\nNel 1997, fu inaugurato alla presenza dell'arcivescovo Desmond Tutu un monumento commemorativo in granito, vicino all'Independence Stadium, situato fra Bhisho e King William's Town."}
{"id": "3015679", "revid": "35804", "url": "https://it.wikipedia.org/wiki?curid=3015679", "title": "Massacro di Bisho", "text": ""}
{"id": "3015682", "revid": "1043175", "url": "https://it.wikipedia.org/wiki?curid=3015682", "title": "Kenta Hasegawa", "text": "Carriera.\nDal 2013 al 2017 ha allenato il Gamba Osaka."}
{"id": "3015684", "revid": "3831", "url": "https://it.wikipedia.org/wiki?curid=3015684", "title": "Stele della vittoria", "text": ""}
{"id": "3015685", "revid": "827882", "url": "https://it.wikipedia.org/wiki?curid=3015685", "title": "Dead or Alive Paradise", "text": " \u00e8 un videogioco sviluppato da Project Venus e pubblicato da Koei Tecmo Games per la PlayStation Portable come parte della serie \"Dead or Alive\". Il gioco \u00e8 uno spin-off similmente a \"Dead or Alive Xtreme 2\" per la Xbox 360. Il titolo si riferisce alle attivit\u00e0 presenti nel gioco, ovvero a semplici mini-giochi e a brevi momenti in cui bisogna relazionarsi con le altre ragazze dell'isola. \u00c8 il primo titolo della serie ad essere uscito per PlayStation Portable.\nTrama.\nIl giocatore dovr\u00e0 partecipare ad una rilassante vacanza di due settimane in compagnia di splendide fanciulle in bikini e su una tranquilla isola tropicale. Anche una \"new entry\" verr\u00e0 a far parte di questa eccitante vacanza: Rio, la croupier di blackjack ma lei stessa dichiara di non voler passare tutta l'estate con le mani in mano.\nPersonaggi.\nIl gioco presenta tutte le eroine della serie \"Dead or Alive\" in versione \"estiva\":\nModalit\u00e0 di gioco.\nIl gioco presenta diversi mini-giochi, in modo simile a \"Dead or Alive Xtreme 2\". I mini-giochi includono il beach volley, mini-giochi in piscina, e, nel casin\u00f2, partite a poker, blackjack e alle slot machine. Il secondo aspetto del gioco \u00e8 di dover interagire con le altre ragazze, parlando o facendo loro dei regali, inclusi dei bikini. Si pu\u00f2 inoltre comprare una macchina fotografica dal negozio dell'isola e scattare fotografie alle ragazze per poi rivederle nell'album fotografico. Sono inoltre presenti dei brevi filmati, chiamati \"venus clip\" (filmati esotici), particolarmente \"piccanti\" che possono essere visti e modificati dal giocatore stesso.\nLe novit\u00e0 introdotte in questo nuovo spin-off sono:\nSviluppo.\nUn membro del precedente team di sviluppo Team Ninja, Tomonobu Itagaki aveva espresso interesse per portare la serie \"Dead or Alive Xtreme\" su console portatili come il Nintendo DS o la PlayStation Portable nel 2004. Il gioco \u00e8 stato inizialmente rivelato in una rivista videoludica giapponese, \"Famits\u016b\", nel dicembre 2009. Un'uscita statunitense venne annunciata nel gennaio 2010.\nUno dei personaggi, Rio Rollins Tachibana, \u00e8 la mascotte della serie di videogiochi di simulazione di pachinko \"Rakush\u014d! Pachi-Slot sengen\", sempre della Tecmo."}
{"id": "3015687", "revid": "455046", "url": "https://it.wikipedia.org/wiki?curid=3015687", "title": "Commissario europeo per l'agricoltura e lo sviluppo rurale", "text": "Il commissario europeo per l'Agricoltura e lo Sviluppo rurale \u00e8 un membro della Commissione europea. L'incarico \u00e8 attualmente affidato al polacco Janusz Wojciechowski.\nCompetenze.\nQuesto incarico ha la responsabilit\u00e0 delle questioni agricole, compresa la Politica agricola comune (PAC), che rappresenta il 44% del bilancio dell'Unione europea.\nAl Commissario per l'agricoltura e lo sviluppo rurale fa capo la Direzione generale per l'agricoltura e sviluppo rurale, attualmente diretta dal polacco Jerzy Bogdan Plewa.\nIl commissario attuale.\nL'incarico \u00e8 attualmente affidato a Janusz Wojciechowski."}
{"id": "3015692", "revid": "339392", "url": "https://it.wikipedia.org/wiki?curid=3015692", "title": "Commissario europeo per l'Agricoltura e lo Sviluppo rurale", "text": ""}
{"id": "3015694", "revid": "2034231", "url": "https://it.wikipedia.org/wiki?curid=3015694", "title": "Storia futura", "text": "L'espressione storia futura indica una storia del futuro postulata, accennata o raccontata in un'opera di fantascienza in modo da costituire uno sfondo per quell'opera o per un gruppo di opere che la condividono. Talvolta l'autore pubblica una cronologia degli eventi della storia futura (indipendentemente o in appendice alla sua opera), mentre in altri casi il lettore deve ricostruire la successione degli avvenimenti a partire da informazioni fornite dal racconto o romanzo che sta leggendo.\nSviluppo del concetto di storia futura.\nIl termine sembra essere stato coniato da John W. Campbell, Jr., il direttore di \"Astounding Science Fiction\", nel numero di febbraio del 1941 della rivista, in riferimento alla \"Storia futura\" (\"Future History\") di Robert A. Heinlein. Di solito si indica Neil R. Jones come il primo autore ad avere creato una storia futura.\nUna serie di racconti o romanzi che condividono uno sfondo, ma non sono veramente interessati alla sequenza degli eventi storici nel loro universo, non si considerano di solito come esempi di storie future. Per esempio, n\u00e9 il \"Ciclo dei Vor\" (\"Vorkosigan saga\") di Lois McMaster Bujold n\u00e9 i racconti di George R. R. Martin degli anni settanta che condividono una ambientazione sono generalmente considerate storie future. Raramente si considerano storie future singole opere di fantascienza che traccino un arco storico. Ad esempio, \"Un cantico per Leibowitz\" di Walter M. Miller Jr. solitamente non \u00e8 considerato una storia futura.\nPrima dell'invenzione di Heinlein e Campbell erano state pubblicate alcune opere che costituivano una \"storia futura\" in un senso pi\u00f9 letterale del termine, cio\u00e8, racconti o interi libri che fingevano di essere estratti di un testo di storia del futuro e che erano scritti con stile storiografico, cio\u00e8 non avendo dei protagonisti ma descrivendo lo sviluppo di societ\u00e0 e nazioni sull'arco di decenni o di secoli. Tra queste opere troviamo \"La conquista della Cina\" (\"The Unparalleled Invasion\", 1914) di Jack London, che descrive una devastante guerra tra un'alleanza di nazioni occidentali e la Cina nel 1975, conclusa con un completo genocidio dei cinesi. Essa \u00e8 descritta in una breve nota a pi\u00e8 di pagina in \"Excerpt from Walt Mervin's 'Certain Essays in History'\"; \"Le Chapitre suivant\" (1927) di Andr\u00e9 Maurois, dove una banda di cospiratori benintenzionati intende evitare una devastante guerra mondiale unendo l'umanit\u00e0 nell'odio di un inesistente nemico lunare, solo per scoprire che la luna \u00e8 veramente abitata e che essi hanno involontariamente scatenato la prima guerra interplanetaria. Anche questa \u00e8 esplicitamente descritta come citazione da un testo di storia del futuro.\nL'opera pi\u00f9 ambiziosa appartenente a questo sottogenere \u00e8 \"The Shape of Things to Come\" (1933) di H.G. Wells, scritta in forma di un libro di storia pubblicato nell'anno 2106 e - al modo di un vero libro di storia - contenente numerose note a pi\u00e8 di pagine che fanno riferimento alle opere di importanti storici (per lo pi\u00f9 immaginari) del ventesimo e ventunesimo secolo.\nStorie future notevoli.\nTra le altre storie future degne di nota vi sono:"}
{"id": "3015695", "revid": "28592", "url": "https://it.wikipedia.org/wiki?curid=3015695", "title": "Opekushin", "text": ""}
{"id": "3015700", "revid": "225801", "url": "https://it.wikipedia.org/wiki?curid=3015700", "title": "Marcia mondiale per la pace e la non violenza", "text": "La Marcia Mondiale per la Pace e la Nonviolenza \u00e8 stata la prima marcia mondiale su queste tematiche svoltasi nella storia. \nPartita il 2 ottobre 2009 da Wellington in Nuova Zelanda, in occasione della \"Giornata internazionale della nonviolenza\" che coincide con l'anniversario della nascita di Mahatma Gandhi (1869), ha attraversato tutti i continenti e circa 100 nazioni, tra cui l'Italia dal 7 al 12 novembre, e si \u00e8 conclusa il 2 gennaio 2010 a Punta de Vacas in Argentina.\nLa Marcia Mondiale \u00e8 un progetto di sensibilizzazione sulla situazione internazionale riguardo ai conflitti armati, alla violenza e alla discriminazione in atto nel mondo, e di proporre la riduzione progressiva delle spese militari dei vari paesi e lo smantellamento degli arsenali nucleari.\nLa Seconda Marcia Mondiale si \u00e8 svolta con partenza il 2 Ottobre del 2019 da Madrid e ritorno nella stessa citt\u00e0 spagnola l'8 Marzo del 2020.\nIl percorso della Seconda Marcia \u00e8 stato accorciato e buona parte delle tappe italiane annullate a causa dell'inizio della pandemia da Covid-19. Il Comitato promotore internazionale ha deciso, a partire dalla seconda marcia, di replicare la stessa ogni cinque anni, finch\u00e9 gli obiettivi non vengano raggiunti.\nStoria.\nIl progetto della Marcia Mondiale per la Pace e la Nonviolenza fu presentato il 15 novembre 2008 presso i Parchi di Studio e Riflessione a Punta de Vacas (Argentina) in occasione del Simposio del Centro Mondiale di Studi Umanisti. Venne promossa dall'associazione internazionale umanista Mondo Senza Guerre e Senza Violenza, suscitando poi l'adesione di molte istituzioni, personalit\u00e0 del mondo della scienza, della cultura e della politica, e moltissimi gruppi pacifisti e nonviolenti. La Marcia Mondiale \u00e8 stata interamente seguita, giorno dopo giorno dall'agenzia stampa Pressenza.\nDieci anni dopo alcuni dei promotori originali, tra cui Rafael de la Rubia, ideatore del progetto originale, hanno pensato di realizzare la Seconda Marcia Mondiale per la Pace e la Nonviolenza che \u00e8 partita il 2 Ottobre del 2019 da Madrid, dove \u00e8 tornata l'8 Marzo del 2020. Il Comitato Promotore italiano \u00e8 stato formalizzato e si \u00e8 riunito per la prima volta a Firenze il 15 settembre del 2018\nFinalit\u00e0.\nLe finalit\u00e0 e le richieste avanzate dalla Marcia Mondiale per la Pace e la Nonviolenza sono:\nContinenti e Stati attraversati dalla Marcia.\nIn Italia.\nIn Italia la Marcia Mondiale per la Pace e la Nonviolenza ha toccato nel 2009: \nChi ha aderito alla Marcia.\nLa Prima Marcia ha visto l'adesione di numerose associazioni pacifiste e nonviolente, di personalit\u00e0 del mondo della cultura, dell'arte, dello spettacolo, di capi di stato, guide spirituali di svariate religioni, istituzioni di varia natura. L'elenco completo delle persone che hanno aderito \u00e8 disponibile sul sito web storico della Marcia"}
{"id": "3015701", "revid": "33888", "url": "https://it.wikipedia.org/wiki?curid=3015701", "title": "Premio Lo Straniero", "text": "Il Premio Lo straniero \u00e8 un riconoscimento che la rivista \"Lo Straniero\" diretta da Goffredo Fofi attribuisce ad artisti, scrittori, operatori, associazioni che operano sul sociale di particolare rilevanza e generosit\u00e0.\nStoria.\nIl premio, che nasce nel 1992 su ideazione di Goffredo Fofi, cinque anni prima dell'omonima rivista, ha attraversato nel tempo l'esistenza di tre riviste: \"Linea d'ombra\", \"La terra vista dalla luna\" e infine \"Lo Straniero\". Il Premio che nacque col nome \"scommesse sul futuro\", veniva assegnato a nuove realt\u00e0 e a giovani artisti, ma in seguito si trasform\u00f2 in un riconoscimento volto a tracciare una mappatura di giovani talenti e dei \"grandi vecchi\" nel tentativo di stabilire un'area di resistenti a una visione omologante della cultura. A questo proposito viene nominata annualmente una giuria che si occupa di indicare personalit\u00e0, figure ed enti che si sono distinte nel loro campo per quello che la rivista stessa definisce una particolare \"filosofia asinina\", ossia una particolare testardaggine nello sviluppo dei progetti nei rispettivi campi di appartenenza.\nNel 2010 in occasione della 18\u00aa edizione del Premio svoltasi al Festival di Teatro di Santarcangelo, \u00e8 stato formato un \"Comitato Premio Lo Straniero\" nato per il sostegno dell'iniziativa.\nGiurie e premiati.\n\"Premiati:\" Enrico Lo Verso, Luca Bigazzi, Maria Rita Masci, Sud Sound System, Gianluigi Toccafondo.\n\"Presidente\": Piergiorgio Giacch\u00e8.\n\"Giurati\": Stefano Rulli, Alessandro Baricco, Roberto Koch, Goffredo Fofi, Jos\u00e9 Mu\u00f1oz e Silvio Perrella, Vincenzo Consolo, Fabrizia Ramondino, Lia Sacerdote, Lorenzo Mattotti e Luigi Manconi.\n\"Premiati:\" Iaia Forte, Rinaldo Gianola, Almamegretta, Casba.\n\"Presidente\": Piergiorgio Giacch\u00e8.\n\"Giurati\": Stefano Benni, Gianfranco Bettin, Stefano De Matteis, Goffredo Fofi, Gad Lerner, Paolo Mereghetti, Georgette Rinaldi, Silvio Soldini.\n\"Premiati\": Raul Montanari, Marco Pesaresi, Alberto Rondalli, Internazionale, Daniele Sepe, Sabrina Ferilli,\n\"Presidente:\" Goffredo Fofi.\n\"Giurati:\" Stefano De Matteis, Piergiorgio Giacch\u00e8, Roberto Koch, Roberta Mazzanti, Paolo Mereghetti, Maria Nadotti, Georgette Ranucci, Marino Sinibaldi, Paola Splendore. Con il patrocinio del Comune e della Provincia di Perugia e del Consiglio Regionale dell'Umbria.\n\"Premiati:\" Arturo Cirillo, Gabriella Giandelli, Alberto Giuliani, Mano, Tiziano Scarpa, Roberta Torre, Emanuele Valenti.\n\"Presidente:\" Goffredo Fofi.\n\"Giuriati:\" Stefano Benni, Roberta Carlotto, Sabrina Ferilli, Iaia Forte, Piergiorgio Giacch\u00e8, Roberto Koch, Paolo Mereghetti, Marino Sinibaldi, Gennaro Tesone, Gianluigi Toccafondo.\n\"Premiati:\" Valerio Binasco, Francesca Ghermandi, Guglielmo Minervini, Ferzan \u00d6zpetek, Luca Rastello.\n\"Presidente:\" Roberto Koch.\n\"Giurati:\" Stefano Benni, Marisa Bulgheroni, Goffredo Fofi, Iaia Forte, Maria Ida Gaeta, Piergiorgio Giacch\u00e8, Vittorio Giacopini, Marcello Lorrai, Paolo Mereghetti, Maria Nadotti, Fausta Orecchio, Georgette Ranucci, Gennaro Tesone, Gianluigi Toccafondo.\n\"Premiati\": Giosu\u00e8 Calaciura, Giovanni Maderna, Onze, Massimo Sciacca, Il Damm, Libera mente.\n\"Giurati:\" Stefano Benni, Marco Cassini, Goffredo Fofi, Piergiorgio Giacch\u00e8, Vittorio Giacopini, Roberto Koch, Fabi\u00e1n Negr\u00edn, Monica Nonno, Fausta Orecchio, Georgette Ranucci, Gennaro Tesone.\n\"Premiati\": Giuseppe Montesano, Aleksandar Zograf, Vittorio Giacopini, Gianfranco Schiavone, Motus, Rosario Giuliani.\n\"Presidente:\" Antonio Biasucci.\n\"Giurati:\" Pappi Corsicato, Goffredo Fofi, Iaia Forte, Alessandra Francioni, Piergiorgio Giacch\u00e8, Roberto Koch, Stefano de Matteis, Monica Nonno, Fausta Orecchio, Georgette Ranucci, Stefano Ricci.\n\"Premiati\": Andrea Bruno, Salvatore Caruso, Annalisa D\u2019Amato, Stefano Laffi, Alessandro Leogrande, Alessandro Piva e Andrea Piva.\n\"Presidente:\" Piergiorgio Giacch\u00e8.\n\"Giurati:\" Maurizio Braucci, Goffredo Fofi, Roberto Koch, Giovanni Maderna, Paolo Mereghetti, Maria Nadotti, Monica Nonno, Fausta Orecchio, Stefano Ricci, Paola Splendore.\n\"Premiati:\" Niccol\u00f2 Ammaniti, Emma Dante, Daniele Gaglianone, Roberto Magnani, La Redazione culturale di Radio 3, La Contrabbanda.\n\"Presidente:\" Georgette Ranucci.\n\"Giurati:\" Marcello Benfante, Goffredo Fofi, Iaia Forte, Piergiorgio Giacch\u00e8, Vittorio Giacopini, Davide Iodice, Roberto Koch, Giovanni Maderna, Paolo Mereghetti, Maria Nadotti, Fausta Orecchio.\n\"Premiati\":Gianni Pacinotti, Vitaliano Trevisan, Nicola Lagioia, Nina Di Majo, Matteo Garrone, Kinkaleri, Fanny &amp; Alexander, Cristina Ventrucci.\n\"Presidente:\" Paola Splendore.\n\"Giurati:\" Maurizio Braucci, Goffredo Fofi, Piergiorgio Giacch\u00e8, Alessandro Leogrande, Emiliano Morreale, Maria Nadotti, Monica Nonno, Fausta Orecchio, Dario Zonta.\n\"Premiati:\" Enrico Bossan, Teatrino Clandestino, Antonio Pascale, Maria Pace Ottieri, Roberta Mazzanti, L'Assessorato alle Politiche Sociali del Comune di Venezia, La Comunit\u00e0 Progetto Sud di Lamezia Terme.\n\"Premio Carmelo Bene:\" Daniele Cipr\u00ec e Franco Maresco.\n\"Presidente:\" Goffredo Fofi.\n\"Giurati:\" Maurizio Braucci, Marisa Bulgheroni, Bruna Filippi, Piergiorgio Giacch\u00e8, Nicola Lagioia, Alessandro Leogrande, Emiliano Morreale, Maria Nadotti, Fausta Orecchio, Georgette Ranucci, Paola Splendore, Luisa Viglietti, Edoardo Winspeare.\n\"Premiati\": Sonia Bergamasco, Maurizio Braucci, Daniele Dainelli, Guido Crainz, Giulio Marcon, Coconino Press, Orecchio Acerbo.\n\"Premio Carmelo Bene\": Compagnia della Fortezza.\n\"Presidente:\" Alessandro Leogrande.\n\"Giurati:\" Marcello Benfante, Marisa Bulgheroni, Luigi De Luca, Bruna Filippi, Goffredo Fofi, Piergiorgio Giacch\u00e8, Nicola Lagioia, Maria Nadotti, Paola Splendore, Luisa Viglietti, Edoardo Winspeare, Dario Zonta.\n\"Premiati\":Egumteatro, Fabian Negrin, Francesco Munzi, Sandro Ferri e Sandra Ferri, Alberto Cavaglion, Fabrizia Ramondino.\n\"Presidente:\" Emiliano Morreale.\n\"Giurati:\" Ornella Bellucci, Marcello Benfante, Luigi De Luca, Goffredo Fofi, Piergiorgio Giacch\u00e8, Nicola Lagioia, Alessandro Leogrande, Massimo Marino, Alessandra Mauro, Roberta Mazzanti, Andrea Nanni, Fausta Orecchio, Rodolfo Sacchettini, Paola Splendore, Cristina Ventrucci, Luisa Viglietti, Franco Vitelli, Edoardo Winspeare, Dario Zonta.\n\"Premiati\": Nino De Vita, Carlo Verdone, Alberto Capitta, Roberto Saviano, Hamelin, Chi rom... e chi no.\nPremio Carmelo Bene: Ermanna Montanari.\n\"Presidente:\" Maurizio Braucci.\n\"Giurati:\" Cecilia Bartoli, Marcello Benfante, Anna Branchi, Marisa Bulgheroni, Roberta Carlotto, Luigi De Luca, Bruna Filippi, Goffredo Fofi, Piergiorgio Giacch\u00e8, Vittorio Giacopini, Alessandro Leogrande, Franco Lorenzoni, Giulio Marcon, Emiliano Morreale, Maria Nadotti, Claudio Pedone, Georgette Ranucci, Luca Rastello, Paola Splendore, Edoardo Winspeare, Dario Zonta.\n\"Premiati\":Mario Monicelli, Marisa Bulgheroni, Franco Loi, Giancarlo Gaeta, Rosa Matteucci, Leila Marzocchi, Marina Spada, Massimiliano Civica, Emiliano Morreale, Pietro Marcello, Canicola, Le Piagge.\n\"Premio Carmelo Bene:\" Piergiorgio Giacch\u00e8.\n\"Presidente\": Ermanna Montanari.\n\"Giurati:\" Cecilia Bartoli, Anna Branchi, Goffredo Fofi, Vittorio Giacopini, Stefano Laffi, Alessandro Leogrande, Roberto Magnani, Giulio Marcon, Marco Martinelli, Luigi Monti, Maria Nadotti, Stefano Ricci, Alessandro Triulzi, Rodolfo Sacchettini, Cristina Ventrucci, Giovanni Zoppoli.\n\"Premiati\": Andrea Bajani, Marco Bechis, Anna Bravo, Mara Cerri, Pino Corrias, Grazia Honegger Fresco, Alina Marazzi, Salvatore Mereu, Ermanno Olmi, Rodolfo Sacchettini, San Marcellino onlus, Edoardo Winspeare.\n\"Presidente\": Marco Carsetti.\n\"Giurati\": Cecilia Bartoli, Gianfranco Bettin, Anna Branchi, Maurizio Braucci, Marisa Bulgheroni, Goffredo Fofi, Piergiorgio Giacch\u00e8, Vittorio Giacopini, Luca Lambertini, Alessandro Leogrande, Federica Lucchesini, Roberto Magnani, Alessandra Mauro, Ermanna Montanari, Luigi Monti, Emiliano Morreale, Luca Mosso, Maria Nadotti, Francesca Nicora, Fausta Orecchio, Giordana Piccinini, Nicola Ruganti, Marino Sinibaldi, Paola Splendore, Cristina Ventrucci, Nicola Villa, Dario Zonta.\n\"Premiati:\"\nBianca Guidetti Serra, Salvatore Mannuzzu, Mimmo Paladino, Walter Siti, Paolo Cognetti, Teatro Sotterraneo, La casa editrice Iperborea, Redattore Sociale, Asinitas.\n\"Presidente:\" Anna Branchi.\n\"Giurati:\" Maurizio Braucci, Goffredo Fofi, Vittorio Giacopini, Alessandro Leogrande, Roberto Magnani, Giulio Marcon, Ermanna Montanari, Emiliano Morreale, Maria Nadotti, Monica Nonno, Fausta Orecchio, Nicola Ruganti, Rodolfo Sacchettini, Paola Splendore, Cristina Ventrucci, Giovanni Zoppoli.\n\"Premiati:\" \u201cA buon diritto\u201d, \"Antigone\", Giorgio Agamben, \"Blow Up\", Giorgio Diritti, Michelangelo Frammartino, Lorenzo Mattotti, Vittorio Spinazzola, Filippo Timi, Scuola del disegno animato di Urbino, Giorgio Vasta, Simona Vinci, ZAPRUDER filmmakersgroup.\n\"Premio Carmelo Bene:\" Claudio Morganti\n\"Presidente:\" Daniela Nicol\u00f2.\n\"Giurati:\" Silvia Bottiroli, Anna Branchi, Enrico Casagrande, Edo Chieregato, Goffredo Fofi, Fabio Gambaro, Piergiorgio Giacch\u00e8, Alessandro Leogrande, Simone Caputo, Lorenzo Maffucci, Roberto Magnani, Alina Marazzi, Marco Martinelli, Ermanna Montanari, Emiliano Morreale, Maria Nadotti, Giordana Piccinini, Rodolfo Sacchettini, Paola Splendore, Emilio Varr\u00e0, Cristina Ventrucci, Dario Zonta.\n\"Premiati:\" Fernando Bandini, Patrizia Cavalli, Roberto Innocenti, Enzo Mancuso e Lorenzo Mancuso, Letizia Muratori, Fabrizio Orlandi, Jafar Panahi, Stefano Ricci, Alice Rohrwacher, Mariuccia Salvati, Virgilio Sieni, \"Gli asini\", Cineteca di Bologna, Casa-laboratorio di Cenci, \"Zaz\u00e0\".\n\"Presidente:\" Rodolfo Sacchettini.\n\"Giurati:\" Silvia Bottiroli, Anna Branchi, Maurizio Braucci, Carlo De Maria, Carlo Donolo, Goffredo Fofi, Piergiorgio Giacch\u00e8, Vittorio Giacopini, Luca Lambertini, Alessandro Leogrande, Roberto Magnani, Leila Marzocchi, Paolo Mereghetti, Ermanna Montanari, Emiliano Morreale, Maria Nadotti, Giordana Piccinini, Georgette Ranucci, Alessandro Triulzi, Cristina Ventrucci, Giovanni Zoppoli.\n\"Premiati:\" Adele Corradi, Alessandro Spina, Carlo Cecchi, Francesco Tullio Altan, Mario Perniola, Paola Splendore, Maria Nadotti, Alessandro Coppola, Menoventi, \"Babel\", Sandro Bonvissuto, Carola Susani, Giorgio Fontana, Francesco Targhetta, Alessio Torino.\n\"Presidente:\" Rodolfo Sacchettini.\n\"Giurati:\" Cecilia Bartoli, Silvia Bottiroli, Anna Branchi, Maurizio Braucci, Carlo De Maria, Gian Luca Farinelli, Goffredo Fofi, Piergiorgio Giacch\u00e8, Vittorio Giacopini, Sara Honegger, Stefano Laffi, Alessandro Leogrande, Alina Marazzi, Giulio Marcon, Luigi Monti, Emiliano Morreale, Giordana Piccinini, Cristina Ventrucci, Nicola Villa, Giovanni Zoppoli.\n\"Premiati:\" Franca Cavagnoli, Matteo Marchesini, Giovanni Columbu, Leonardo Di Costanzo, Andrea Brazzoduro, Angelo Ferracuti, Yvan Sagnet, Rita Giaretta, Giovanni Zoppoli, , Lisetta Carmi, Guido Scarabattolo, Mario Dondero, Danio Manfredini.\n\"Presidenti:\" Stefano Laffi, Giordana Piccinini.\n\"Giurati:\" Silvia Bottiroli, Anna Branchi, Goffredo Fofi, Alessandro Leogrande, Rodolfo Sacchettini, Nicola Villa, Alessandra Mauro, Costantino Cossu, Maurizio Braucci, Livia Apa, Mariuccia Salvati, Alessandro Triulzi, Luigi Monti, Sara Honegger, Grazia Fresco, Lorenzo Pavolini, Marina Galati, Fausta Orecchio, Dario Zonta, Emiliano Morreale, Enzo Ferrara, Giacomo Borella, Gianluca Farinelli, Vittorio Giacopini.\n\"Premiati:\" A Sud, Paolo Bacilieri, Alfonso Berardinelli, Ginevra Bompiani, Celeste Casciaro, Paolo Di Stefano, Giorgio Falco, Fibre parallele, Manuele Fior, \"Fabrizio Gifuni\", Roberto Minervini, Le Nuove Edizioni di Comunit\u00e0, Alessandro Sanna, Ferdinando Scianna.\n\"Presidente:\"Alice Rohrwacher.\n\"Giurati:\" Anna Antonelli, Cecilia Bartoli, Silvia Bottiroli, Anna Branchi, Costantino Cossu, Goffredo Fofi, Piergiorgio Giacch\u00e8, Vittorio Giacopini, Gianluca Farinelli, Sara Fgaier, Sara Honegger, Roberto Koch, Nicola Lagioia, Alessandro Leogrande, Giulio Marcon, Paolo Mereghetti, Emiliano Morreale, Fausta Orecchio, Damiano Pergolis, Rodolfo Sacchettini, Alessio Trabacchini, Emilio Varr\u00e0, Nicola Villa, Dario Zonta.\n\"Premiati:\" Rosellina Archinto, Laura Bispuri, Vinicio Capossela, Saverio Costanzo, Roberto Keller, Saverio La Ruina, Paolo Mereghetti, Tullio Pericoli, Alba Rohrwacher, \"Maurizio Torchio\", No TAV.\n\"Presidenti:\"Roberta Mazzanti, Rodolfo Sacchettini.\n\"Giurati:\" Anna Antonelli, Anna Branchi, Goffredo Fofi, Nicola Lagioia, Alessandro Leogrande, Emilia Lodigiani, Luigi Manconi, Giulio Marcon, Alessandra Mauro, Emiliano Morreale, Fausta Orecchio, Simone Tonucci, Nicola Villa, Giovanni Zoppoli.\n\"Premiati:\" Albori, Alessandro Borghi, Chiara Guidi, Brunello Leone, Laura Lepetit, Luca Marinelli, Valerio Mastandrea, Giordano Meacci, Davide Reviati, \"Gianfranco Rosi\", Sacchi di sabbia, Serena Vitale.\n\"Presidente:\"Fausta Orecchio.\n\"Giurati:\" Maurizio Braucci, Anna Branchi, Elisabetta Cosci, Stefano De Matteis, Filippo Figone, Goffredo Fofi, Vittorio Giacopini, Sara Honegger, Alessandro Leogrande, Roberto Magnani, Pietro Marcello, Fabio Masi, Alessandra Mauro, Roberta Mazzanti, Paolo Mereghetti, Luigi Monti, Emiliano Morreale, Giordana Piccinini, Alice Rohrwacher, Rodolfo Sacchettini, Paola Splendore, Emilio Varr\u00e0, Nicola Villa, Gabriele Vitello, Dario Zonta, Giovanni Zoppoli.\n\"Premiati:\" Stefano Massini, Roberto Alajamo, Rossella Di Leo, Marco Carsetti, Suranga Katugampala, Gabriella Gribaudi, Franco Farinelli, Fabio Pusterla, Letizia Battaglia, Tomaso Montanari.\n\"Giurati:\" Goffredo Fofi, Nicola Villa, Nicola Lagioia, Alessandro Leogrande, Piergiorgio Giacch\u00e8, Stefano De Matteis, Maurizio Braucci, Pietro Marcello, Luigi De Luca, Edoardo Winspeare.\n\"Premiati:\" Banca Etica, Mimmo Borrelli, Maurizio Cecchetti, Jonas Carpignano, Elena Ferrante, Damiano e Fabio D'Innocenzo, Bruno Maida, Lea Melandri, Davide Orecchio, Claudia Palmarucci, Mimmo Perrotta, Carla Pollastrelli, Stefano Savona, Enzo Traverso, padre Fabrizio Valletti.\nPresidente della giuria: Piergiorgio Giacch\u00e8.\n\"Premiati\": Alessandra Ballerini, Baobab Experience, Giulia Corsalini, Claudia Durastanti, Agostino Ferrente, Napoli Monitor, Francesco Pecoraro, Massimo Popolizio, Isaia Sales, Nicola Savarese, SOS Rosarno, Kater i Rades. Il naufragio"}
{"id": "3015704", "revid": "767487", "url": "https://it.wikipedia.org/wiki?curid=3015704", "title": "Labasa", "text": "Labasa \u00e8 la seconda citt\u00e0 del Figi dopo Suva (77.366 abitanti). Conta 27.949 abitanti al censimento del 2007. La citt\u00e0 si trova nella parte nord-est dell'isola di Vanua Levu."}
{"id": "3015712", "revid": "455046", "url": "https://it.wikipedia.org/wiki?curid=3015712", "title": "Commissario europeo per la giustizia, i diritti fondamentali e la cittadinanza", "text": "Il commissario europeo per la giustizia, i diritti fondamentali e la cittadinanza \u00e8 un membro della Commissione europea. L'incarico \u00e8 attualmente ricoperto dal belga Didier Reynders.\nQuesto incarico \u00e8 stato istituito nel 2010, dalla divisione delle competenze del precedente commissario europeo per la giustizia, la libert\u00e0 e la sicurezza in uno dedicato alla giustizia ed un altro alla sicurezza (commissario europeo per gli affari interni). Questa divisione \u00e8 stata compiuta per ottenere l'appoggio dei liberali alla Commissione Barroso II.\nCompetenze.\nPer quanto riguarda il campo della giustizia, il commissario per la giustizia, i diritti fondamentali e la cittadinanza si occupa della legislazione civile e commerciale di competenza comunitaria, delle norme a tutela dei consumatori, degli aspetti del diritto di famiglia che riguardano l'UE, della cooperazione in materia di giustizia penale, dei diritti degli inquisiti, degli imputati e delle vittime di reati, delle politiche europee contro la droga e della creazione di una procura europea.\nPer quanto riguarda i diritti fondamentali, il Commissario per la giustizia, i diritti fondamentali e la cittadinanza deve assicurarsi che le leggi europee e nazionali rispettino la Carta europea per i diritti fondamentali, promuove l'adesione dell'UE alla Convenzione europea sui diritti umani e le libert\u00e0 fondamentali, si occupa della protezione dei dati personali, dei diritti dei bambini, della lotta contro le discriminazioni e delle politiche di uguaglianza di genere. \nPer quanto riguarda la cittadinanza, il Commissario per la giustizia, i diritti fondamentali e la cittadinanza si occupa della libera circolazione dei cittadini europei all'interno dell'UE, delle norme sulla protezione diplomatica dei cittadini europei all'estero, dell'iniziativa europea sulla cittadinanza e sulla politica di comunicazione della Commissione.\nAl Commissario per la giustizia, i diritti fondamentali e la cittadinanza fa capo la Direzione Generale per la giustizia, attualmente diretta dalla francese Fran\u00e7oise Le Bail.\nIl commissario attuale.\nL'incarico \u00e8 attualmente ricoperto dal belga Didier Reynders."}
{"id": "3015716", "revid": "647919", "url": "https://it.wikipedia.org/wiki?curid=3015716", "title": "Commissario europeo per la Giustizia, la Libert\u00e0 e la Sicurezza", "text": ""}
{"id": "3015717", "revid": "33068579", "url": "https://it.wikipedia.org/wiki?curid=3015717", "title": "Ugolino dei Conti", "text": ""}
{"id": "3015718", "revid": "275648", "url": "https://it.wikipedia.org/wiki?curid=3015718", "title": "Elia da Cortona", "text": "Ebbe anche un importante ruolo politico come amico e consigliere di Federico II di Svevia, dal quale ricevette delicati incarichi diplomatici. Non riusc\u00ec, per\u00f2, nel suo intento di riconciliare i poteri universali, Papato e Sacro Romano Impero; anzi, il suo impegno politico gli cost\u00f2 una scomunica che fu resa pubblica ed effettiva nel 1240. Un suo riavvicinamento al papato si ebbe solo dopo la morte di Federico II, avvenuta nel 1250.\nSuo principale oppositore, all'interno dell'ordine francescano, fu Aimone da Faversham.\nUna tradizione cronachistica a lui sostanzialmente avversa lo indica anche come dedito a pratiche alchemiche, ed in effetti gli \u00e8 attribuita la stesura di alcuni trattati in lingua latina sull'argomento, tra cui il \"Lumen luminum\". L'accusa potrebbe aver strumentalizzato questo suo interesse in chiave propagandistica anti-ghibellina per la sua vicinanza con l'Imperatore.\nBiografia.\nA fianco di san Francesco.\nElia aveva abbracciato l'ordine dopo aver completato impegnativi studi giuridici. Tenuto in gran conto da Francesco, ne ricevette numerosi incarichi che port\u00f2 avanti con notevoli capacit\u00e0 e con piglio rimarchevole, fino a qualche contrasto con il futuro santo e altri compagni.\nTra gli incarichi vi fu quello del vicariato generale dell'ordine, dal 1221 al 1227, durante il quale si attir\u00f2 le simpatie di Ugolino di Anagni, il futuro papa Gregorio IX. Fu poi ministro generale dell'ordine dal 1232 al 1239, ricoprendo un ruolo importante nel promuovere la realizzazione della Basilica inferiore di Assisi. Fu il primo Ministro Provinciale di Toscana; il primo Ministro Provinciale di Terra Santa; il primo Ministro Generale dell'Ordine; fu il primo Custode del Sacro Convento, della Tomba di San Francesco e della Basilica, proclamata da Gregorio IX \"Caput et Mater\" di tutto l'Ordine Minoritico.\nRiconoscendo l'importanza storica della sua opera, Tommaso da Celano nella sua \"Vita Prima\" racconta che San Francesco di Assisi poco prima di morire rivolse a Frate Elia, l\u00ec presente, queste parole: \nNella cerchia sveva di Federico II.\nFrate Elia \u00e8 noto per aver voluto perseguire, dopo l'esperienza al vertice dei francescani, un ruolo politico di spicco quale moderatore nella diatriba che opponeva il Sacro romano impero e la Sede Apostolica. Molto stimato da Federico II di Svevia oltre che, come gi\u00e0 detto, da papa Gregorio IX, Elia si propose di accorciare le distanze tra lo svevo e il papato: il suo incontro a Pisa con Federico II avvenne sul finire del 1239.\nQuesto avvicinamento cost\u00f2 anche a lui la scomunica, comminatagli da Gregorio IX, nonostante i precedenti benevoli rapporti con quest'ultimo. La stima di cui poteva godere non valse, infatti, a far deflettere papa Gregorio, che non volle recedere nemmeno di fronte alle spiegazioni che Elia cerc\u00f2 di opporre: la scomunica fu esplicitata nel 1240 e i buoni rapporti tra Elia e la Chiesa sarebbero ripresi solo poco prima della sua morte.\nPoche settimane dopo la seconda scomunica a Federico II, Elia, sollevato per volere papale dal vertice dell'Ordine francescano, scelse di unirsi al novero dei consiglieri dell'imperatore svevo, del quale facevano parte altri pochi uomini vicini alla Chiesa sinceramente fedeli al sovrano: di provenienza ecclesiastica era il vescovo Berardo di Castagna, fedele fino alla morte, mentre di osservanza religiosa militante era il fidato cavaliere teutonico Ermanno di Salza. Elia fu investito da Federico II di incarichi diplomatici, come ad esempio nel 1243, quando fu in missione diplomatica nelle terre d'Oriente probabilmente presso l'imperatore di Nicea.\nMa non \u00e8 improbabile, secondo David Abulafia, che Elia fosse anche l'ispiratore di quell'indirizzo ideologico con cui l'imperatore svevo controbatteva agli ingiuriosi libelli papali che lo esecravano come eretico: esprimendosi nelle forme della prosa \u00abcesellata\u00bb di Pier della Vigna, Federico II auspicava un ritorno del papato alla semplicit\u00e0 del cristianesimo delle origini, che lo tenesse indenne dalle contese militari, del cui onere doveva invece farsi carico il \u00abprincipe della pace in terra, l'imperatore romano\u00bb.\nRapporti pregressi con l'imperatore.\nSalimbene de Adam, nella sua \"Cronica\", afferma che il ricongiungimento tra i due personaggi era il risultato di un'amicizia che il frate coltivava da tempo, in segreto, con il nemico del papa.\nQuanto affermato da Salimbene, cronista notoriamente sfavorevole all'imperatore, trova tuttavia ben pochi riscontri. Fra questi, vi \u00e8 la famosa lunga missiva che Federico invi\u00f2 al frate in occasione della traslazione a Marburgo del corpo della beata Elisabetta d'Ungheria (avvenuta il 17 maggio 1236, a un anno dalla sua beatificazione). In quella lettera, Federico II esaltava la figura religiosa della sua parente, impetrava le preghiere dei Francescani, ed esprimeva interesse e apprezzamento per l'Ordine. Le intenzioni del gesto, dichiarate dall'imperatore, erano esclusivamente religiose e alcuni storici vi hanno letto l'espressione di una sincera devozione. Non pu\u00f2 escludersi per\u00f2 che il tenore della lettera soggiacesse a calcoli politici e diplomatici, in una sorta di \"captatio benevolentiae\" nei confronti del frate, nella cui persona intuiva un possibile alleato, ma anche nei confronti dei francescani, vicinissimi al papa, i quali, sparsi sul territorio e non reclusi in convento, fungevano spesso da cassa di risonanza alla propaganda del papato contro di lui.\nAltro momento di contatto tra i due, riferito dalla stessa \"Cronica\", \u00e8 l'interessamento manifestato da Federico II in favore del padre di Salimbene, contrario all'ordinazione del figlio: in quell'occasione il sovrano aveva scritto a frate Elia chiedendo di restituire il figlio al padre.\nUn'altra menzione di tali rapporti, risalente allo stesso cronista, era stato l'invio di Elia in missione diplomatica di papa Gregorio IX presso l'imperatore, nel 1238, al fine di trattare una tregua con le citt\u00e0 italiane pochi mesi dopo la Battaglia di Cortenuova del 1237, in cui lo svevo aveva sbaragliato la Lega Lombarda e si era impadronito del Carroccio. La missione, apparentemente senza esito, si inquadra comunque in una fitta serie di analoghe iniziative diplomatiche di cui furono incaricati francescani e domenicani.\nRitiro a Cortona e morte.\nEssendo in declino il suo disegno politico, e affievolitosi il suo ascendente politico sul papato, Elia si ritir\u00f2 a Cortona, dove si adoper\u00f2 per la costruzione della chiesa di San Francesco, nella quale egli fece conservare una reliquia della vera Croce, riportata con s\u00e9 dal viaggio a Bisanzio, avendola probabilmente avuta in dono da Baldovino II, ultimo imperatore latino di Costantinopoli.\nIl riavvicinamento al papato avvenne solo dopo la morte dell'imperatore Federico II, avvenuta nel 1250, quando ormai anch'egli era sul finire della sua vita: frate Elia mor\u00ec infatti meno di tre anni dopo lo svevo, a Cortona, il 22 aprile 1253.\nPratiche alchemiche.\nAlcune fonti sostanzialmente a lui ostili, come il gi\u00e0 citato Salimbene, ma anche l'\"Historia septem tribulationum\" di Angelo Clareno, indicano Frate Elia come interessato alla pratica e alla teoria dell'alchimia, campo nel quale, secondo Salimbene, avrebbe subito l'influenza profonda di Bonaventura da Iseo: al periodo in cui fu parte della cerchia sveva, gli vengono attribuite alcune opere alchemiche, tra cui anche un trattato in sei libri, dal titolo \"Lumen luminum\", ispirato al \"Libro degli allumi e dei sali\" e ai formulari del \"Corpus hermeticum\" di Ermete Trismegisto, lo stesso retroterra di fonti a cui si era rifatto Michele Scoto, altro alchimista della corte federiciana.\nL'opera sarebbe stata composta presso la corte fridericiana, quindi dopo la deposizione dal vertice dell'ordine nel 1239. Le attribuzioni di manoscritti che nascono da tale tradizione potrebbero essere spurie, secondo alcuni in quanto frutto della propaganda papale anti-ghibellina, esercitatasi nei suoi confronti dopo il suo decisivo avvicinamento alla corte di Federico II, ma secondo altri attesterebbero un reale interesse di Elia per l'alchimia.\nA frate Elia infatti \u00e8 anche attribuito un trattato perduto a cui fa riferimento il Crescimbeni, poi un \"Vade mecum\" in linguaggio ermetico, un \"De Secretis Naturis\", ed alcuni poemetti in volgare, in cui si allude a pratiche metallurgiche per produrre la pietra filosofale, come il celebre \"Solve et coagula\":\nIconografia.\nNulla \u00e8 sopravvissuto che possa definirsi un vero e proprio ritratto di frate Elia: il ritratto dal vero presogli da Giunta Pisano nel 1236, presente nel cosiddetto \"Crocifisso di Frate Elia\", \u00e8 sparito infatti nel 1624.\nSi ritiene tuttavia che la replica seicentesca presente nel municipio di Assisi sia pi\u00f9 o meno una copia dell'originale: Elia vi \u00e8 rappresentato come una persona di corporatura piccola e magra, capelli scuri e barba ben curata, un'espressione melanconica sul viso e un copricapo armeno sulla testa."}
{"id": "3015722", "revid": "84529", "url": "https://it.wikipedia.org/wiki?curid=3015722", "title": "Strikeforce MMA", "text": ""}
{"id": "3015734", "revid": "486946", "url": "https://it.wikipedia.org/wiki?curid=3015734", "title": "Anton Pavlovi\u010d Cechov", "text": ""}
{"id": "3015746", "revid": "12190", "url": "https://it.wikipedia.org/wiki?curid=3015746", "title": "Segnapassi", "text": ""}
{"id": "3015772", "revid": "33069489", "url": "https://it.wikipedia.org/wiki?curid=3015772", "title": "Elia da Assisi", "text": ""}
{"id": "3015774", "revid": "42707", "url": "https://it.wikipedia.org/wiki?curid=3015774", "title": "Bianca Maria Gaspardone", "text": ""}
{"id": "3015776", "revid": "460535", "url": "https://it.wikipedia.org/wiki?curid=3015776", "title": "Formula First", "text": ""}
{"id": "3015778", "revid": "1543377", "url": "https://it.wikipedia.org/wiki?curid=3015778", "title": "Formula Vee", "text": "La Formula Vee \u00e8 un campionato riservato a monoposto a ruote scoperte monomarca, con costi relativamente bassi rispetto alla Formula Ford e alla Formula BMW. Il telaio \u00e8 generalmente di struttura tubolare e la carrozzeria in vetroresina o in alcuni casi in fibra di carbonio. Le Formula Vee pi\u00f9 performanti raggiungono i 190\u00a0km/h.\nLa storia.\nLa prima edizione del campionato risale al 1966 come Formel V Europa ed \u00e8 nata basandosi su varie parti meccaniche del Volkswagen Maggiolino inserite in un nuovo telaio."}
{"id": "3015782", "revid": "76963", "url": "https://it.wikipedia.org/wiki?curid=3015782", "title": "Theresa Scholze", "text": "Biografia.\nFiglia di attori, si forma professionalmente presso l'Accademia di Musica e Teatro \"Felix Mendelssohn Bartholdy\" di Lipsia.\nLa partecipazione alla serie televisiva \"The Last Witness\", nella quale interpretava la figlia del medico legale Roberto Kolmaar, ruolo che le ha valso un premio come giovane attrice nel 1998, la fa conoscere al pubblico.\nLa sua attivit\u00e0 la porta a lavorare sia nel cinema e televisione sia nei teatri, dove recita nel ruolo di Cordelia nel Re Lear di William Shakespeare, durante la stagione 2002-2003 alla Schauspielhaus di Lipsia e nel 2003-2004 al teatro Hans Otto di Potsdam.\nAl fianco di Jan Hartmann interpreta nella soap opera \"Alisa - Segui il tuo cuore\" il ruolo di Alisa, che la render\u00e0 una celebrit\u00e0 in Germania e in Italia, nella prima stagione. Successivamente lascia la seconda stagione alla protagonista della seconda stagione, per la quale la soap opera modificher\u00e0 parzialmente il nome proprio per via del matrimonio di Alisa."}
{"id": "3015783", "revid": "1543377", "url": "https://it.wikipedia.org/wiki?curid=3015783", "title": "Golden Slumbers", "text": "Golden Slumbers \u00e8 un brano musicale dei Beatles inserito nel \"Medley\" dell'LP \"Abbey Road\".\nLa canzone inizia la progressione che porta alla fine dell'album, ed \u00e8 seguita da \"Carry That Weight\". Le due canzoni sono state registrate insieme come un unico pezzo, ed entrambe sono state scritte da Paul McCartney (accreditate a Lennon/McCartney).\nIl brano.\n\"Golden Slumbers\" riprende alcuni versi di una ninna nanna contenuta nell'opera teatrale \"The Pleasant Comedy of Patient Grissill\" composta dal drammaturgo Thomas Dekker nel 1603. Paul McCartney adocchi\u00f2 alcuni spartiti della filastrocca di Dekker nella casa di suo padre a Liverpool, lasciati su un pianoforte dalla sorellastra Ruth. Non capace a quel tempo di leggere la musica, rimase incantato dalle liriche e cre\u00f2 una propria melodia e un proprio arrangiamento. McCartney usa solo le prime quattro righe del poema originale, cambiando alcune parole.\nRegistrazione.\nPaul McCartney fu il cantante principale. Inizia la canzone con un tono morbido appropriato per una ninna nanna, con il pianoforte, basso e un accompagnamento di archi. Iniziando con \"Golden slumbers fill your eyes\", si aggiunge la batteria e Paul McCartney passa a un tono di voce pi\u00f9 forte, entrambi i quali sottolineano il passaggio al ritornello. McCartney disse: \u00abMi ricordo di aver cercato di metterci una parte cantata molto forte, perch\u00e9 era un tema molto delicato, perci\u00f2 lavorai sulla robustezza del canto, e fin\u00ec che mi piacque moltissimo\u00bb.\nLa prima registrazione di \"Golden Slumbers/Carry That Weight\" ebbe luogo il 2 luglio 1969. John Lennon non era presente; era rimasto ferito in un incidente automobilistico in Scozia, il giorno 1\u00ba luglio 1969, e stette ricoverato fino al 6 luglio, e la sua parte vocale venne aggiunta nella seduta del 31 luglio 1969. Il 15 agosto furono effettuate delle sovraincisioni orchestrali per \"Golden Slumbers\" e altri quattro brani del \"Medley\" di \"Abbey Road\"."}
{"id": "3015787", "revid": "287204", "url": "https://it.wikipedia.org/wiki?curid=3015787", "title": "Bronislaw Komorowski", "text": ""}
{"id": "3015790", "revid": "82542009", "url": "https://it.wikipedia.org/wiki?curid=3015790", "title": "Marco Laureo", "text": ""}
{"id": "3015796", "revid": "1982", "url": "https://it.wikipedia.org/wiki?curid=3015796", "title": "Teresa Scholze", "text": ""}
{"id": "3015804", "revid": "1369234", "url": "https://it.wikipedia.org/wiki?curid=3015804", "title": "Bradley Carnell", "text": "Carriera.\nClub.\nDurante la sua carriera ha indossato le maglie di Kaizer Chiefs, Stoccarda, Borussia M\u00f6nchengladbach, Karlsruhe e Hansa Rostock.\nNazionale.\nDurante la sua carriera ha rappresentato 42 volte la Nazionale sudafricana, senza per\u00f2 andare mai in rete."}
{"id": "3015813", "revid": "122421437", "url": "https://it.wikipedia.org/wiki?curid=3015813", "title": "Modello in scala", "text": "Un modello in scala o maquette (dalla lingua francese), anche modello di forma, \u00e8 la rappresentazione tridimensionale, o bidimensionale, in scala o a grandezza naturale, della forma esteriore di un oggetto, realizzata allo scopo di valutarne meglio le caratteristiche estetiche o funzionali, o per hobby come nel modellismo.\nStoria.\nL'utilizzo di modelli in scala ha origini antiche, dai cretesi, egiziani e attraversa tutte le epoche: sono pervenuti a noi modelli architettonici e militari.\nRappresentazione.\nIl modello in scala fisico o virtuale (numerico), serve per la comunicazione di un progetto, di una idea.\nIn architettura.\nVitruvio considerava il modello in scala come una abilit\u00e0 manuale.\nFilippo Brunelleschi (1377-1446), difese il suo progetto davanti a una giuria di militari nel 1435 per la citt\u00e0 di Firenze con un modello in scala..\nModelli pedagogici.\nIl modello in scala pedagogico \u00e8 ad esempio un diorama o una rappresentazione fisica di una realt\u00e0 rappresentata in scala ridotta o maggiorata come nel caso di molecole chimiche.\nIdraulica.\nIn idraulica, i modelli in scala ridotti servono per lo studio della meccanica dei fluidi, nelle progettazioni di dighe o altro. Un utilizzo \u00e8 la similitudine di numero di Froude.\nIndustria.\nIn ambito industriale pu\u00f2 avere dimensione reale in scala 1:1 o ridotta o maggiorata, per un prodotto di design da commercializzare.\nIn ambito automobilistico.\nIl termine \"maquette\" \u00e8 mutuato dalla lingua francese ed \u00e8 utilizzato in Italia soprattutto nel campo del design industriale automobilistico e motociclistico. In questo comparto le \"maquette\" assumono diverse e importanti funzioni che vanno dal valutare l'equilibrio di volumi del veicolo, al prevederne l'impatto estetico, al calcolarne le propriet\u00e0 aerodinamiche. Nel settore dei veicoli a motore (automobili, motocicli, aerei, treni, etc.) la \"maquette\" viene anche detta modello statico.\nNella prima met\u00e0 del XX secolo le \"maquette\" automobilistiche venivano realizzate in scala 1:10 rispetto al modello reale, utilizzando plastilina, gesso o legno. Il primo a utilizzare questa tecnica fu il designer e scultore Flaminio Bertoni che nel 1932 esegu\u00ec la \"maquette\" della Citro\u00ebn Traction Avant.\nNei decenni successivi la \"maquette\" in scala venne abbandonata e sostituita con quella a dimensione reale che facilita la costruzione delle dime in legno per i carrozzieri e pu\u00f2 essere posta nella galleria del vento per calcolarne il coefficiente di resistenza aerodinamica e apportare le necessarie correzioni.\nAlcune \"maquette\", accuratamente rifinite e accessoriate, tanto da apparire come veicoli reali, vengono approntate allo scopo di essere esposte nei vari saloni internazionali.\nContrariamente a quanto avviene in campo automobilistico, dove le \"maquette\" surrogano le carrozzerie, in quello motociclistico vengono impiegate per riprodurre le sole motorizzazioni, essendo meno costoso realizzare un telaio vero che riprodurlo in scultura.\nNavale.\nModelli in scala vengono usati per lo studio dinamico delle imbarcazioni.\nIn ambito grafico.\nNelle edizioni letterarie e nella pubblicit\u00e0, la \"maquette\" \u00e8 usata per lo studio preliminare. La tipografia e la impaginazione, \u00e8 un'abilit\u00e0 artigianale dei \"maquettiste\" dei grafici.\nModellismo.\nIn ambito ludico ricreativo il modello in scala viene realizzato con diverse tecniche per creare modelli statici o dinamici.\nNel modellismo statico la scala \u00e8 generalmente ridotta come la 1:72, la 1:48 e la 1:32.\nNel modellismo navale statico ad esempio si ha la scala 1:144 molto diffusa.\nNel modellismo ferroviario vi sono ricostruzioni con plastici e materiale rotabile in diverse scale."}
{"id": "3015825", "revid": "121311980", "url": "https://it.wikipedia.org/wiki?curid=3015825", "title": "Monte Rufeno", "text": "Il Monte Rufeno \u00e8 una montagna nel comune di Acquapendente in provincia di Viterbo, in posizione dominante sulla via Francigena.\nIl monte si trova all'interno della Riserva naturale Monte Rufeno tra Lazio, Umbria e Toscana.\nCollegamenti esterni.\nMonteRufeno.it\nMonte Rufeno su Altervista"}
{"id": "3015827", "revid": "87270", "url": "https://it.wikipedia.org/wiki?curid=3015827", "title": "Galleria Cavour", "text": "Galleria Cavour \u00e8 una galleria commerciale nel centro storico di Bologna, dove sono concentrati alcuni fra i negozi di lusso e alta moda pi\u00f9 prestigiosi a livello mondiale. Vi si accede da quattro ingressi: Via Luigi Carlo Farini, Via Giovanni Massei, Via Pier Gabriele Goidanich e Via de' Foscherari.\nStoria.\nLa galleria sorge sotto quello che un tempo era il palazzo della famiglia Vass\u00e8 Pietramellara.\nLe prime notizie sull'acquisto delle prime porzioni dell'edificio da parte dei Vass\u00e8 Pietramellara risalgono al 1513. Nel 1624 quello che era il vicolo Bocca di Ragno (cio\u00e8, l'attuale area della galleria) era stato chiuso con un portone di legno. In questi anni, Gabriele Brunelli esegu\u00ec su pietra arenaria quattro immagini allegoriche raffiguranti la Giustizia, la Fortezza, l'Abbandono e l'Onore, poste ai lati del portale.\nNel 1791 la marchesa Angiola Zambeccari, vedova Pietramellara, decise di far costruire un nuovo portico e una nuova facciata dell'edificio all'ingresso di via Borgo Salamo (l'attuale Via Luigi Carlo Farini), per dare maggior prestigio alla propriet\u00e0, ma l'opera rest\u00f2 incompleta.\nL'attuale assetto dei palazzi e della galleria risale al secondo dopoguerra, quando questi edifici dovettero essere quasi completamente ricostruiti. Nel 1962 venne tolta la dicitura di vicolo Bocca di Ragno e la galleria venne intitolata a Cavour, prendendo spunto dalla piazza antistante. I lavori di ricostruzione partirono dal Palazzo Sassoli de' Bianchi (gi\u00e0 Vass\u00e8 Pietramellara), al numero 14 di Via Luigi Carlo Farini e furono affidati a Giorgio Pizzighini e Luigi Vignali.\nFra le prime attivit\u00e0 ad aprire vi fu il Caff\u00e8 Viscardi, rinomato bar della Bologna bene, mentre ai piani superiori si insediarono numerosi uffici.\nCol tempo, la galleria \u00e8 divenuta sede di prestigiose boutique del pr\u00eat-\u00e0-porter internazionale e teatro di manifestazioni ed eventi di carattere culturale, artistico, commerciale e sociale, coordinati dal Consorzio Galleria Cavour.\nNel 2018 apre all'interno della galleria l'Emporio Armani Caff\u00e8 e Ristorante.\nCaratteristiche.\nGalleria Cavour, chiusa al traffico, si trova nel distretto commerciale del Quadrilatero, nel centro storico di Bologna. \u00c8 un punto di riferimento dello shopping esclusivo e, insieme a Via Farini, al Pavaglione, a via D'Azeglio pedonale e alle strade limitrofe, costituisce uno dei principali centri del commercio di alta moda in Italia, ospitando boutique di grandi firme come Versace, Yves Saint-Laurent, Louis Vuitton, Gucci, Prada, Miu Miu, Michael Kors, Bottega Veneta, Burberry, Emporio Armani, BVLGARI, Tiffany &amp; Co., Borbonese, Elisabetta Franchi ecc.\nI negozi della galleria sono fra i pi\u00f9 richiesti e fra i pi\u00f9 cari d'Italia: un'indagine del 2000 de \"la Repubblica\" ha piazzato i locali di Galleria Cavour al quarto posto fra i pi\u00f9 cari della nazione, preceduti solo da via Monte Napoleone e via della Spiga a Milano e da via dei Condotti a Roma.\nNel 2009, in piena crisi economica, gli incassi delle boutique di Galleria Cavour non hanno sub\u00ecto particolari flessioni, diversamente da quanto accaduto in altre strade dello shopping internazionale. Lo shopping felsineo, a differenza di quello milanese o fiorentino, non ha infatti risentito del calo dei turisti, e le nuove aperture, sostenute nell'ultimo periodo da diverse manifestazioni, hanno convogliato moltissime presenze (in media, circa 500 al giorno, con picchi anche di 2000 visitatori)."}
{"id": "3015828", "revid": "712828", "url": "https://it.wikipedia.org/wiki?curid=3015828", "title": "Agout", "text": "L'Agout \u00e8 un fiume della Francia meridionale, affluente del Tarn, lungo 194\u00a0km. Nasce sul Massiccio dell'Espinouse, nel dipartimento dell'H\u00e9rault, e sfocia presso Saint-Sulpice-la-Pointe, nel Tarn.\nDipartimenti e principali comuni attraversati.\nL'Agout attraversa trentasei comuni (due nell'H\u00e9rault e gli altri nel Tarn)."}
{"id": "3015832", "revid": "287204", "url": "https://it.wikipedia.org/wiki?curid=3015832", "title": "Ognon (fiume)", "text": "L'Ognon \u00e8 un fiume della Francia orientale, affluente di sinistra della Saona, lungo 215\u00a0km. Nasce a Ch\u00e2teau-Lambert, nel dipartimento dell'Alta Saona, sui Vosgi, e sfocia presso Perrigny-sur-l'Ognon, nella C\u00f4te-d'Or.\nCorso dell'Ognon.\nLungo 213.6\u00a0km, nasce a Ch\u00e2teau-Lambert, sul versante sud del massiccio dei Vosgi (a 904\u00a0m s.l.m.) e scorre essenzialmente nel dipartimento dell'Alta Saona, la seconda met\u00e0 del suo corso funge da confine con il vicino dipartimento del Doubs, poi con quello del Giura. Gli ultimi chilometri li percorre nella C\u00f4te-d'Or.\nEsso si getta nella Saona a Heuilley-sur-Sa\u00f4ne, a una ventina di chilometri a sud-ovest (a valle) di Gray (a 185\u00a0m d'altezza).\nAffluenti.\nI suoi affluenti pi\u00f9 importanti sono: \nComuni attraversati.\nBagna Servance, M\u00e9lisey, Lure, Villersexel, Montbozon, Marnay, Pesmes e confluisce nella Saona a monte di Pontailler.\nIl \"Saut de l'Ognon\", presso Servance, \u00e8 un luogo turistico. La canoa \u00e8 praticata tra Villersexel e Bonnal, come ai piedi del castello di Marnay. Pure su questo tratto si trova qualche fossile."}
{"id": "3015836", "revid": "287204", "url": "https://it.wikipedia.org/wiki?curid=3015836", "title": "Ba\u00efse", "text": "La Ba\u00efse \u00e8 un fiume della Francia sud-occidentale, affluente della Garonna, lungo 188\u00a0km. Nasce a Capvern, nel dipartimento degli Alti Pirenei, sul Plateau de Lannemezan, e sfocia presso Saint-L\u00e9ger, nel Lot e Garonna.\nEtimologia.\nL'idronimo Ba\u00efse sarebbe d'origine pr\u00e9-indo-europea, derivata dal basco-aquitano \"ibaia\" (fiume)."}
{"id": "3015839", "revid": "767487", "url": "https://it.wikipedia.org/wiki?curid=3015839", "title": "Toivo Mikael Kivim\u00e4ki", "text": "Biografia.\nStudi\u00f2 legge e divenne un docente all'universit\u00e0 di Helsinki. Ha ricoperto l'incarico di Ministro della giustizia e di Ministro dell'interno.\nFu coinvolto durante la guerra di continuazione (il secondo evento bellico che intercorse tra la Finlandia e l'Unione Sovietica nel contesto della seconda guerra mondiale, nel periodo 25 giugno 1941 \u2013 19 settembre 1944) e per questo nel 1946, insieme ad altri politici venne processato in quello che in finlandese venne chiamato Sotasyyllisyysoikeudenk\u00e4ynti e infine una volta giudicato colpevole condannato a cinque anni di carcere.\nIn seguito grazie ai trattati di Parigi e alla pace stretta fra i due paesi (Finlandia e Unione Sovietica) nel 1948 con un'amnistia concessa dal presidente Juho Kusti Paasikivi venne liberato."}
{"id": "3015847", "revid": "1793900", "url": "https://it.wikipedia.org/wiki?curid=3015847", "title": "Gartempe (fiume)", "text": "La Gartempe \u00e8 un fiume della Francia centro-settentrionale, affluente della Creuse, lungo 205\u00a0km. \nIdronimia.\nIl nome del fiume \u00e8 attestato sotto la forma \"Vartimpa\" (senza data), \"Vuartimpe\" nell'825, \"Guartimpa\" nell'886, \"Wartimpae fluvii\" (senza data), \"super fluvium Wartimpae\" (senza data), \"super fluvium Guartempa\" (senza data)\nLa \u00ab G- \u00bb iniziale della forma moderna \u00e8 dovuta a un'influenza germanica, sulla \u00ab V- \u00bb, iniziale di \"Vartimpa\" passata a \"W-\" : \"Wartimpa\", poi \"Guartempa\" e \"Gartempe\". In crescente, essa si scrive e si pronuncia dunque \"Gartempa\". \u00c8 un idronimo oscuro.\nGeografia.\nLa Gartempe nasce nell'antica provincia della Marche a 629\u00a0m s.l.m., vicino a P\u00e9tillat, nel comune di Peyrabout, dipartimento della Creuse, e sfocia nella Creuse tra La Roche-Posay (Vienne) e Yzeures-sur-Creuse (Indre e Loira), dopo un percorso di 204.6\u00a0km."}
{"id": "3015854", "revid": "33070609", "url": "https://it.wikipedia.org/wiki?curid=3015854", "title": "Regesta", "text": ""}
{"id": "3015861", "revid": "288031", "url": "https://it.wikipedia.org/wiki?curid=3015861", "title": "Blocche", "text": ""}
{"id": "3015865", "revid": "767487", "url": "https://it.wikipedia.org/wiki?curid=3015865", "title": "Fariman", "text": "Far\u012bm\u0101n (farsi \u0641\u0631\u06cc\u0645\u0627\u0646) \u00e8 il capoluogo dello shahrest\u0101n di Fariman, circoscrizione Centrale, nella provincia del Razavi Khorasan in Iran. Aveva, nel 2006, una popolazione di 32.610 abitanti. La citt\u00e0 \u00e8 conosciuta per i suoi zuccherifici."}
{"id": "3015868", "revid": "985910", "url": "https://it.wikipedia.org/wiki?curid=3015868", "title": "Via Farini", "text": "Via Farini (nome completo Via Luigi Carlo Farini) \u00e8 una via del centro di Bologna, considerata una delle zone pi\u00f9 lussuose e, insieme all'adiacente Galleria Cavour, uno dei maggiori centri dello \"shopping\" dell'alta moda in Italia.\nPosizione.\nVia Farini confina dal lato ovest con via Santo Stefano e dal lato est con via d'Azeglio.\nComprende alcuni palazzi storici del Rinascimento fra i pi\u00f9 interessanti della citt\u00e0, come Casa Saraceni. Di notevole importanza vi sono anche l'opulento palazzo di residenza della Cassa di Risparmio in Bologna, progettato da Giuseppe Mengoni, e l'edificio liberty di Palazzo Alberani.\nLa via chiude a nord il cosiddetto distretto commerciale del Quadrilatero di Bologna, una delle zone della citt\u00e0 con il maggior numero di negozi.\nCaratteristiche.\nLa costruzione di via Farini venne avviata alla fine dell'Ottocento.\nAttualmente \u00e8 una strada che ospita numerose boutique e negozi di alta moda come La Perla, Bang &amp; Olufsen, Furla, Patrizia Pepe, COS ecc., gioiellerie, bar e pasticcerie, gallerie d'arte, la Fondazione Cassa di Risparmio in Bologna."}
{"id": "3015871", "revid": "1318658", "url": "https://it.wikipedia.org/wiki?curid=3015871", "title": "Cr\u00e9dit Agricole Carispezia", "text": "Cr\u00e9dit Agricole Carispezia S.p.A. (gi\u00e0 nota come \"Carispezia S.p.A.\", in origine \"Cassa di Risparmio della Spezia\") \u00e8 stato un istituto bancario italiano fondato nel 1842, con sede a La Spezia. La banca \u00e8 stata fusa nella capogruppo Cr\u00e9dit Agricole Italia.Cr\u00e9dit Agricole Carispezia \u00e8 stata controllata, insieme a Cr\u00e9dit Agricole FriulAdria, da Cr\u00e9dit Agricole Italia, divisione italiana del Gruppo francese Cr\u00e9dit Agricole.\nStoria.\nLe origini.\nLa Cassa di Risparmio della Spezia fu fondata il 28 giugno 1842 nella citt\u00e0 ligure, allora parte del Regno di Sardegna, con rescritto del re Carlo Alberto di Savoia. L\u2019istituto nasceva come emanazione dell\u2019Ospizio di Sant\u2019Andrea, con l\u2019intento di finanziare il gi\u00e0 esistente Monte di Piet\u00e0. Solo dal 1874, infatti, l\u2019istituto inizi\u00f2 a erogare credito. \nInizialmente ospitata presso l\u2019Ospizio, la Cassa si trasfer\u00ec dapprima nella palazzina Righetti, poi nella palazzina Crozza e, nel 1926, trov\u00f2 infine sistemazione presso Palazzo Biassa, che ancora oggi ospita la sede centrale.\nA cavallo tra le due guerre, la Cassa di Risparmio della Spezia vide aumentare le proprie dimensioni: i dipendenti passarono da 20 nel 1924 a 146 nel 1936.\nAl termine della seconda guerra mondiale la banca, nonostante gli eventi bellici che avevano duramente colpito il territorio spezzino, vide crescere i depositi (che passarono da 54 milioni di lire nel 1944 a 185 milioni di lire nel 1945) e le attivit\u00e0 di erogazione di crediti in favore di imprese ed enti pubblici allo scopo di favorire la ricostruzione post-bellica.\nGli anni '90.\nNel 1992, in seguito alla riforma del sistema bancario delineata dalla legge Amato, l\u2019istituto viene scorporato dando origine alla nuova Cassa di Risparmio in forma di societ\u00e0 per azioni e all\u2019omonima fondazione, che ne deteneva interamente il capitale.\nAlla fine del 1994, dall\u2019iniziativa di Cariplo nasce Carinord Holding, finanziaria che controlla la Cassa di Risparmio della Spezia per il 68,19%. Nel 2000, tale quota viene ceduta alla neocostituita Banca Intesa, mentre la Fondazione Carispezia continua a detenere il capitale restante. Nell\u2019ambito della stessa operazione, la holding viene divisa in Carinord 1 e Carinord 2, con quest\u2019ultima che controlla Carispezia.\nNel 2003 Banca Intesa esce dalla holding, cedendo la propria partecipazione alla Cassa di Risparmio di Firenze, che diventa cos\u00ec proprietaria di Carispezia.\nNel 2007, la partecipazione della Cassa di Risparmio di Firenze aumenta, arrivando all\u201980% del capitale di Carispezia, grazie all\u2019acquisizione di un\u2019ulteriore quota pari a circa il 12% dalla Fondazione Cassa di Risparmio della Spezia.\nNel 2008, con lo scioglimento del Gruppo Banca CR di Firenze, Carispezia passa al Gruppo Intesa Sanpaolo.\nIl passaggio a Cr\u00e9dit Agricole.\nNel 2010 Cr\u00e9dit Agricole acquisisce, per 740 milioni di euro, la partecipazione di Intesa Sanpaolo in Cassa di Risparmio della Spezia (pari all\u201980% del capitale), oltre a 96 filiali del Gruppo. La banca entra cos\u00ec nel Gruppo Cr\u00e9dit Agricole Italia, che vede Cariparma in veste di capogruppo.\nDal 2018 il direttore generale \u00e8 Gianluca Borrelli, che ha preso il posto di Carlo Piana passato a Cr\u00e9dit Agricole FriulAdria.\nDal 21 luglio 2019 \u00e8 stata fusa per incorporazione nella capogruppo italiana Cr\u00e9dit Agricole Italia."}
{"id": "3015873", "revid": "52953", "url": "https://it.wikipedia.org/wiki?curid=3015873", "title": "Bubo africanus", "text": "Il gufo reale africano o gufo reale maculato (\"Bubo africanus\" [Temminck, 1821]) \u00e8 un uccello rapace della famiglia Strigidae diffuso nell'Africa subsahariana.\nDescrizione.\n\u00c8 una specie di gufo di medie dimensioni ma una delle pi\u00f9 piccole all'interno del genere \"Bubo\". Raggiunge un'altezza di 45 centimetri con un peso che varia da 480 a 850 grammi. Possiede un'apertura alare di 100 - 140 centimetri. Il colore della testa varia da grigio pallido ad ocra chiaro e gli occhi sono gialli. La testa \u00e8 inoltre coronata da due ciuffi auricolari piuttosto prominenti. La parte superiore del corpo \u00e8 di colore marrone scuro, mentre quella inferiore \u00e8 biancastra con bande brune.\nPrima del 1999 era considerato conspecifico del gufo reale cenerino ma ora \u00e8 classificato come specie separata.\nBiologia.\nAlimentazione.\nSi nutre di piccoli mammiferi, rettili, insetti e occasionalmente piccoli uccelli.\nRiproduzione.\nI gufi africani formano coppie stabili che durano tutta la vita. Diventano in grado di riprodursi a un anno di et\u00e0. Costruiscono il nido al suolo e talvolta sono stati visti nidi costruiti sui davanzali delle finestre. L'accoppiamento inizia a luglio e continua fino alle prime settimane di febbraio. La femmina depone da due a quattro uova e durante l'incubazione lascia il nido solo per mangiare il cibo catturato dal maschio. Il periodo di incubazione dura circa 32 giorni. I giovani iniziano a volare dopo sette settimane dalla nascita. Cinque settimane pi\u00f9 tardi i giovani gufi lasciano il nido. Vivono fino ai dieci anni di et\u00e0 allo stato brado, ma raggiungono i vent'anni in cattivit\u00e0.\nDistribuzione e habitat.\nIl gufo africano occupa la maggior parte del territorio compreso a sud del Sahara lontano dalle giungle e dalle fitte foreste. \u00c8 un cacciatore notturno che trascorre la maggior parte delle ore del giorno nascosto tra gli alberi, in anfratti rocciosi o rovine abbandonate. Frequenta le zone rocciose, i terreni agricoli, i boschi aperti e le zone semi-desertiche. \u00c8 stato avvistato anche nei pressi delle aree urbane. Caccia sul ciglio delle strade, dove capita che sia investito dai veicoli di passaggio.\nLa principale minaccia per questa specie \u00e8 costituita dai pesticidi utilizzati in agricoltura per il controllo dei parassiti."}
{"id": "3015874", "revid": "1573940", "url": "https://it.wikipedia.org/wiki?curid=3015874", "title": "Farhad Gerd", "text": "Farh\u0101d Gerd (farsi \u0641\u0631\u0647\u0627\u062f\u06af\u0631\u062f) \u00e8 una citt\u00e0 dello shahrest\u0101n di Fariman, circoscrizione Centrale, nella provincia del Razavi Khorasan in Iran. Aveva, nel 2006, una popolazione di 6.620 abitanti. "}
{"id": "3015882", "revid": "121837", "url": "https://it.wikipedia.org/wiki?curid=3015882", "title": "Nebulosa Cuore", "text": ""}
{"id": "3015884", "revid": "1573940", "url": "https://it.wikipedia.org/wiki?curid=3015884", "title": "Qalandarabad", "text": "Qalandar\u0101b\u0101d (farsi \u0642\u0644\u0646\u062f\u0631\u0622\u0628\u0627\u062f) \u00e8 una citt\u00e0 dello shahrest\u0101n di Fariman, circoscrizione di Qalandarabad, nella provincia del Razavi Khorasan in Iran. Aveva, nel 2006, una popolazione di 4.872 abitanti. "}
{"id": "3015890", "revid": "288031", "url": "https://it.wikipedia.org/wiki?curid=3015890", "title": "Valle d'Olisa", "text": ""}
{"id": "3015891", "revid": "110157", "url": "https://it.wikipedia.org/wiki?curid=3015891", "title": "Terryland Park", "text": "Eamonn Deacy Park (\"P\u00e1irc Th\u00edr Oile\u00e1in\"), pi\u00f9 comunemente Terryland Park, \u00e8 uno stadio irlandese situato a Galway. \u00c8 lo stadio casalingo della squadra di calcio del Galway United Football Club dal 1977 ed \u00e8 di propriet\u00e0 della Galway &amp; District Football League.\nStoria.\nLo stadio ha ospitato cinque partite della Nazionale di calcio dell'Irlanda Under-21 oltre che svariati incontri internazionali delle categorie minori della nazionale. Oltre alle partite del Galway United e delle rappresentative locali giovanili, nella stagione 2009-2010 vi ha giocato anche il Mervue United, vista l'inadeguatezza del proprio impianto. Il terreno di gioco \u00e8 uno dei migliori dell'intera isola.\nRistrutturazione.\nNel 1993 l'impianto sub\u00ec la sua prima ristrutturazione, che obblig\u00f2 il Galway a trasferirsi al Galway Sportsgrounds. Nel 2007 vennero investiti euro per la costruzione di una tribuna di posti a sedere, che ha incrementato la capienza a posti. Il resto del denaro sar\u00e0 investito nell'installazione dei tornelli, nella realizzazione di nuovi servizi igienici, docce, spogliatoi sia per giocatori che per arbitri, di una cucina per giornalisti oltre che di servizi per la stampa.\nNel luglio 2007 \u00e8 stata costruita una nuova piattaforma per riprese televisive, sono anche stati sostituiti i vecchi seggiolini ed \u00e8 stato installato un nuovo impianto di illuminazione artificiale."}
{"id": "3015894", "revid": "83531", "url": "https://it.wikipedia.org/wiki?curid=3015894", "title": "Sefid Sang", "text": "Sef\u012bd Sang (farsi \u0633\u0641\u06cc\u062f\u0633\u0646\u06af) \u00e8 una citt\u00e0 dello shahrest\u0101n di Fariman, circoscrizione di Qalandarabad, nella provincia del Razavi Khorasan in Iran. Aveva, nel 2006, una popolazione di 4.894 abitanti. "}
{"id": "3015900", "revid": "298229", "url": "https://it.wikipedia.org/wiki?curid=3015900", "title": "IAAF Indoor Permit Meetings", "text": "Lo IAAF Indoor Permit Meetings, precedentemente World Indoor Meetings, \u00e8 stata una competizione annuale di atletica leggera organizzata dalla IAAF, che consisteva in un calendario di meeting internazionali da svolgersi indoor nella stagione invernale. \u00c8 stata sostituita dal 2016 dallo IAAF World Indoor Tour"}
{"id": "3015904", "revid": "483293", "url": "https://it.wikipedia.org/wiki?curid=3015904", "title": "Indoor Permit Meetings", "text": ""}
{"id": "3015908", "revid": "483293", "url": "https://it.wikipedia.org/wiki?curid=3015908", "title": "World Indoor Meetings", "text": ""}
{"id": "3015911", "revid": "483293", "url": "https://it.wikipedia.org/wiki?curid=3015911", "title": "Impianto polifunzionale", "text": ""}
{"id": "3015912", "revid": "1573940", "url": "https://it.wikipedia.org/wiki?curid=3015912", "title": "Palazzo Zapata (Barumini)", "text": "Il palazzo Zapata \u00e8 un edificio gentilizio che si trova a Barumini. Antica sede dei marchesi, dal 2006 ospita il polo espositivo di Barumini. \u00c8 suddiviso in tre sezioni: una archeologica, una storica ed una etnografica.\nStoria.\nIl palazzo venne edificato nei primi anni del XVII secolo nel punto pi\u00f9 alto del paese, dalla famiglia gentilizia spagnola degli Zapata, poco dopo l'istituzione della loro sede baronale a Barumini.\nNegli anni novanta del secolo scorso durante lavori di restauro del palazzo si \u00e8 scoperto che il palazzo Zapata fu edificato sopra i resti ben conservati di un insediamento nuragico che l'archeologo Giovanni Lilliu, in quanto situato in prossimit\u00e0 della chiesa parrocchiale, ha denominato \"Nuraxi 'e Cresia\".\nGrazie ad un progetto di restauro architettonico di grande impatto scenografico elaborato dall'architetto Pietro Reali, sia il palazzo baronale che il sottostante nuraghe, opportunamente riportato alla luce, sono diventati sede di un complesso museale (denominato Museo Casa Zapata), inaugurato il 29 luglio 2006."}
{"id": "3015916", "revid": "1590006", "url": "https://it.wikipedia.org/wiki?curid=3015916", "title": "Dea dei serpenti", "text": "La Dea dei serpenti \u00e8 una dea della civilt\u00e0 minoica, riferibile a rituali della fecondit\u00e0, figura ricorrente della scultura minoica. \u00c8 spesso in maiolica, di altezze varianti dai 29,5 cm ai 38,5 cm. Sono state reperite nella camera sotterranea del tesoro del santuario centrale del palazzo di Cnosso, del medio minoico. La datazione \u00e8 1600-1580 a.C.\nLa statuetta ha il tipico abito a falde ricadenti, bloccato ai fianchi da un elemento a sella che sembrerebbe realizzato in stoffa pi\u00f9 pesante. Uno stretto corpetto, che comprime e lascia scoperti i seni, questo elemento coi seni scoperti \u00e8 tipico delle sacerdotesse, cinge anche la parte superiore delle braccia. Le mani della dea stringono due serpenti, abitanti della terra e portatori a volte di morte, mostrandoli all'osservatore.\n\u00c8 una statuina di ceramica smaltata,questa tecnica permette di variare i temi decorativi, mentre la superficie rimane brillante e luminosa.\nSi \u00e8 soliti considerarla un\u2019immagine di divinit\u00e0 ctonia (dal greco chthon, \u201cterra\u201d) cio\u00e8 legata al culto delle forze sotterranee e degli inferi.\nIdentificazione con la Dea Madre cretese.\nLa Dea dei serpenti \u00e8 spesso vista come la Dea Madre cretese, divinit\u00e0 femminile venerata da almeno il 3000 a.C. fino al 1200 a.C. legata alla fertilit\u00e0 e alla vita, ma anche alla morte, ed identificata dagli antichi greci con Potnia theron.\nLa religione cretese vuole che la Dea Madre abbia guidato il suo popolo lontano dalla loro terra originaria per condurli altrove, ma non trovando ospitalit\u00e0 per il suo popolo in nessuna terra.\nLa Dea, allora, cre\u00f2 Creta e vi fece stabilire coloro che la veneravano.\nA Creta sono state trovate statue di dee con serpenti in mano, ma anche statue di dee con altri simboli; fra queste ricordiamo la Dea dei Papaveri e la Dea della Morte. Alcuni pensano che siano varie dee, ma prevale l'ipotesi che quelle divinit\u00e0 siano aspetti di un'unica Dea Madre invocata con diversi nomi e attributi a seconda della richiesta."}
{"id": "3015925", "revid": "697352", "url": "https://it.wikipedia.org/wiki?curid=3015925", "title": "Commissione per la verit\u00e0 e la riconciliazione", "text": "La Commissione per la verit\u00e0 e la riconciliazione \u00e8 una commissione incaricata di indagare e rivelare i crimini passati di un governo (o, a seconda dei casi, anche di formazioni non appartenenti allo Stato), con la finalit\u00e0 di richiedere e concedere il perdono per azioni svolte nel passato, per riconciliare vittime e carnefici, oppressori ed oppressi con lo scopo ultimo di appianare i contrasti ancora in essere.\nTali commissioni sono costituite soprattutto dopo periodi di rivolte, di guerra civile o di dittatura. La prima e maggiormente conosciuta fu la Commissione per la verit\u00e0 e la riconciliazione, creata dal presidente del Sudafrica Nelson Mandela dopo lo smantellamento del regime di apartheid.\nIl ruolo e le possibilit\u00e0, cos\u00ec come il nome stesso, di queste Commissioni variano da caso a caso e dipende dal mandato con il quale esse vengono create: spesso permettono di contrastare l'insabbiamento e il negazionismo nei confronti di fenomeni di terrorismo di Stato o di pesanti violazioni dei diritti umani. Talvolta, per\u00f2, queste Commissioni vengono criticate perch\u00e9 permettono una sostanziale impunit\u00e0 per chi perpetra tali crimini."}
{"id": "3015926", "revid": "1318658", "url": "https://it.wikipedia.org/wiki?curid=3015926", "title": "Gonabad", "text": "Gon\u0101b\u0101d (farsi \u06af\u0646\u0627\u0628\u0627\u062f) \u00e8 il capoluogo dello shahrest\u0101n di Gonabad, circoscrizione Centrale, nella provincia del Razavi Khorasan in Iran. Aveva, nel 2006, una popolazione di 34.563 abitanti. La citt\u00e0 ha antiche origini che risalgono all'era achemenide. I suoi \"qanat\" sono stati inseriti nella lista provvisoria del Patrimonio dell'Umanit\u00e0 dell'UNESCO.\nLa zona ha una grande produzione di zafferano, uva, pistacchi e melograni."}
{"id": "3015928", "revid": "1543377", "url": "https://it.wikipedia.org/wiki?curid=3015928", "title": "Leon Garfield", "text": "Biografia.\nOrigini.\nLeon Garfield nacque a Brighton nel 1921. Dagli undici ai diciassette anni frequent\u00f2 la scuola della citt\u00e0 natale e in seguito prese lezioni di arte alla \"Regent Street Polytechnic\", sezione dell'universit\u00e0 di Westminster, a Londra. I suoi studi vennero per\u00f2 interrotti dallo scoppio della Seconda guerra mondiale. Nell'aprile del 1941 spos\u00f2 Lena Leah Davies nella sinagoga di Golders Green, poich\u00e9 la donna era ebrea, ma la coppia si separ\u00f2 dopo pochi mesi, e a seguito del divorzio il padre di Garfield ruppe definitivamente i contatti con lui. Durante questo periodo il futuro scrittore si arruol\u00f2 nell'esercito come membro del corpo medico e, mentre era di stanza in Belgio, conobbe l'allora autista di ambulanze Vivien Alcock, che dal 1948 sarebbe diventata la sua seconda moglie e che in seguito sarebbe divenuta anch'essa scrittrice, pure lei principalmente di libri per ragazzi. La donna si riveler\u00e0 una notevole influenza sul lavoro del marito, dandogli molti suggerimenti, tra cui l'originale idea per il libro \"Smith, uno strano ladro nella strana Londra\".Dopo la guerra Garfield lavor\u00f2 come tecnico biochimico di laboratorio presso l'ospedale Whittington ad Islington, distretto di Londra, ed intanto scriveva nel suo tempo libero; questo almeno fino al 1960, quando ebbe guadagnato abbastanza per dedicarsi a tempo pieno alla sua passione.Nel 1964 la coppia adott\u00f2 una bambina che venne chiamata Jane in onore di Jane Austen, autrice amata da entrambi i coniugi.\nGli inizi come scrittore.\nLa sua prima opera, il romanzo sui pirati \"Jack Holborn\", inizialmente venne pubblicata come un volume per adulti, ma successivamente un editore, vistone il potenziale come libro per ragazzi, persuase lo scrittore a farne un adattamento per un pubblico pi\u00f9 giovane. E in tale forma venne pubblicato nel 1964.Il suo secondo romanzo, \"Devil-in-the-Fog\" (1966), fu il primo in assoluto a vincere un Guardian Award e ne venne anche realizzata una trasposizione per la televisione, come succeder\u00e0 poi per molti altri volumi dell'autore. Anche questo libro \u00e8 una storia d'avventura ed \u00e8 ambientato nel tardo Settecento: esso racconta le vicende di un ragazzo di umili origini (i cui genitori sono infatti due attori girovaghi) che si ritrova al centro di un intrigo minaccioso.Del 1967 \u00e8 invece \"Smith, uno strano ladro nella strana Londra\", grazie al quale Garfield esattamente vent'anni dopo si aggiudicher\u00e0 un Premio Phoenix. Anche questo libro segue il genere di trame degli altri due e narra le avventure del personaggio omonimo, un giovane borseggiatore, che, Smith, dopo aver superato una serie di ostacoli, verr\u00e0 accolto in una famiglia benestante. Simile \u00e8 anche \"Black Jack\" (1968), nel quale un giovane garzone \u00e8 costretto dalla disgrazia e dalla sua coscienza ad accompagnare un feroce criminale.\nUltimi anni.\nNel 1970 il lavoro di Garfield cominci\u00f2 ad espandersi verso nuove direzioni: a quell'anno risale infatti la collaborazione con l'autore Edward Blishen e con l'illustratore Charles Keeping con i quali pubblic\u00f2 \"Il romanzo degli dei greci\", una rinarrazione di diversi miti dell'antica Grecia che ricongiunge varie vicende in un'unica storia. Questo, nello stesso anno, vinse la Carnegie Medal come libro per ragazzi ed ebbe un seguito, \"The Golden Shadow\", del 1973. Sempre del '73 \u00e8 anche il libro \"The Drummer Boy\", un'altra storia d'avventura, che si distacca un po' da quelle precedenti volendo essere pi\u00f9 incentrata su un problema di morale ed essendo apparentemente rivolta a lettori pi\u00f9 anziani; la stessa caratteristica venne poi continuata in \"The Prisoners of September\" (1975), in \"The Pleasure Garden\" (1976) e in \"The Confidence Man\" (1978). Al 1971 risale invece \"Lo strano caso di Adelaide Harris\", commedia dall'umorismo nero in cui due ragazzi decidono di testare la plausibilit\u00e0 della storia di Romolo e Remo con la sorellina di uno dei due, dando inizio a una sfilza di inaspettate conseguenze.Inoltre, ai tempi, maggiormente degna di nota \u00e8 stata una serie di storie collegate fra loro a proposito degli apprendisti in generale: esse vennero pubblicate separatamente tra il 1976 e il 1978, e poi come raccolta, denominata proprio \"Gli apprendisti\", nel 1984.A met\u00e0 degli anni settanta l'autore si dedic\u00f2 a libri con temi rivolti pi\u00f9 agli adulti che ai giovani, ma essi non sempre incontrarono accoglienze positive come i precedenti. Infine torn\u00f2 al modello dei suoi primi volumi con \"John Diamond\" (1980), che vinse un Whitbread Award (oggi Costa Book Award) come miglior libro per ragazzi, e con \"The December Rose\" (1986). Sempre nel 1980, ha scritto un'ultimazione all'incompiuto romanzo di Charles Dickens \"Il mistero di Edwin Drood\". \nNel 1985 venne eletto membro della Royal Society of Literature.\nMorte.\nLeon Garfield stava lavorando ad una drammatizzazione dell'Odissea per la BBC Radio quando si spense ad Islington, Londra, il 2 giugno del 1996, a seguito di complicazioni seguenti a un'operazione chirurgica dovuta a un cancro, nello stesso ospedale nel quale aveva lavorato da giovane, poco prima del suo settantacinquesimo compleanno.\nTemi, stile, influenze.\nTutti i romanzi per bambini di Garfield rientrano in un contesto storico: nei primi questo era soprattutto il tardo Settecento; da \"John Diamond\" in poi, si sposta invece all'Ottocento. Essi comunque non sono libri che riguardano eventi precisi, che anzi vengono raramente rappresentati, o di condizioni sociali, che servono esclusivamente a fornire il punto di partenza per le storie delle varie figure, ma, anzi, nei pochi romanzi in cui Garfield tratta eventi realmente accaduti, l'autore scrive dal punto di vista limitato e soggettivo dei suoi personaggi.\nI suoi libri storici prendono molta ispirazione da Dickens e da Stevenson: \"L'isola del tesoro\" di quest'ultimo ha costituito certamente un modello per \"Jack Holborn\", con le sue mutevoli alleanze tra i personaggi alla ricerca del bottino, e lo stesso Garfield ha confessato di essersi ispirato ai fratelli del libro \"Il signore di Ballantrae\" dell'autore.Oltre a ci\u00f2, condivide con lui anche la simpatia di accompagnare un eroe relativamente conservatore ad uno con una personalit\u00e0 pi\u00f9 decisa e al di fuori della morale convenzionale.\nUn'altra forma di trama ricorrente dello scrittore (evidente in \"Smith, uno strano ladro nella strana Londra\" e in \"The December Rose\"), nella quale un emarginato \u00e8 integrato in una famiglia che gli fa da sostegno, si deve pi\u00f9 ad un'ispirazione verso Dickens. Si riconosce poi che Garfield abbia condiviso con lui una forte preferenza per l'ambientazione urbana, e in generale per Londra.\nInfine lo studioso Roni Natov vede il difficile rapporto che l'autore ebbe col padre come una grande influenza sul suo lavoro, poich\u00e9 egli diede particolare significato alle figure paterne nei suoi romanzi. \nQuesta opinione \u00e8 in parte stata sostenuta dallo stesso Garfield nel suo commentario.\nCinema e televisione.\nMolti dei libri di Garfield sono stati adattati per il cinema o per la televisione: \"Devil-in-the-Fog\" venne trasmesso in TV nel 1968; \"Smith\", tratto da \"Smith, uno strano ladro nella strana Londra\", nel 1970; de \"Lo strano caso di Adelaide Harris\" \u00e8 stata realizzata una miniserie di sei episodi dalla BBC, che la trasmise nel 1979; nello stesso anno \u00e8 uscito al cinema un adattamento di \"Black Jack\" diretto da Ken Loach; nel 1981 venne realizzata, sempre dalla BBC, una serie tratta da \"John Diamond\"; da \"Jack Holborn\" fu tratta la miniserie natalizia tedesca omonima trasmessa dalla ZDF nel 1982 e lo stesso anno \"Il fantasma del piano di sotto\" venne trasmesso in televisione in Inghilterra; nel 1987 venne realizzato un film per la TV tratto dal libro \"Mr Corbett's Ghost\" con Paul Scofield e John Huston. Inoltre Garfield stesso ha scritto la sceneggiatura per la serie televisiva del 1986 \"The December Rose\", adattandola solamente dopo come romanzo, e per \"Shakespeare: The Animated Tales\" (del 1992 e del 1994), una stimata animazione tratta dalle opere di Shakespeare, commissionata dal S4C. Per essa, nel 1995, \u00e8 stato insignito del Sam Wanamaker Award."}
{"id": "3015929", "revid": "838137", "url": "https://it.wikipedia.org/wiki?curid=3015929", "title": "Giorgio Fieschi", "text": "Era figlio di figlio di Ettore Fieschi. Apparteneva ad una nobile famiglia genovese che aveva gi\u00e0 dato alla Chiesa cattolica due papi: Innocenzo IV e Adriano V e quattro cardinali: Guglielmo, Luca, Giovanni e Ludovico.\nBiografia.\nFu nominato vescovo di Mariana in Corsica nel 1433 ma consacrato solo nel 1435 a Firenze. Nel 1436 ottenne la sede arcivescovile di Genova che mantenne fino al 1439 quando, il 18 dicembre fu nominato da papa Eugenio IV cardinale presbitero di Sant'Anastasia. Ottenne la commenda di numerose sedi vescovili (Sagona in Corsica dal 1443 al 1445, Noli, dal 1447 al 1448, Albenga, dal 1448 al 1459) ed abbazie. Fu legato pontificio di papa Niccol\u00f2 V in Liguria. Fu camerlengo del Sacro Collegio per l'anno 1447. Nel 1455 divenne decano del collegio cardinalizio.\nNel concistoro del 5 marzo 1449 fu nominato cardinale vescovo di Palestrina ed il 28 aprile 1455, in qualit\u00e0 di decano del collegio cardinalizio, ottenne il titolo vescovile di Ostia e Velletri.\nDopo la morte la sua salma fu traslata a Genova e tumulata in un mausoleo nella cappella di San Giorgio della cattedrale di Genova.\nConclavi.\nIl cardinale Giorgio Fieschi partecip\u00f2 ai conclavi:\nGenealogia episcopale.\nLa genealogia episcopale \u00e8:"}
{"id": "3015935", "revid": "228587", "url": "https://it.wikipedia.org/wiki?curid=3015935", "title": "IAAF Golden League 2003", "text": "La IAAF Golden League 2003 \u00e8 stata la VI edizione della IAAF Golden League, circuito internazionale di meeting di atletica leggera organizzato annualmente dalla IAAF dal 1998 al 2009 ed a sua volta inglobato nello IAAF World Athletics Tour.\nVincitori del jackpot.\nIl jackpot di $ 1.000.000 da dividere tra tutti gli atleti che sarebbero stati in grado di aggiudicarsi tutte le prove della loro specialit\u00e0, \u00e8 andato ad una sola atleta:"}
{"id": "3015939", "revid": "648716", "url": "https://it.wikipedia.org/wiki?curid=3015939", "title": "Italo Rossi (partigiano)", "text": "Biografia.\nItalo Rossi, figlio di Oreste, sposato con Maria Daniele e padre di Oreste (nato nel 1938), partecip\u00f2 alla guerra di Liberazione come partigiano nella Resistenza piemontese.\nFu comandante di un battaglione delle Brigate \"Matteotti\" e successivamente della Divisione che dopo la sua morte prese il suo nome.\nCadde vittima di una imboscata di truppe nazi-fasciste a Cuorgn\u00e8 il 29 giugno 1944.\nOnorificenze.\nRicevette la Medaglia d'oro - alla memoria - al valor militare con Decreto n\u00b0 d'ordine 614 in data 1\u00ba agosto 1947, pubblicata sul Bollettino Ufficiale 15-8-1949 disp. 15 pag. 2310.\nRegistrato alla Corte dei Conti add\u00ec 8-9-1947 Registro Presidenza 9 foglio 383\nAltri riconoscimenti.\nAlla sua memoria sono intitolati:"}
{"id": "3015940", "revid": "1305772", "url": "https://it.wikipedia.org/wiki?curid=3015940", "title": "Morgantown", "text": ""}
{"id": "3015941", "revid": "767487", "url": "https://it.wikipedia.org/wiki?curid=3015941", "title": "Bidokht", "text": "B\u012bdokht (farsi \u0628\u06cc\u062f\u062e\u062a) \u00e8 una citt\u00e0 dello shahrest\u0101n di Gonabad, circoscrizione Centrale, nella provincia del Razavi Khorasan in Iran. Aveva, nel 2006, una popolazione di 4.823 abitanti."}
{"id": "3015946", "revid": "1573940", "url": "https://it.wikipedia.org/wiki?curid=3015946", "title": "Kakhak", "text": "K\u0101khak (farsi \u06a9\u0627\u062e\u06a9) \u00e8 una citt\u00e0 dello shahrest\u0101n di Gonabad, circoscrizione di Kakhak, nella provincia del Razavi Khorasan in Iran. Aveva, nel 2006, una popolazione di 4.015 abitanti. "}
{"id": "3015949", "revid": "287204", "url": "https://it.wikipedia.org/wiki?curid=3015949", "title": "Isaac de Moucheron", "text": "Biografia.\nFiglio del pittore Frederik de Moucheron, fu da questi istruito nell'arte della pittura. Nonostante avesse solo sedici anni alla morte del padre, era gi\u00e0 sufficientemente qualificato da essere in grado di continuarne la professione.\nNel 1694-1695 visit\u00f2 Roma, dove rimase per almeno due anni eseguendo schizzi della campagna intorno alla citt\u00e0, in particolare nella zona di Tivoli. L'utilizzo di questa metodologia di studio gli permise di acquisire una pratica tale da disegnare i suoi soggetti con facilit\u00e0, prontezza e velocit\u00e0. Inoltre, tenendo sempre come riferimento la natura, fu in grado di riprodurre al meglio la realt\u00e0 e di colorare in modo estremamente naturale e armonioso. Durante la sua permanenza a Roma si affili\u00f2 alla Schildersbent con lo pseudonimo di \"Ordonantie\".\nAl suo ritorno ad Amsterdam, aveva collezionato una numerosa serie di modelli a partire dai quali pot\u00e9 eseguire opere di decorazione di grandi sale e appartamenti in palazzi nobiliari rappresentanti paesaggi, il cui soggetto era principalmente Roma e i suoi dintorni sull'esempio di Gaspar van Wittel. Queste vedute erano arricchite da figure e animali spesso inseriti da altri artisti, come Jacob de Wit e Nicolaes Verkolje.\nEsegu\u00ec copie delle opere di Nicolas Poussin e, dopo il suo ritorno ad Amsterdam nel 1696, incisioni da Gaspard Dughet. Nelle sue opere \u00e8 riconoscibile l'influenza di questi maestri francesi.\nEra anche particolarmente esperto in architettura e prospettiva.\nSecondo Rose, super\u00f2 il padre sia in stile che gusto e capacit\u00e0 di esecuzione."}
{"id": "3015950", "revid": "1983214", "url": "https://it.wikipedia.org/wiki?curid=3015950", "title": "Morristown", "text": ""}
{"id": "3015957", "revid": "1573940", "url": "https://it.wikipedia.org/wiki?curid=3015957", "title": "Nathan Kelsey Hall", "text": "Biografia.\nFu il quattordicesimo direttore generale delle poste degli Stati Uniti durante la presidenza di Millard Fillmore (13\u00ba presidente).\nNato nello stato di New York, inizi\u00f2 con lavori umili riuscendo a studiare legge a Buffalo, sostenendo l'esame d'amissione nel 1832. Nel 1846 inizi\u00f2 la sua attivit\u00e0 politica nel partito dei Whig. alla sua morte il corpo venne sepolto nel Forest Lawn Cemetery di Buffalo, vicino alla tomba del presidente con cui lavor\u00f2, suo amico."}
{"id": "3015960", "revid": "110157", "url": "https://it.wikipedia.org/wiki?curid=3015960", "title": "Showgrounds", "text": "Lo Showgrounds \u00e8 uno stadio irlandese situato a Sligo. \u00c8 il terreno casalingo dello Sligo Rovers Football Club dall'anno in cui \u00e8 nato, il 1928.\nStoria.\nStando ad un accordo, siglato nel 1968 in seguito all'acquisizione dello stadio dalla societ\u00e0, lo Showgrounds non pu\u00f2 essere demolito, ipotecato o destinato a sport diversi dal calcio. Esso \u00e8 un comprensorio di 12000\u00a0m\u00b2, in cui spicca lo stadio, che vanta una capienza di 5500 posti di cui poco meno della met\u00e0 a sedere. Nel novembre 2001 la tribuna \u00e8 stata aperta per la prima volta in occasione della partita con il St Patrick's Athletic Football Club. Ora la tribuna \u00e8 coperta da 1853 seggiolini, seppure ci sia la possibilit\u00e0 di aggiungerne altri qualora ci\u00f2 fosse necessario. La tribuna pi\u00f9 importante \u00e8 la Shed e lo stadio \u00e8 stato dotato di tornelli. Ingenti lavori sono stati realizzati nel 2009 per consentire allo stadio di raggiungere standard sufficienti perch\u00e9 la squadra vi disputasse la UEFA Europa League 2009-2010. Ci\u00f2 comport\u00f2 la realizzazione di un parcheggio coperto e la trasformazione della Red Stand in una tribuna con soli posti a sedere. In questo modo la capienza a sedere \u00e8 stata aumentata a 2700 posti. Per il futuro vi \u00e8 l'idea di abbattere la Jinks Avenue Stand per rimpiazzarla con una tribuna di 2000 posti esclusivamente a sedere."}
{"id": "3015962", "revid": "1568601", "url": "https://it.wikipedia.org/wiki?curid=3015962", "title": "Hualca Hualca", "text": "La Hualca Hualca (quechua Wallqa Wallqa) \u00e8 una montagna delle Ande del Per\u00f9. \u00c8 alta 6025 metri."}
{"id": "3015966", "revid": "339392", "url": "https://it.wikipedia.org/wiki?curid=3015966", "title": "Misuratori energetici", "text": ""}
{"id": "3015972", "revid": "287204", "url": "https://it.wikipedia.org/wiki?curid=3015972", "title": "Cordillera Huayhuash", "text": "La Cordillera Huayhuash \u00e8 una catena montuosa delle Ande del Per\u00f9. \u00c8 situata al confine tra 2 regioni che sono la Regione di Ancash e la Regione di Hu\u00e1nuco. Sei picchi superano i 6000 metri, tra cui la seconda vetta pi\u00f9 alta del Per\u00f9, l'Yerupaja e il Siula Grande. La Cordillera \u00e8 uno degli ecosistemi pi\u00f9 fragili del Per\u00f9, ma fortunatamente \u00e8 ancora intatto. L'isolamento che ha subito per decenni ha fatto s\u00ec che non subisse i problemi del saccheggio che hanno avuto le altre Cordillere. Ma recentemente il suo isolamento sta diminuendo sempre pi\u00f9, grazie alla costruzione di nuove strade e l'aumento dell'affluenza turistica.\nFlora e Fauna.\nLa Cordillera Huayhuash ha una notevole variet\u00e0 di flora e fauna. Grazie a degli studi sono stati individuati 272 specie di piante raggruppate in 148 generi, 55 famiglie. Ci sono 61 specie di uccelli, 14 mammiferi, due specie di anfibi e due di pesci. Ci sono laghi di color turchese dove si possono trovare delle trote e, infine, ci sono cinque zone ecologiche nella Cordillera.\nTurismo.\nLa Cordillera \u00e8 considerata uno dei luoghi pi\u00f9 belli e incontaminati del mondo, grazie alla sua estrema inaccessibilit\u00e0. Per attraversarla tutta quanta bisogna camminare 180\u00a0km in un'altitudine di 4300 metri, ma a differenza del \"cugino\", Cordillera Blanca ha un minor afflusso turistico."}
{"id": "3015977", "revid": "599013", "url": "https://it.wikipedia.org/wiki?curid=3015977", "title": "Len Dawson", "text": "Carriera universitaria.\nAl suo ingresso nel football universitario, Dawson ebbe la possibilit\u00e0 di scegliere tra la Ohio State University e la Purdue University e scelse quest'ultima anche a seguito dell'amicizia che aveva stretto con l'assistente allenatore Hank Stram, amicizia che sarebbe durata per tutta la sua carriera ed anche oltre.\nDurante le tre stagioni disputate a Purdue, lanci\u00f2 per oltre 3.000 yard, guidando in tutte le stagioni la classifica della Big Ten Conference.\nCarriera professionistica.\nScelto al primo giro (5\u00ba assoluto) del Draft NFL 1957 dai Pittsburgh Steelers. Malgrado il suo status di prima scelta nel draft, Dawson non riusc\u00ec ad avere un impatto con gli Steelers. Dopo la sua stagione da rookie, le sue prospettive nella Steel City peggiorarono quando la squadra acquis\u00ec il futuro Hall of Famer Bobby Layne. Chiuso da quest'ultimo, Dawson fu scambiato coi Cleveland Browns il 31 dicembre 1959.\nDopo avere incontrato problemi simili col quarterback dei Browns Milt Plum, Dawson fu svincolato dopo avere completato solo 21 passaggi per 204 yard e touchdown in cinque stagioni nella NFL. Tuttavia, trov\u00f2 la sua dimensione quando i Dallas Texans della American Football League lo ingaggiarono il 30 luglio 1962. La mossa lo riun\u00ec con Stram, che era all'inizio del suo terzo anno come allenatore dei Texans.\nNella sua prima stagione con la nuova squadra, Dawson guid\u00f2 la lega in passaggi da touchdown e yard medie per tentativi, venendo scelto da \"The Sporting News\" come miglior giocatore della lega. Quell'anno guid\u00f2 la squadra alla vittoria del primo di tre campionati NFL battendo in finale dopo un doppio tempo supplementare gli Houston Oilers bi-campioni in carica. Dawson condusse un attacco impostato sul controllo del pallone nella vittoria per 20-17, passando un touchdown da 28 yard all'halfback Abner Haynes. Nel 1963 la squadra si trasfer\u00ec a Kansas City dove assunse il nome di \"Chiefs\".\nUn passatore preciso, la mobilit\u00e0 di Dawson lo aiut\u00f2 a prosperare nell'attacco di Stram. Guid\u00f2 per quattro volte la AFL in yard passate e fu convocato per sei volte per l'All-Star Game, diventando il recordman della storia della lega per il miglior passer rating in carriera. Dal 1962 al 1969, Dawson lanci\u00f2 pi\u00f9 passaggi da touchdown (182) di qualsiasi altro quarterback professionista in quel lasso di tempo. Nel 1966 port\u00f2 i Chiefs a un record di 11-2-1 e alla vittoria 31-7 contro i Buffalo Bills nella finale di campionato, guadagnando l'onore di rappresentare la AFL nel Super Bowl I. L\u00ec i campioni della NFL, i Green Bay Packers, vinsero facilmente 35-10, malgrado la buona prestazione di Dawson che complet\u00f2 16 passaggi su 27 per 210 yard, con un touchdown e un intercetto subito.\nAnche se lanci\u00f2 pi\u00f9 di 2.000 yard in ognuna delle precedenti sette annate, la stagione 1969 di Dawson con Kansas City sarebbe stata la pi\u00f9 memorabile della sua carriera, segnata da inaspettato ritorno dopo un grave infortunio al ginocchio nella seconda partita. Si temette inizialmente che dovesse perdere l'intera stagione invece, dopo avere saltato cinque gare, Dawson guid\u00f2 i Chiefs a vittorie in trasferta nei playoff contro i New York Jets campioni in carica e gli Oakland Raiders.\nLa sua stagione si termin\u00f2 col premio di MVP del Super Bowl IV, l'ultima partita disputata nella storia da una squadra della American Football League. In tale incontro, Dawson port\u00f2 i Chiefs alla vittoria sui favoritissimi Minnesota Vikings della NFL, completando 12 passaggi su 17 per 142 yard e un touchdown, con un intercetto subito, e correndo per undici yard. Tale prestazioni fu particolarmente degna di nota per il fatto di essere stato collegato a un'investigazione sulle scommesse (a causa di un certo Donald Dawson, a lui non collegato) nei giorni precedenti alla partita.\nCon l'assorbimento della lega da parte della National Football League nel 1970, Dawson fu inserito nella seconda formazione ideale di tutti i tempi della AFL. Fu convocato per il Pro Bowl dopo la stagione 1971 e concluse la carriera nel 1975, terminando con 28.711 yard passate, 239 touchdown e 181 intercetti, oltre a 9 touchdown segnati su corsa."}
{"id": "3015983", "revid": "204012", "url": "https://it.wikipedia.org/wiki?curid=3015983", "title": "Nathan K. Hall", "text": ""}
{"id": "3015984", "revid": "15756", "url": "https://it.wikipedia.org/wiki?curid=3015984", "title": "Osso trapezio", "text": "L'osso trapezio \u00e8 un osso breve del carpo posto nella fila distale del carpo distalmente all'osso scafoide e lateralmente all'osso trapezoide, coi quali instaura due artrodie. Si articola inoltre con il primo ed il secondo osso metacarpale rispettivamente mediante un'articolazione a sella ed un'articolazione condiloidea.\nDescrizione.\nL'osso trapezio ha forma irregolarmente cubica, offrendo alla descrizione sei facce, delle quali una prossimale, una mediale,una distale, una laterale, una dorsale ed una palmare.\nLa superficie prossimale e quella mediale presentano rispettivamente la \"superficie articolare navicolare\" e \"la superficie articolare trapezoidea\" del trapezio, due faccette articolari continue e rivestite di cartilagine mediante le quali il trapezio si articola con l'osso scafoide e l'osso trapezoide nell'articolazione mediocarpale formando due artrodie.\nLa superficie distale presenta due distinte superfici articolari metacarpali, anch'esse rivestite di cartilagine, delle quali una laterale ed una mediale. La \"superficie articolare metacarpale laterale\" del trapezio, a forma di sella, forma col primo osso metacarpale l'articolazione carpo-metacarpale laterale. La \"superficie articolare metacarpale mediale\" del trapezio, pi\u00f9 piccola, contribuisce, assieme alle superfici articolari metacarpali dell'osso trapezoide e dell'osso capitato, a formare la cavit\u00e0 glenoidea per il secondo osso metacarpale nell'articolazione carpo-metacarpale mediale.\nLa superficie laterale riceve l'attacco del legamento collaterale mediocarpale laterale.\nInfine le superfici palmare e dorsale offrono attacco ai legamenti mediocarpali trapezio-navicolari, ai legamenti intercarpali trapezio-trapezoidei e ai legamenti carpo-metacarpali.\nLa superficie palmare presenta inoltre il \"tubercolo del trapezio\" sul quale si inserisce il legamento trasverso del carpo."}
{"id": "3015994", "revid": "1543377", "url": "https://it.wikipedia.org/wiki?curid=3015994", "title": "Ministri della giustizia della Finlandia", "text": "Il ministero della giustizia \u00e8 il dicastero del governo che \u00e8 preposto all'amministrazione della giustizia in Finlandia. In particolar modo, tale organo ha la funzione di tutelare i diritti fondamentali dei cittadini e curare la pubblicazione delle leggi."}
{"id": "3015996", "revid": "515931", "url": "https://it.wikipedia.org/wiki?curid=3015996", "title": "Osso trapezoide", "text": ""}
{"id": "3016014", "revid": "767487", "url": "https://it.wikipedia.org/wiki?curid=3016014", "title": "What Is It?", "text": "What Is It? \u00e8 un film sperimentale indipendente diretto, scritto e prodotto da Crispin Glover. L'Internet Movie Database lo descrive come \"Le avventure di un giovane i cui principali interessi (sic) sono lumache, sale, una pipa e in che modo pu\u00f2 tornare a casa. Tormentato da una psiche interna arrogante e razzista\".\nProduzione.\nCast.\nIl film vanta un eclettico e insolito cast. Le pornostar Kiva e Zoryna Dreams, come molte altre donne del film, compaiono nude indossando maschere raffiguranti degli animali. Molti degli attori principali hanno la sindrome di Down (sebbene questa condizione non \u00e8 affrontata nel film). Fairuza Balk d\u00e0 la voce ad una vera lumaca nel film, mentre il ruolo di Glover \u00e8 descritto come \"Duellante autore Demone-Dio e Pische interna del giovane\" (\"Dueling Demi-God Auteur and the young man's inner psyche\").\nParticolarit\u00e0.\nIl film include immagini di svastiche, un ritratto di una Shirley Temple preadolescente, canzoni di Charles Manson, ballate di Johnny Rebel, un uomo truccato come un blackface e altri simboli di razzismo e pregiudizio. Glover difese la sua scelta di immagini in un'intervista del 2005: \"\u00c8 veramente un film per aiutare a cominciare queste tipo di discussioni. Perch\u00e9 queste cose sono tab\u00f9, e cosa significa per la cultura stessa? Una cultura che morir\u00e0 di una morte di stupidit\u00e0 se non avr\u00e0 differenti punti di vista.\"\nDistribuzione.\nIl film \u00e8 stato solo mostrato in cinema indipendenti, tipicamente accompagnato da una sessione di domande e risposte, un diaporama e una sessione di autografi con Glover. Il regista ha dichiarato di non avere intenzione di vendere il film a un grande studio o di distribuirlo in formato home video.\nSequel.\n\"What Is It?\" \u00e8 il primo di una trilogia pianificata, seguito da \"It Is Fine. Everything Is Fine!\" e il prossimo film \"It Is Mine\", di cui non si sa ancora il rilascio."}
{"id": "3016017", "revid": "729019", "url": "https://it.wikipedia.org/wiki?curid=3016017", "title": "\u00c9douard de Castelnau", "text": "Biografia.\nNativo dei Pirenei, \u00c9douard de Castelnau proveniva da una famiglia aristocratica dei visconti de Curi\u00e8res de Castelnau, di consolidate tradizioni militari, e quindi, dopo aver fatto i primi studi nel collegio dei gesuiti a St Gabriel nel dipartimento dell'Aveyron, entra all'\u00c9cole sp\u00e9ciale militaire de Saint-Cyr nell'ottobre 1869. Entr\u00f2 nell'esercito francese l'anno seguente con lo scoppio della guerra franco-prussiana divenne sottotenente di fanteria il 14 agosto 1870 e tenente il 2 ottobre seguente. In quell'occasione fu assegnato al 31\u00ba reggimento di Bordeaux, ma non potendo raggiungere la formazione a causa della sconfitta francese a Sedan, venne quindi assegnato al 36\u00ba reggimento di marcia tre giorni dopo venne promosso capitano. \nNel 1871 la \"Commissione per la revisione dei gradi\" lo riporta al grado di sottotenente assegnandolo al 45\u00ba reggimento; divenne definitivamente capitano il 21 febbraio 1876.\nDal 1879 al 1880 de Castelnau frequent\u00f2 la scuola di guerra; nel 1889 fu promosso tenente colonnello e il 25 aprile 1900 divenne colonnello, dove fu messo al comando del 37\u00ba reggimento di Nancy dove rimase per i cinque anni successivi. Fu infine promosso generale di brigata nel marzo 1906 al comando prima della 34\u00aa e poi della 7\u00aa brigata divenne generale di divisione il 21 dicembre del 1909 mentre il 1\u00ba agosto del 1911 divenne primo sottocapo di stato maggiore dell'esercito francese.\nDal 1912 all'inizio della prima guerra mondiale fu a capo dello staff di Joseph Joffre che aiut\u00f2 nello sviluppo del piano XVII per la presa della regione dell'Alsazia-Lorena come parte dell'invasione della Germania.\nLa prima guerra mondiale.\nAl momento della mobilitazione del 1914, come previsto dal piano XVII, de Castelnau assunse il comando della 2\u00aa armata a Nancy avviando le operazioni offensive in direzione della Saar; sei giorni dopo due dei suoi cinque corpi d'armata furono trasferiti con urgenza a sostenere l'ala sinistra dello schieramento francese che in quel momento si trovava in serie difficolt\u00e0 contro la veloce avanzata dell'ala destra tedesca. \nPer questo motivo de Castelnau fu costretto ad arrestare la sua azione e subire un contrattacco tedesco a Morhange. Il 28 agosto i tedeschi sferrarono un nuovo attacco contro l'armata del generale francese con l'intento di entrare proprio a Nancy, la capitale della Lorena. L'offensiva fu per\u00f2 bloccata sulla linea difensiva formata dalle opere fortificate che dominavano la citt\u00e0, nella battaglia del Gran Couronn\u00e9, prima perdute e poi definitivamente riconquistate il 12 settembre. Nancy fu quindi messa al sicuro e i tedeschi furono costretti ad ripiegare su Metz.\nTerminata questa fase, de Castelnau e la sua 2\u00aa armata, furono richiamati in Piccardia per partecipare a quella serie di operazioni che passeranno alla storia come la \"corsa al mare\". Durante queste operazioni de Castelnau fu impegnato nella battaglia di Roye dove la sua armata riusc\u00ec a non cedere al tentativo di sfondamento tedesco di aggirare le forze francesi a nord. Conclusasi questa serie di tentativi da parte dei due schieramenti di aggirarsi e chiudere in una sacca l'avversario, il fronte si trov\u00f2 ai limiti della Manica e le operazioni vennero temporaneamente sospese.\nIl 28 giugno 1915 de Castelnau lasci\u00f2 il comando della 2\u00aa armata a Philippe P\u00e9tain e assunse il comando del Gruppo d'armate centro con il quale a settembre, diresse l'offensiva nella Champagne. Nominato aggiunto del comandante in capo Joffre, venne inviato in ispezione a Salonicco dove incontr\u00f2 il generale Maurice Paul Emmanuel Sarrail; tornato in patria ottenne l'invio di rinforzi in quel settore.\nVerdun.\nIl 21 febbraio 1916 nei pressi della citt\u00e0 di Verdun scatt\u00f2 un'imponente offensiva tedesca, che in pochi giorni travolse le difese francesi sulla riva destra della Mosa e fece precipitare la situazione a fronte, tanto che il \"Gran Quartier General\" temette pi\u00f9 di una volta il collasso del settore e il conseguente sfondamento tedesco a Verdun. De Castelnau decise di andare di persona e verificare la situazione del fronte, e su permesso dello stesso Joffre che gli affida i pieni poteri per la difesa di Verdun, il 25 febbraio de Castelnau era gi\u00e0 ad Avize., al posto di comando del generale Langle de Cary che gli espose la situazione quattro giorni dopo l'inizio dell'offensiva. \u00c9douard de Castelnau prima di tutto telefon\u00f2 al generale Fr\u00e9d\u00e9ric Georges Herr ordinandogli di non cedere altro terreno; quindi come di sua consuetudine, ispeziona di prima persona le prime linee, parla con gli ufficiali, sente l'umore dei \"poilus\", decide e ordina che Verdun venga difesa sulle alture della Mosa e sulla sua riva destra.\nAlle 15:30 del 25 febbraio de Castelnau telefon\u00f2 direttamente al GQG per esporre le sue conclusioni; \"Verdun poteva essere salvata\", una efficace difesa doveva essere attuata sul restante crinale trasversale della riva destra e non bisognava ritirarsi dalla riva sinistra.\nSuccessivamente affid\u00f2 il comando delle operazioni di difesa a P\u00e9taine, e dopo altri due giorni passati al fronte, dove si impegn\u00f2 nel diramare gli ultimi ordini, il 29 febbraio ritorn\u00f2 al \"Gran Quartier General\" di Chantilly.\nLe fasi finali della guerra.\nNel corso del 1916 de Castelnau entr\u00f2 in conflitto di idee con coloro che sostenevano la teoria della ricerca della \"perc\u00e9e\", ovvero dello sfondamento del fronte tedesco; un'idea che port\u00f2 ad enormi carneficine durante le offensive nell'Artois e nella Champagne. Secondo i suoi concetti, peraltro condivisi dai generali Gallieni e Franchet d'Esperey, nonch\u00e9 dal ministro della guerra Lyautey, gli Alleati avrebbero dovuto puntare ad una strategia d'approccio indiretto, avere come obiettivi principali Vienna e Costantinopoli, sconfiggere prima Austria e Turchia per avere pi\u00f9 facilmente ragione della Germania. \nRiconoscendo l'insulsa idea di una guerra di trincea come quella che si stava sviluppando nel primo conflitto mondiale, Castelnau scriveva: \u00abah, Napoleone, Napoleone. Se tu fossi qui ora penseremmo a qualcosa di diverso\u00bb.\nQueste idee per\u00f2 non trovarono appoggio dagli ambienti militari e politici. Lyautey, che le sostenne con forza, fu costretto alle dimissioni, mentre de Castelnau fu allontanato a sua volta dallo stato maggiore per ricevere il comando del gruppo d'armate dell'est che mantenne fino al 1917.\nCaduto definitivamente in disgrazia dopo l'allontanamento di Joffre al quale succedette Robert Georges Nivelle quale comandante supremo, de Castelnau fu inviato in una missione straordinaria in Russia; dopo essere ritornato in Francia, dove P\u00e9tain sostitu\u00ec Nivelle, de Castelnau fu posto al comando del fronte alsaziano-lorenese venendo tuttavia mantenuto ai margini delle vicende militari durante gli ultimi anni di guerra. Gli venne poi affidata l'esecuzione di un ultimo attacco con lo scopo di dare in Lorena il colpo di grazia alle forze tedesche; l'offensiva prevista per il 14 novembre 1918 non ebbe per\u00f2 luogo a causa della firma dell'armistizio con la Germania che segn\u00f2 la fine del conflitto.\nIl giorno della vittoria de Castelnau \u00e8 il solo, fra i comandanti d'armata che avevano iniziato la guerra, a comandare ancora un gruppo di armate, come \u00e8 il solo fra i comandanti del fronte ad aver combattuto nel 1870. Come padre, il generale pag\u00f2 un grave e doloroso contributo alla guerra: tre dei suoi undici figli caddero in combattimento: Xavier a Morhange il 20 gennaio 1914, G\u00e9rald sulla Marna il 7 settembre dello stesso anno e Hugues nell'Artois il 1\u00ba ottobre 1915.\nIl dopoguerra.\nNel dopoguerra de Castelnau si gett\u00f2 nella lotta politica mettendosi a capo di organizzazioni cattoliche. Nel 1940, dopo la sconfitta della Francia, si ritir\u00f2 definitivamente a vita privata non prima di aver denunciato come ignominioso l'armistizio con la Germania di Adolf Hitler e preso le distanze dalla politica collaborazionista di P\u00e9tain. Sotto l'aspetto della vita sociale, divenne presidente della commissione nazionale per la sepoltura dei caduti della prima guerra mondiale. Mor\u00ec solo pochi mesi prima dell'avverarsi del suo sogno; lo sbarco degli Alleati sulle spiagge della Normandia.\nLa personalit\u00e0 di de Castelnau.\nOltre che nobile, de Castelnau era anche il discendente di un'antica stirpe di generali combattenti; vi furono poche guerre a cui i de Castelnau non vi fossero distinti; vi era stato un generale de Castelnau sotto il grande Napoleone Bonaparte, e un altro era stato scelto da Luigi Napoleone perch\u00e9 lo accompagnasse in esilio dopo la triste capitolazione di Sedan. L'attuale capo della casata, ormai sessantacinquenne aveva combattuto nella guerra franco-prussiana. In parte, forse per reazione di questa degradante sconfitta, divenne una sorta di \"gran sacerdote\" della \"setta\" di Louis de Grandmaison, ma a differenza della maggioranza degli altri \"seguaci\" esistenti nello stato maggiore francese, de Castelnau era un uomo di grande ingegno, di intelligenza viva e versatile. Nessun reparto aveva subito una disfatta pi\u00f9 clamorosa della sua 2\u00aa armata durante il primo folle attacco in seno al Piano XVII; eppure subito dopo, egli aveva saputo operare un sorprendente capovolgimento di fronte. Con una scelta di terreno fatta con un'abilit\u00e0 che non si sarebbe riscontrata nella maggioranza degli altri generali francesi, de Castelnau effettu\u00f2 una difesa ad oltranza e salv\u00f2 l'importante citt\u00e0 di Nancy.\nNella difesa di Verdun, de Castelnau viene ricordato per il suo prezioso contributo nella creazione di una \"linea di difesa intermedia\", frettolosamente costruita dopo una sua prima fulminea ispezione al fronte nel gennaio 1916; e se ci fosse stato il tempo necessario, probabilmente la penetrazione tedesca del giorno 24 sarebbe potuta essere contenuta se non annullata, se i lavori di costruzione di una terza linea difensiva ordinata dal generale, si fossero conclusi in tempo.\nA riprova delle capacit\u00e0 di de Castelnau, c'\u00e8 da considerare che egli era riuscito a raggiungere un cos\u00ec alto grado nell'esercito francese, nonostante il fatto che nella Francia repubblicana, ancora sconvolta dall'Affare Dreyfus, le sue origini e la sua osservanza religiosa gli fossero state di forte intralcio. Noto in tutto l'esercito come \"le Capucin Bott\u00e9\", nonostante sia vissuto quasi fino alla fine della seconda guerra mondiale, soltanto il suo clericalismo e il suo conservatorismo lo privarono del bastone di maresciallo.\nNon erano solamente gli ufficiali di Chantilly a subire il fascino di de Castelnau; ne erano presi anche i soldati al fronte. Con tutte le esperienze fatte dal 1914, il generale continuava a rappresentare il vero \"ufficiale combattente\"; durante le prime settimane di Verdun, de Castelnau fece colpo sul colonnello Repignon dicendogli mentre erano a pranzo all'Hotel Ritz: \u00abpiuttosto che accettare di essere schiavi dei tedeschi, la razza francese preferirebbe morire sul campo di battaglia\u00bb.\nQuesto era l'uomo che part\u00ec di tutta fretta nella notte tra il 24 e 25 febbraio 1916 verso Verdun, e questo era l'uomo che ebbe un ruolo decisivo nel proseguimento della battaglia. La decisione di de Castelnau di difendere le rive e non cedere terreno non influ\u00ec solo sulla battaglia, ma altres\u00ec sulla storia della Francia. Il tarchiato ufficiale di cavalleria, personificazione dell'antico istinto marziale e dell'orgoglio della casta, aveva accettato la sfida tedesca, la Francia aveva fatto proprio quello che Falkenhayn si aspettava e sperava che facesse; ora poteva iniziare il \"graduale dissanguamento\" della Francia che l'offensiva di Verdun si poneva come obiettivo."}
{"id": "3016019", "revid": "1543377", "url": "https://it.wikipedia.org/wiki?curid=3016019", "title": "Club Sportiv Universitar Voin\u021ba Sibiu", "text": "Il Club Sportiv Universitar Voin\u021ba Sibiu (noto come \"Voin\u021ba Sibiu\") \u00e8 una societ\u00e0 calcistica di Sibiu, in Romania fondata nel 2007. Nella stagione 2011-2012 milita in Liga I per la prima volta nella sua storia.\nStoria.\nIl Voin\u021ba Sibiu viene fondato nel 2007 dopo il fallimento dell'FC Sibiu, nato a sua volta nel 2003 dopo il fallimento nel 2000 della societ\u00e0 storica della citt\u00e0, l'Inter Sibiu.\nLa squadra parte dalla Liga IV e al secondo tentativo riesce la promozione in Liga III. All'inizio del campionato 2009-2010 il presidente Hambasan coinvolge il sindaco della citt\u00e0 Johannis e quindi il comune d\u00e0 il contributo alla squadra. Di conseguenza i nero-verdi si dimostrano subito competitivi e vincono subito la Serie 6 della Liga III senza problemi collezionando 78 punti frutto di 24 vittorie, 6 pareggi e 4 sconfitte, e risultando sia il miglior attacco, 66 gol fatti, sia la miglior difesa, solo 21 gol subiti, spinti anche dal calore dei tifosi nettamente superiori in numero alla media della Liga III.\nL'obbiettivo della stagione seguente era l'immediata promozione in Liga I, prendendo spunto dalla storia simile dell'FCM Targu Mures, obiettivo poi centrato dalla societ\u00e0. La prima parte di stagione infatti ha visto la squadra piazzarsi sorprendentemente al primo posto fino all'inizio del girone di ritorno, dove poi ha avuto un calo, diventato vertiginoso nelle ultime giornate che hanno portato il Vointa dalla seconda alla quarta posizione. Il contemporaneo fallimento per\u00f2 dell'Unirea Urziceni e la retrocessione per debiti di FC Timisoara, Gloria Bistrita e FC Bihor Oradea ha lasciato un posto vacante in Liga I, posto che si sono giocati in uno spareggio la Sagetata Navodari e il Vointa Sibiu. L'andata a N\u0103vodari \u00e8 finita 0-0 mentre il ritorno a Sibiu ha visto il Vointa imporsi per 2-0 e conquistare cos\u00ec la promozione in Liga I.\n\u00c8 la prima squadra di calcio in Romania che ottiene 3 promozioni consecutive dalla Liga IV alla Liga I\nStadio.\nIl Voin\u021ba Sibiu gioca le sue partite interne allo Stadio Municipal, uno dei pi\u00f9 capienti di Romania con i suoi 14.200 posti. Bench\u00e9 sia gi\u00e0 in possesso di tutti posti a sedere si prevedono ulteriori lavori di ammodernamento.\nCuriosit\u00e0.\nEssendo l'allenatore Baciu un ex giocatore della Steaua Bucarest ha sia voluto come seconda divisa un completo rosso-blu sia creato per la squadra il marchio CSUVS (cos\u00ec come FC Steaua Bucuresti ha come marchio FCSB)."}
{"id": "3016021", "revid": "38120", "url": "https://it.wikipedia.org/wiki?curid=3016021", "title": "DEFA 553", "text": ""}
{"id": "3016022", "revid": "1632387", "url": "https://it.wikipedia.org/wiki?curid=3016022", "title": "Atrium Carceri", "text": "Atrium Carceri \u00e8 un progetto musicale dark ambient di Simon Heath che ha dato vita a sei album distribuiti dall'etichetta Cold Meat Industry.\nSimon Heath generalmente usa sintetizzatori ed effetti sonori tipicamente industrial (per questa ragione i suoi lavori vengono anche definiti \"ambient industrial\"), inoltre \u00e8 solito campionare dialoghi estratti da anime e film. I suoi lavori vogliono offrire un'atmosfera lugubre, pregna di solitudine, angoscia, decadenza e intrisa di elementi tipici dei film dell'orrore.\nIn latino \"Atrium Carceri\" significa \"atrio \"al\" carcere\", da intendersi probabilmente come \"atrio \"del\" carcere\" (che in latino, per\u00f2, sarebbe \"Atrium Carceris\")."}
{"id": "3016023", "revid": "125015226", "url": "https://it.wikipedia.org/wiki?curid=3016023", "title": "Complesso DNA polimerasi \u03b1-primasi", "text": "La Dna polimerasi \u03b1/primasi \u00e8 un complesso proteico eucariotico composto da quattro subunit\u00e0 (p49, p58, p70 e p180) che, sintetizzando un \"primer\" (innesco) di RNA, permette l'inizio della replicazione del DNA. Infatti, senza la presenza di un gruppo ossidrilico in posizione 3' (fornito proprio dal ribonucleotide del primer di RNA), le DNA polimerasi non potrebbero sintetizzare il filamento di DNA.\nFunzioni delle subunit\u00e0.\nLe subunit\u00e0 p70-p180 possiedono attivit\u00e0 DNA polimerasica, le subunit\u00e0 p49-p58, legate strettamente tra di loro, possiedono attivit\u00e0 primasica. In particolare:\nMeccanismo di replicazione.\nIl complesso \"DNA Pol \u03b1/primasi\", viene reclutato sul singolo filamento dopo le Pol \u03b5 e Pol \u03b4 attraverso l'interazione diretta con MCM10 e WDHD1. L'interazione con RPA1 aumenta il grado di fedelt\u00e0 del processo. Il complesso si lega al filamento singolo di stampo per iniziare la replicazione del DNA e con un processo lento, la primasi sintetizza l'innesco di RNA (primer) di circa una decina di basi e la subunit\u00e0 catalitica allunga il primer con d-NTP fino ad un totale di circa 50-100 bp.\nIl nuovo filamento ibrido DNA-RNA viene riconosciuto dalla PCNA (Proliferating Cell Nuclear Antigen) e insieme al fattore RF-C, posizionano la sliding clamp. Il complesso \"DNA Pol \u03b1/primasi\" si stacca e le Pol \u03b5 e Pol \u03b4 si legano al DNA (\"switching delle polimerasi\") processando rispettivamente il filamento leading e il filamento lagging.\nA questo punto la sintesi del DNA pu\u00f2 proseguire ad opera delle altre due DNA-polimerasi \u03b5 e \u03b4, altamente processive e con possibilit\u00e0 di correzione degli errori (attivit\u00e0 3'-esonucleasica).\nAlla fine di tale processo, l'innesco di RNA deve essere rimpiazzato da DNA. A fare questo interviene una RNAsi H e in ultimo una ligasi.\nIl complesso Dna polimerasi \u03b1/primasi interagisce anche con l'antigene grande T del virus SV40, permettendo la replicazione del genoma virale e con la proteina di legame all'origine di replicazione UL9 del virus herpes simplex di tipo 1 (HHV-1)."}
{"id": "3016024", "revid": "767487", "url": "https://it.wikipedia.org/wiki?curid=3016024", "title": "Locomotiva FS 720", "text": "Le locomotive Gruppo 720 sono state un particolare gruppo di locomotive a vapore con tender, di fabbricazione americana a vapore saturo e a semplice espansione, con motore a 2 cilindri, delle Ferrovie dello Stato per servizi merci.\nStoria.\nIl gruppo di 10 locomotive venne ordinato in seguito alla costituzione delle FS in conseguenza del fatto che occorreva sopperire con urgenza alla carenza di locomotive potenti per treni merci di rilievo. Le FS infatti avevano \"ereditato\" dalle cessate societ\u00e0 private un gran numero di locomotive ma in gran parte obsolete e in cattive condizioni. Venne scelto un modello di locomotiva di concezione tradizionale della prestigiosa fabbrica Baldwin di Filadelfia; le Ferrovie dello Stato ne ordinarono 10 unit\u00e0 che vennero consegnate tra 1906 e 1907; negli stessi anni vennero ordinate alla Baldwin anche 10 locomotive per servizio viaggiatori che andarono a costituire il Gruppo 666. Le macchine sviluppavano la notevole potenza di 900\u00a0CV e potevano raggiungere la velocit\u00e0 di 60\u00a0km/h in linea con le necessit\u00e0 del tempo.\nCaratteristiche tecniche.\nLa locomotiva era di classica scuola americana, a vapore saturo e a semplice espansione, con alimentazione del forno a carbone e una notevole superficie di griglia, 3,47\u00a0m\u00b2; la caldaia era tarata a 14 bar mentre il motore era a 2 cilindri esterni. Il rodiggio era il classico \"Consolidation\" 1-4-0 con carrello \"Bissel\" di guida anteriore e 4 assi motori accoppiati; il tender era a carrelli con 20\u00a0m\u00b3 di acqua e 6\u00a0t di carbone. La massa per asse era contenuta in 14,7\u00a0t.\nErano locomotive dotate di freno ad aria compressa automatico e moderabile."}
{"id": "3016027", "revid": "305248", "url": "https://it.wikipedia.org/wiki?curid=3016027", "title": "La Ragazza Fantasma", "text": ""}
{"id": "3016029", "revid": "339392", "url": "https://it.wikipedia.org/wiki?curid=3016029", "title": "Artrodie", "text": ""}
{"id": "3016033", "revid": "515931", "url": "https://it.wikipedia.org/wiki?curid=3016033", "title": "Osso capitato", "text": ""}
{"id": "3016034", "revid": "775504", "url": "https://it.wikipedia.org/wiki?curid=3016034", "title": "Para vestir santos - A proposito di single", "text": "Para vestir santos - ...A proposito di single (\"Para vestir santos\") \u00e8 una serie televisiva argentina, prodotta tra il 2009 e il 2010. Ha come protagoniste le tre attrici Griselda Siciliani, Celeste Cid e Gabriela Toscano. In Argentina \u00e8 andata in onda dal 21 aprile 2010 al 29 dicembre 2010 su Canal 13. In Italia va in onda dal 21 febbraio 2012 su La7d.\nTrama.\nGloria, vedova, severa e amara, muore improvvisamente. Le sue tre figlie Susana, Virginia e Malena, si trovano in una situazione difficile, perch\u00e9 met\u00e0 della casa viene ereditata dalla loro sorellastra Mar\u00eda Eugenia, che la vuole vendere. Le mille peripezie che seguono all'evento porteranno le tre sorelle a unirsi e conoscersi sempre pi\u00f9 e a comprendere di pi\u00f9 la madre. Ci saranno cambiamenti importanti anche nella loro vita sentimentale e a poco a poco riusciranno a scoprire l'amore.\nPremi e riconoscimenti.\nLa serie e gli attori partecipanti hanno ricevuto qualche premio o nomination ai Premios Mart\u00edn Fierro 2010 di seguito vengono elencati:"}
{"id": "3016038", "revid": "599013", "url": "https://it.wikipedia.org/wiki?curid=3016038", "title": "Felix Kroos", "text": "Biografia.\nFelix \u00e8 il fratello minore di Toni, giocatore del Real Madrid.\nCarriera.\nClub.\nHa iniziato a giocare a calcio nella squadra della sua citt\u00e0, il Greifswalder SC, per poi passare nell'estate del 2002 all'Hansa Rostock. Fa il suo debutto il 28 gennaio 2009 nella partita di Coppa di Germania contro il Wolfsburg, sostituito al 69\u00ba minuto dal compagno Sebastian Sv\u00e4rd.\nIl 15 giugno 2010 ha firmato un contratto di 3 anni con il Werder Brema.\n Punto fermo del Werder Brema II conta anche varie presenze con la prima squadra, con cui ha inoltre esordito nella Champions League 2010-2011 dal primo minuto nella partita Tottenham-Werder Brema, vinta per tre reti a zero in favore degli inglesi.\nSuccessivamente nel 2016 viene ceduto in prestito con diritto di riscatto alla Union Berlino.\nNazionale.\nDopo varie apparizioni nelle Under 20, viene convocato per la prima volta con la Germania U21 dal tecnico Rainer Adrion per giocare la partita amichevole contro la Grecia U21.\nStatistiche.\nPresenze e reti nei club.\n\"Statistiche aggiornate al 19 marzo 2011.\""}
{"id": "3016043", "revid": "60592", "url": "https://it.wikipedia.org/wiki?curid=3016043", "title": "Pajaral", "text": "Pajaral \u00e8 un sito archeologico costruito in origine dalla civilt\u00e0 Maya. \u00c8 situato a sud del fiume San Pedro Martir nel dipartimento di Pet\u00e9n in Guatemala. Il nome \"El Pajaral\" venne dato dall'archeologo Ian Graham, che scopr\u00ec il sito negli anni 70, e si riferisce ai numerosi uccelli che incontr\u00f2 nella zona.\nPajaral, assieme all'antica citt\u00e0 di Zapote Bobal, \u00e8 recentemente diventata il punto focale di un progetto archeologico, il Proyecto Peten Noroccidente (PNO). Le operazioni nella zona sono dirette da James Fitzsimmons e Laura Gamez. David Stuart ha collegato il sito di Zapote Bobal con un nome menzionato diverse volte nelle iscrizioni di siti come Piedras Negras e Yaxchil\u00e1n, il nome \"Hix Witz\".\nL'architettura di Pajaral \u00e8 caratterizzata da templi tumuli di altezza che va dagli 8 ai 20 metri. Alcuni di questi sono costruiti sopra a delle collinette naturali. Per esempio, la piazza del sito venne costruita su una collina modificata lunga 300 metri e alta 30. Anche se la mappatura del sito non \u00e8 completa, sembra che l'insediamento fosse abbastanza disperso. Zapote Bobal, la capitale della regione, era pi\u00f9 centralizzata e possedeva un palazzo reale. In base alle iscrizioni e all'iconografia del sito, incentrata sul giaguaro, gli studiosi suggeriscono che la varia architettura fu alla base del nome \"Hix Witz\" e che Pajaral, non Zapote Bobal, fosse la capitale originale della regione. Le costruzioni di Zapote Bobal fiorirono in maniera molto maggiore a partire dal 600 e la citt\u00e0 prese il posto di Pajaral come potenza regionale, assumendo il nome \"Hix Witz\" per diritto."}
{"id": "3016044", "revid": "110157", "url": "https://it.wikipedia.org/wiki?curid=3016044", "title": "Chitinamit", "text": "Chitinamit (chiamato anche Chitinamit-Chujuyup) \u00e8 un sito archeologico appartenente alla civilt\u00e0 Maya nelle colline del Guatemala. \u00c8 stato identificato anche come Jakawitz, la prima capitale del regno dei Maya Quiche. Il sito si trova nel dipartimento di El Quich\u00e9. Chitinamit risale al periodo classico iniziale, e copre un'area di circa 2 ettari.\nDescrizione.\nIl sito si trova in una regione vicino al fiume Queca in una zona considerata poco adatta per l'agricoltura, e che quindi sia stato costruito su un'altura per essere difendibile. Il sito si trova sulla montagna di Chujuyup, sul lato ovest della valle Chuyujup ed \u00e8 stato riportato alla luce nel 1977 da Kenneth Brown dell'universit\u00e0 di Houston. \u00c8 difesa da una struttura in pietra e vi sono terrazze in pietra, un campo da gioco, e un tempio dedicato al dio principale dei K'iche', chiamato Jakawitz. L'occupazione della citt\u00e0 termin\u00f2 in modo drastico.\nChitinamit include strutture residenziali che misurano 3 metri in altezza e 7 in larghezza. Queste strutture sono diverse dallo stile architettonico della popolazione Maya originale e si pensa che rappresentino uno stile importato dai K'iche'. Il sito \u00e8 disposto attorno a una piazza interna."}
{"id": "3016045", "revid": "729019", "url": "https://it.wikipedia.org/wiki?curid=3016045", "title": "Osso semilunare", "text": "L'osso semilunare (o lunato), detto cos\u00ec perch\u00e9, osservato dalla sua faccia laterale, ricorda la forma di una mezzaluna, \u00e8 un osso breve del carpo. Esso si pone nella fila prossimale del carpo medialmente all'osso scafoide e lateralmente all'osso piramidale e all'osso uncinato, coi quali instaura tre articolazioni artrodie. L'osso semilunare si articola inoltre prossimalmente con il radio e distalmente con il capitato.\nDescrizione.\nL'osso semilunare ha forma irregolarmente cubica, offrendo alla descrizione sei facce, delle quali una prossimale, una distale una mediale, una laterale, una dorsale ed una palmare. La faccia prossimale dell'osso semilunare presenta una superficie articolare convessa e rivestita di cartilagine che, assieme alle superfici articolari prossimali del navicolare e del piramidale, contribuisce a formare il condilo dell'articolazione radio-carpale. La superficie mediale presenta una superficie articolare piatta, la \"superficie articolare scafoidea\" del semilunare che, rivestita di cartilagine, stabilisce una artrodia con il navicolare. La superficie laterale presenta invece la \"faccetta articolare piramidale\" del semilunare, mediante la quale il semilunare stabilisce un'artrodia col piramidale. La superficie distale poi presenta due superfici articolari continue e rivestite di cartilagine, delle quali una laterale, si articola col capitato ed \u00e8 detta \"superficie articolare capitata\" del semilunare, ed una mediale, si articola con l'osso uncinato ed \u00e8 detta \"superficie articolare uncinata\" del semilunare. Le faccette articolari delle superfici laterale, mediale e distale del'semilunare, tra loro continue, contribuiscono tutte a formare parte dell'articolazione mediocarpale e delle articolazioni intercarpali dell'articolazione mediocarpale.\nInfine le superfici palmare e dorsale del semilunare offrono attacco ai legamenti mediocarpali capitato-semilunari, ai legamenti intercarpali lunato-piramidali e lunato-navicolari, al legamento ulno-carpale ed ai legamenti radio-carpali palmare e dorsale."}
{"id": "3016046", "revid": "433605", "url": "https://it.wikipedia.org/wiki?curid=3016046", "title": "Yo'okop", "text": "Yo'okop \u00e8 un'antica citt\u00e0 maya situata nella regione di Cochuah nello stato messicano di Quintana Roo. Questa zona \u00e8 conosciuta in particolare per essere stata al centro della guerra delle caste del XIX secolo.\nIl sito venne reso noto al pubblico con le ricerche dell'archeologo Herbert Spinden durante gli anni 20, ma i lavori pi\u00f9 concreti non iniziarono prima del XXI secolo.\nPrima del progetto di Shaw and Johnstone, il Carnegie Institution of Washington fece studi negli anni 50. Il sito era stato studiato anche da Reginald Wilson, che pubblic\u00f2 i risultati negli anni 70.\nLa citt\u00e0 era grande e ospitava un buon numero di abitanti prima della conquista spagnola. Il nome si riferisce a un grande lago stagnante presso la zona meridionale dell'insediamento.\nIl sito ospita una piramide (S4W1-1) semisepolta dalla vegetazione alta 28 metri. Vi sono quattro gruppi architetturali fatti di pietra e di altri materiali durabili. Questi gruppi sono collegati da strade, i sacb\u00e9. Le zone tra questi grandi gruppi erano popolate da case costruite in materiali deperibili, legno e fogliame.\nUn progetto archeologico iniziato nel 2000 ha portato diversi risultati nello studio delle ceramiche e della mappatura della zona. \nLinnea Wren and Travis Nygard hanno analizzato i monumenti di Yo'okop, e vi sono due stele che rappresentano governatori maschi e un pannello su muro di un giocatore di palla, tutti in basso rilievo. Ci sono anche scalini con iscrizioni che riportano l'esistenza di una regina, Kaloomte Na Cha'ak Kab, che potrebbe aver regnato nella citt\u00e0 sotto il gran signore Testimone del Cielo di Calakmul o Dzoyola. Gli scalini non erano \"in situ\"."}
{"id": "3016047", "revid": "767487", "url": "https://it.wikipedia.org/wiki?curid=3016047", "title": "Holmul", "text": "Holmul \u00e8 un sito archeologico della civilt\u00e0 Maya situato nella regione nord-orientale del bacino di Pet\u00e9n in Guatemala, vicino al confine con il Belize. Il sito venne visitato per la prima volta da una squadra di archeologi nel 1911, organizzata da Raymond Merwin dell'universit\u00e0 di Harvard. Il lavoro iniziale di Merwin ad Holmul produsse la prima stratigrafia ad essere definita in una regione Maya. Gli scavi ad Holmul vennero ripresi solo nel 2000.\nStoria.\nHolmul, come citt\u00e0, inizi\u00f2 la sua esistenza attorno all'800 a.C., e venne abbandonata nel 900 d.C., nello stesso periodo in cui l'intera civilt\u00e0 Maya entr\u00f2 in una fase di grande declino, ci\u00f2 la rende una tra le citt\u00e0 che furono abitate dai Maya per pi\u00f9 tempo. Holmul raggiunse l'apice della prosperit\u00e0 tra il 750 e il 900 d.C., avendo anche una influenza sociale sugli altri numerosi insediamenti della regione.\nUn altro sito, vicino a Holmul, chiamato La Sufricaya, ha dei muri dipinti che rappresentano un legame con il dominio esercitato dalla citt\u00e0. La gente straniera della citt\u00e0 e della regione proveniva probabilmente da Teotihuacan e da Tikal, specialmente tra il 300 e 550 d.C.. \nHolmul fu una delle ultime citt\u00e0 ad essere abbandonate, e gli archeologi sono interessati alle mura costruite intorno alla citt\u00e0 durante gli ultimi anni. Esiste anche la cinta muraria intorno a un'altra citt\u00e0 nel territorio di Holmul, chiamata Cival, il che potrebbe suggerire la possibilit\u00e0 di un assedio finale vicino al momento del crollo delle due citt\u00e0, anche se le reali implicazioni delle strutture sono sconosciute."}
{"id": "3016050", "revid": "515931", "url": "https://it.wikipedia.org/wiki?curid=3016050", "title": "Semilunare", "text": ""}
{"id": "3016051", "revid": "729019", "url": "https://it.wikipedia.org/wiki?curid=3016051", "title": "Osso piramidale", "text": "L'osso piramidale (o triquetro), detto cos\u00ec perch\u00e9 la sua forma ricorda quella di una piramide, \u00e8 un osso breve del carpo posto nella fila prossimale del carpo medialmente all'osso semilunare e dorsalmente all'osso pisiforme, coi quali instaura due artrodie. Si articola inoltre distalmente con l'osso uncinato mediante un'artrodia. Prossimalmente prende invece rapporto con il legamento triangolare nella cavit\u00e0 glenoide radiale.\nDescrizione.\nL'osso piramidale ha forma irregolarmente cubica, offrendo alla descrizione sei facce, delle quali una prossimale, una distale una mediale, una laterale, una dorsale ed una palmare. La superficie prossimale presenta una superficie articolare convessa che, assieme alle superfici articolari prossimali del navicolare e del semilunare, contribuisce a formare il condilo dell'articolazione radio-carpale.\nLa superficie laterale e quella distale presentano rispettivamente la \"superficie articolare semilunare\" e \"la superficie articolare uncinata\" del piramidale, due faccette articolari continue e rivestite di cartilagine mediante le quali l'osso piramidale si articola con l'osso semilunare e l'osso uncinato nell'articolazione mediocarpale formando due artrodie.\nLa superficie mediale riceve l'attacco del legamento collaterale ulno-carpale e del legamento collaterale mediocarpale mediale.\nInfine le superfici palmare e dorsale offrono attacco ai legamenti mediocarpali amato-piramidali e ai legamenti intercarpali lunato-piramidali.\nLa superficie palmare presenta inoltre una piccola superficie articolare di forma circolare e rivestita di cartilagine ialina, detta \"faccetta articolare piso-piramidale\" del piramidale mediante la quale si articola col pisiforme nell'articolazione piso-piramidale."}
{"id": "3016052", "revid": "1793900", "url": "https://it.wikipedia.org/wiki?curid=3016052", "title": "Teatre Nacional de Catalunya", "text": "Il Teatre Nacional de Catalunya (TNC, \"Teatro Nazionale della Catalogna\") \u00e8 un teatro pubblico creato dal dipartimento di Cultura della Generalitat de Catalunya.\nLa sua costruzione inizi\u00f2 nel 1991 su progetto dell'architetto Ricardo Bofill. Il 12 novembre 1996 si inaugur\u00f2 con la prima di \"\u00c0ngels a Am\u00e9rica\" di Tony Kushner, sotto la direzione di Josep Maria Flotats.\nDa allora nelle sue tre sale (Sala Gran, Sala Petita i Sala Tallers) si svolge regolarmente una programmazione di ogni tipo di spettacolo soprattutto in catalano."}
{"id": "3016055", "revid": "300067", "url": "https://it.wikipedia.org/wiki?curid=3016055", "title": "Hawaii missione speciale", "text": "Hawaii missione speciale (titolo originale: \"One West Waikiki\") \u00e8 una serie televisiva poliziesca prodotta negli Stati Uniti dal 1994 al 1996, creata da Glen A. Larson e con protagonisti Cheryl Ladd e Richard Burgi.\nLa serie and\u00f2 in onda per due stagioni per un totale di 20 episodi. Negli Stati Uniti fu trasmessa dalle emittenti CBS e Syndication: il primo episodio fu trasmesso il 4 agosto 1994, l'ultimo il 25 maggio 1996.\nIn Italia, il telefilm \u00e8 andato in onda su Rete 4.\nDescrizione.\nDawn Holliday (Cheryl Ladd) \u00e8 una patologa di Los Angeles, giunta alle Hawaii per una conferenza: sembra trattarsi solo di una breve trasferta, ma ben presto si trova ad indagare su misteriosi casi di omicidio insieme al Det. Mack Wolfe (Richard Burgi)..."}
{"id": "3016056", "revid": "106790109", "url": "https://it.wikipedia.org/wiki?curid=3016056", "title": "Fotbal Club Municipal Alexandria", "text": "L'FCM Alexandria (nome completo \"Fotbal Club Municipal Alexandria\") \u00e8 una societ\u00e0 calcistica di Alexandria, in Romania. Attualmente milita in Liga III.\nStoria.\nNel 2005 Florea Voicila, grande ex giocatore della squadra principe della citt\u00e0, la Rulmentul Alexandria, ai tempi della Divizia B, fonda una squadra con il proprio nome, la Florea Voicila Alexandria, con l'obiettivo di far crescere e promuovere giovani talenti. La squadra viene iscritta in Onoare.\nLa Florea Voicila vivacchia in Onoare fino alla stagione 2006-07 quando viene promossa in Liga IV mentre la squadra storica della Rulmentul retrocede lo stesso anno anch'essa in Liga IV a causa dei tagli di fondi da parte della Koyo, societ\u00e0 coreana proprietaria della fabbrica Rulmentul e della squadra associata, dopo che solo pochi anni prima, stagioni 2002-03, 2003-04 e 2004-05, era di nuovo tornata in Divizia B.\nLa prima stagione in Liga IV si conclude a met\u00e0 classifica e nell'estate 2008 il Comune, visto il contemporaneo fallimento della Rulmentul, decide di puntare sulla Florea Voicila come nuova squadra di bandiera della citt\u00e0. A seguito dell'intervento del Comune la Florea Voicila cambia denominazione in FCM Alexandria, dove FCM sta per Fotbal Club Municipal appunto.\nLa stagione 2008-09 viene dominata dall'FCM Alexandria che si laurea quindi Campione di judet ed ha la possibilit\u00e0 di essere promossa in Liga III tramite gli spareggi promozione che la vedono opposta alla Conpet Bucarest. Nonostante il buon seguito di tifosi per\u00f2 lo spareggio viene perso per 2-1. La dirigenza comunque non si d\u00e0 per vinta e da domanda di ripescaggio, domanda che va a buon fine e la squadra viene ripescata quindi in Liga III.\nLa prima stagione in Liga III viene vissuta tranquillamente senza rischi dall'FCM Alexandria che, a parte un brivido finale di rischio retrocessione visto i pochi punti che separavano le squadre di met\u00e0 classifica dalle ultime, conclude la stagione con un onorevole ottavo posto."}
{"id": "3016059", "revid": "515931", "url": "https://it.wikipedia.org/wiki?curid=3016059", "title": "Osso amato", "text": ""}
{"id": "3016063", "revid": "599013", "url": "https://it.wikipedia.org/wiki?curid=3016063", "title": "Derrick Chandler", "text": "Carriera.\nDopo aver militato nella squadra universitaria dei Nebraska Huskers, viene scelto al 5\u00ba giro dai Quad City Thunder della CBA al draft del 1993. Rifiuta l'offerta e disputa la sua prima stagione da professionista nella massima lega turca con il Galatasaray.\nGli anni successivi lo vedono nell'unico anno d'esistenza dei Mexico Aztecas nella CBA, in Europa nella Pallacanestro Trapani, Besan\u00e7on BCD, Basket Rimini. Dopo un provino con i Dallas Mavericks, torna in Europa militando nella squadra portoghese dell'Aveiro Esgueira per poi avere una parentesi in Porto Rico."}
{"id": "3016064", "revid": "4252", "url": "https://it.wikipedia.org/wiki?curid=3016064", "title": "Mah\u0101vih\u0101ra", "text": "Il monastero di Mah\u0101vih\u0101ra (\"Il grande monastero\" in lingua p\u0101li), fondato in Anur\u0101dhapura, Sri Lanka, durante il regno del re Dev\u0101na\u1e43piya Tissa nel III a.C. in occasione della missione del monaco Mahinda, divenne presto il maggior centro della scuola Therav\u0101da in Sri Lanka e, pi\u00f9 tardi, dell'India, tanto dal meritarsi l'appellativo di \"cittadella dell'ortodossia Therav\u0101da\".\nIl monaco Vin\u012btadeva (c. 645-715) in una sua opera accenna a tre scuole srilankesi, che sono i Jetavan\u012ba (ossia i monaci del monastero Jetava, che sono i \"S\u0101galika\" che compaiono nel \"Mah\u0101va\u1e43sa\"), gli Abhayagiriv\u0101sin (ossia i monaci del monastero Abhayagiri, che sono i \"Dhammarucika\" che compaiono nel \"Mah\u0101va\u1e43sa\") e i Mah\u0101vih\u0101rav\u0101sin (i monaci del monastero Mah\u0101vih\u0101ra).\nDiversi studiosi hanno ordinato in gruppi di scuole le tante denominazioni che compaiono nei vari documenti epigrafici pi\u00f9 antichi pervenutici. In genere queste liste concordano in buona misura. Nello stesso gruppo di scuole sono elencati i Jetavan\u012ba, gli Abhayagiriv\u0101sin e i Mah\u0101vih\u0101rav\u0101sin, insieme ai Therav\u0101din.\nIl pellegrino cinese Xu\u00e1nz\u00e0ng riferisce nella sua \"Cronaca dei regni occidentali\" (\u5927\u5510\u897f\u57df\u8a18 \"D\u00e0 T\u00e1ng x\u012by\u00f9 j\u00ec\", redatta tra il 646 e il 648 conservata nel T.D. 2087) di due gruppi di monaci nell'isola di Sri Lanka, e chiama H\u012bnay\u0101na-Sthavira i Mah\u0101vih\u0101rav\u0101sin e Mah\u0101y\u0101na-Sthavira gli Abhayagiriv\u0101sin.\nIl conflitto tra la comunit\u00e0 del monastero di Mah\u0101vih\u0101ra e quella del monastero di Abhayagiri Vih\u0101ra e altre scuole singalesi rivali formano il tema portante delle vicissitudini religiose nella storia antica dell'isola.\nLa discordia con la comunit\u00e0 del monastero di Abhayagiri.\nAlla sua fondazione il monastero di Abhayagiri seguiva la stessa dottrinale e la stessa pratica della comunit\u00e0 del Mah\u0101vih\u0101ra, ma i rapporti tra le due comunit\u00e0 s'incrin\u00f2 molto presto. Il fondatore della comunit\u00e0 di Abhayagiri, il monaco Kupikkala Mah\u0101 Tissa, che ricevette il monastero come un regalo personale dal re Va\u1e6d\u1e6dag\u0101ma\u1e47\u012b Abhaya nel I secolo a.C., era uno dei monaci residenti nel monastero Mah\u0101vih\u0101ra, ma accusato di una troppo lasca aderenza alla disciplina monastica fu espulso da questo monastero e si trasfer\u00ec stabilmente, con un seguito di cinquecento monaci, nel nuovo monastero di Abhayagiri."}
{"id": "3016065", "revid": "74801", "url": "https://it.wikipedia.org/wiki?curid=3016065", "title": "Giuseppe Trecca (architetto)", "text": "Nel 1894 viene ordinato sacerdote e ben presto orienta i suoi studi verso l'architettura e la storia. Nel 1913 si occup\u00f2 del completamento del campanile del duomo di Verona.\nTra il 1902 ed il 1914 promuove e dirige i restauri della chiesa di San Salvaro, situata a San Pietro di Legnago, presso cui era curato. In accordo con il pensiero dell'epoca, il restauro fu principalmente rivolto al ripristino dello stile romanico della chiesa, provvedendo a rimuovere le influenze barocche introdotte nei secoli ed alla riabilitazione della cripta, del VI-VII secolo, precedentemente interrata.\nTra il 1922 e il 1924 progetta la chiesa parrocchiale di Marano di Valpolicella e dal 1924 dirige i lavori per la decorazione di quella di Fumane.\nSuccessivamente si occupa di altre opere a carattere religioso, ad esempio: progetta un convento a Castelletto di Brenzone sul Garda, realizza una chiesa in stile gotico presso il cimitero di Lazise, modifica il prospetto della chiesa di \"San Felice\" a Cazzano di Tramigna."}
