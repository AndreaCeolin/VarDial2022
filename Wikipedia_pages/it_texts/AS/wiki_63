{"id": "3000388", "revid": "287204", "url": "https://it.wikipedia.org/wiki?curid=3000388", "title": "Graziano Verzotto", "text": "Biografia.\nPartecip\u00f2 ventenne alla Resistenza, inquadrato dapprima in una formazione garibaldina e poi in una bianca, passando attraverso un accordo politicamente impegnativo con i fascisti e i tedeschi di Padova. Per aver capeggiato l'insurrezione a S. Giustina in Colle fu considerato dai suoi compaesani corresponsabile dell'eccidio nazifascista del 27 aprile 1945, per cui si precluse ogni spazio politico in provincia di Padova. Nel 1947, \u00abvistosi odiato dalla popolazione, si allontan\u00f2 dal paese di nascita\u00bb, accettando un incarico di organizzatore politico in Sicilia per conto della Democrazia Cristiana. Nel 1949 spos\u00f2 una deputata catanese. Nel 1955 l'allora segretario Amintore Fanfani lo nomin\u00f2 commissario del partito cattolico a Siracusa e tra il 1962 e il 1966 ricopr\u00ec l'incarico di segretario regionale della DC. Per un ventennio rimase al centro della vita politica siciliana, legando il suo nome a diverse vicende torbide. Fu uno dei promotori, assieme a personaggi controversi come Vito Guarrasi e Domenico La Cavera, della nascita della Sofis, la societ\u00e0 della Regione Siciliana che fu il primo esempio di societ\u00e0 pubblica regionale. Assunto nel 1950 all'AGIP \u00abcon l'aiuto della moglie e del partito\u00bb, prosegu\u00ec la sua carriera all'ENI, di cui divenne dirigente nel 1955. Nel 1967 fu nominato presidente dell'EMS (Ente Minerario Siciliano), altra societ\u00e0 economica della Regione, gestita fino agli inizi del 1975 con criteri prettamente clientelari, deprecati dai suoi stessi amici di partito. Eletto nel 1968 al Senato della Repubblica nel collegio di Noto (SR), dovette dimettersi l'anno successivo per conservare la presidenza dell'EMS.\nRitenuto vicino a influenti capimafia, nel 1960 fu testimone di nozze del boss Giuseppe Di Cristina assieme al catanese Giuseppe Calderone. Il suo nome \u00e8 stato accostato sia alla morte di Enrico Mattei (27 ottobre 1962) che al sequestro del giornalista Mauro De Mauro (16 settembre 1970). Fu lui ad organizzare, con motivazioni risultate infondate e pretestuose, la fatale trasferta di Mattei in Sicilia del 26-27 ottobre 1962, ad appena una settimana di distanza dalla precedente. Agli inizi del 1970 fu sempre lui a coinvolgere il redattore de \u00abL'Ora\u00bb di Palermo in una campagna di stampa ricattatoria nei confronti di Eugenio Cefis e del suo protettore politico Amintore Fanfani. Lo fece tre o quattro mesi prima che il regista napoletano Francesco Rosi affidasse a De Mauro l'incarico di ricostruire gli ultimi due giorni di vita di Enrico Mattei nell'isola.\nLa scoperta, da parte dell'avv. Giorgio Ambrosoli, di interessi in nero percepiti sui fondi depositati dall'EMS in una banca gi\u00e0 di propriet\u00e0 di Michele Sindona lo costrinse il 27 gennaio 1975 a rassegnare le dimissioni dalla carica. Per aver minacciato rivelazioni su vicende divenute segreto di Stato quattro giorni pi\u00f9 tardi fu oggetto di un maldestro tentativo di sequestro di persona, destinato quasi sicuramente a concludersi con la sua soppressione. Ad organizzare l'agguato fu Berardino Andreola, il fascista romano travestito da maoista che il 14 marzo 1972 aveva fatto saltare in aria l'editore milanese Giangiacomo Feltrinelli sotto il celebre traliccio di Segrate. Preavvisato da un ufficiale dei carabinieri dell'imminente arrivo di due mandati di cattura per peculato e interessi privati in atti d'ufficio, nel marzo del 1975 ripar\u00f2 all'estero, prima in Libano e poi a Parigi. Rimase latitante per 16 anni per sfuggire agli effetti di una condanna per peculato passata in giudicato. Nel 1991 un indulto gli consent\u00ec di rientrare in Italia, ma tra il 1995 ed il 1998 fu nuovamente coinvolto nella seconda inchiesta giudiziaria sulla morte di Mattei e, dopo il 2007, nella terza inchiesta giudiziaria sulla scomparsa di De Mauro. Il decesso lo sottrasse a nuove deposizioni e ad una possibile incriminazione. Nel 2008 ha pubblicato un'autobiografia di sfacciata impostazione agiografica, che non dissolve alcuna delle nubi gravanti sulla sua vicenda politica.\nDirigente sportivo.\nVerzotto fu anche un dirigente sportivo. Infatti nell'estate del 1970 divenne presidente del Siracusa Calcio, centrando al suo primo anno la promozione in Serie C in una finale memorabile vinta al Vomero di Napoli contro i palermitani del Cantieri Navali. Rimase in carica fino al 1975. Dopo la sua fuga all'estero la gestione del club fu per qualche tempo assunta dalla moglie Maria Nicotra. I tifosi della squadra gli riservarono un'ultima, calorosa accoglienza nel 2009, quando fece ritorno nella citt\u00e0 di Siracusa per presentare il suo libro di memorie.\nVerzotto \u00e8 deceduto in una clinica di Padova il 12 giugno 2010, all'et\u00e0 di 87 anni."}
{"id": "3000389", "revid": "1347902", "url": "https://it.wikipedia.org/wiki?curid=3000389", "title": "Accademia militare di Whampoa", "text": "L'accademia per ufficiali dell'esercito del partito nazionalista cinese (), comunemente conosciuta come Accademia militare di Whampoa (), \u00e8 stata un'accademia militare nella repubblica cinese che ha prodotto molti prestigiosi comandanti che combatterono in svariati conflitti cinesi del XX secolo, in particolare la Spedizione del Nord (1926\u20131928), la Seconda guerra sino-giapponese e la Guerra civile cinese.\nL'accademia militare fu ufficialmente aperta il 16 giugno del 1924, subordinata al Partito nazionalista, ma le prime lezioni iniziarono il 1\u00ba maggio dello stesso anno.\nL'inaugurazione fu fatta sull'isola di Changzhou, al largo del porto di Huangpu, nei pressi di Canton, facendo guadagnare all'accademia il nome con la quale \u00e8 conosciuta comunemente.\nDurante la cerimonia inaugurale, Sun Yat-sen pronunci\u00f2 un discorso che in seguito divenne l'inno nazionale della Repubblica di Cina.\nFondazione.\nDopo la morte di Yuan Shikai, la Cina fu divisa in piccoli territori per mano dei signori della guerra che erano rivali l'un l'altro. Sun Yat-sen prov\u00f2, nel 1917 e 1920, di creare un governo nella sua provincia di Guangdong, per poter lanciare un'offensiva verso nord, allo scopo di unire la Cina ad applicare i suoi \"tre principi del popolo\". Le richieste fatte da Sun all'estero, per il finanziamento e il supporto logistico, rimasero inascoltate. Poi, un rappresentante del Comintern, Henk Sneevliet (chiamato Maring), ebbe un colloquio con Sun a Guangxi e gli propose di fondare un'accademia militare per addestrare un esercito rivoluzionario: questo sostenne il progetto di Sun, che accett\u00f2 senza esitazione. Il Partito Comunista Cinese invi\u00f2 Li Dazhao e Lin Boqu per discutere le modalit\u00e0 di fondazione dell'accademia. Nel 1924, al primo Congresso nazionale del Kuomintang, venne approvata la politica di alleanza con l'Unione Sovietica e il Partito comunista cinese. Di conseguenza, venne approvata anche la decisione di fondare l'accademia.\nOrganizzazione.\nL'Accademia di Huangpu era costituita da sei dipartimenti: politica, istruzione, addestramento, gestione, salute e approvvigionamento. L'accademia attrasse i migliori talenti rivoluzionari del tempo. Sun fu nominato direttore della scuola, anche se onorario. Il protetto di Sun, Chiang Kai-shek, fu nominato preside della scuola. Liao Zhongkai, il famoso esponente di sinistra del Kuomintang e tesoriere di Sun, fu nominato rappresentante del Kuomintang nel consiglio dell'Accademia. Zhou Enlai, Hu Hanmin e Wang Jingwei erano tra gli istruttori del dipartimento politico. He Yingqin e Ye Jianying del dipartimento militare per un breve periodo. Il rappresentante dell'Unione Sovietica Mikhail Borodin era un consigliere, in riconoscimento della generosit\u00e0 del suo paese nei confronti del Kuomintang, sia finanziariamente che attraverso consulenti militari come Vasilij Bljucher.\nFormazione.\nLe lezioni dell'Accademia comprendevano istruzione militare teorica e pratica e politica. Gli studenti imparavano strategia, tattica, arsenale e teorie militari, il pensiero di Sun, ma anche del comunismo. Capi e attivisti rinomati del Kuomintang e del Partito Comunista Cinese tennero conferenze che lasciarono il segno. Tra essi Tan Yankai, Zhang Renjie, Mao Zedong e Liu Shaoqi.\nTra gli studenti pi\u00f9 famosi ci sono il generale Lin Biao, Xu Xiangqian, Zuo Quan, Chen Geng e i comandanti nazionalisti Chen Cheng, Du Yuming e Hu Zongnan. Questi giovani studenti diedero dimostrazione delle loro capacit\u00e0 nella guerra contro i signori della guerra locali e i dissidenti di Sun, come Chen Jiongming, e durante l'unificazione della provincia del Guangdong. Ci\u00f2 continu\u00f2 durante la Spedizione del Nord.\nTrasferimenti.\nL'Accademia di Huangpu occup\u00f2 il suo sito originario, nei pressi di Canton, dal 1924 al 1926, per sei semestri in cui si arruolarono oltre settemila studenti. Ma con la separazione tra Chiang Kai-shek e il Partito comunista cinese durante la spedizione del nord, l'accademia fu trasferita, dopo la sconfitta dei signori della guerra nel 1928, nella nuova capitale, Nanchino. Venne nuovamente trasferita a Chengdu durante l'invasione giapponese.\nNel 1950, dopo la vittoria del Partito comunista cinese nella Cina continentale, l'accademia fu trasferita a Fengshan nei pressi di Kaohsiung a Taiwan sotto il nome di \"Accademia militare cinese\".\nL'Accademia di Huangpu ha svolto un ruolo storico importante. La sua influenza, ben al di l\u00e0 delle conoscenze militari strategiche e tecniche dell'epoca, era politica e ideologica, con una diretta influenza sullo stile del governo cinese."}
{"id": "3000390", "revid": "6923", "url": "https://it.wikipedia.org/wiki?curid=3000390", "title": "NX-OS", "text": "NX-OS \u00e8 un sistema operativo prodotto da Cisco Systems per i dispositivi operanti nei data center. In particolare, NX-OS \u00e8 il sistema operativo impiegato negli switch di rete Cisco della serie Nexus. La versione corrente di NX-OS \u00e8 6.0.\nBasato sul kernel Linux, \u00e8 progettato per facilitare la virtualizzazione di VRF ovvero Virtual Routing and Forwarding attraverso ambienti di contesto di esecuzione totalmente indipendenti fra loro chiamati VDC ovvero Virtual Device Context. Grazie all'ottimizzazione degli ambienti di contesto di esecuzione nella virtualizzazione dei VRF, NX-OS offre una massimizzazione di uptime e affidabilit\u00e0."}
{"id": "3000394", "revid": "1543377", "url": "https://it.wikipedia.org/wiki?curid=3000394", "title": "Sherwood Egbert", "text": " \u00c8 stato un marine dell'esercito degli Stati Uniti, e fu presidente della Studebaker-Packard Corporation e della Studebaker dal 1961 al 1963. Proveniva dalla McCulloch Motors Corporation, senza nessuna esperienza nell'industria automobilistica .\nAlla Studebaker sostitu\u00ec Harold E. Churchill con una lettera d'intenti che premeva sul progressivo distaccamento dalla produzione automobilistica, che avrebbe dovuto assorbire il disavanzo economico della Casa automobilistica di South Bend (94 milioni di dollari), fondendosi con Compagnie con i conti in ordine. Il proposito per la contrazione della produzione automobilistica non ebbe seguito, incoraggiato dai resoconti delle proiezioni future del mercato automobilistico statunitense, che erano potenzialmente positive per le piccole aziende automobiliste. Incominci\u00f2 subito a lavorare sull'Avanti, il modello di punta sportivo della Studebaker. Basata sul telaio e sul gruppo motore-cambio della Lark, la Avanti aveva una carrozzeria spiovente in fibra di vetro, progettata da un gruppo di tecnici guidati da Raymond Loewy. Il modello rimase in produzione fino alla primavera del 1962, tempo insufficiente per organizzare la fabbricazione e la distribuzione, a dispetto degli ordini ricevuti.\nPer rivedere l'obsoleta linea di produzione della Studebaker, Egbert assunse Brooks Stevens con l'intento di realizzare importanti modifiche con pochi fondi; Stevens pi\u00f9 tardi ammise che con 7 milioni di dollari per riprogettare nel 1962 la Lark e la Hawk era \u201cappena sufficiente per fabbricare la maniglia di una porta di una Plymouth... ma Sherwood non era un uomo del mondo delle automobili e non sapeva che ci\u00f2 era impossibile\u201d.\nQueste manovre alla Studebaker non ricevettero l'apprezzamento dei componenti del consiglio di amministrazione, che assunsero Egbert per chiudere la produzione automobilistica. I contrasti finirono con la scoperta della malattia di Egbert, un tumore che gli fu diagnosticato nel 1962; dopo l'operazione ed il lento recupero fu estromesso dagli affari della Casa automobilistica di South Bend nel novembre del 1963. La Studebaker chiuse gli stabilimenti statunitensi pochi mesi dopo. La produzione fu spostata agli impianti canadesi, dove la Studebaker continu\u00f2 a fabbricare automobili fino al marzo del 1966, data della chiusura definitiva. Egbert mor\u00ec nel 1969 a 49 anni."}
{"id": "3000396", "revid": "438678", "url": "https://it.wikipedia.org/wiki?curid=3000396", "title": "Topolino e l'illusionista", "text": "Topolino e l'illusionista \u00e8 una storia del 1941 sceneggiata da Merrill De Maris e disegnata da Floyd Gottfredson. Venne pubblicata per la prima volta sui quotidiani statunitensi dal 14 aprile al 5 luglio 1941.\nTrama.\nTopolino, di ritorno dalla precedente avventura sull'isola dei dinosauri (cfr. Topolino all'et\u00e0 della pietra), va a casa di Minni per proporle di uscire insieme ma scopre che durante la sua assenza Minni ha cominciato a uscire con un illusionista, un certo Bubbo Rudini. Scontento per essere stato mollato dalla sua ragazza, Topolino viene preso in giro da dei bambini per la faccenda di Bubbo e, per non farsi vedere da Bubbo che stava arrivando, si nasconde per la vergogna sotto la gonna di un manichino. Giunto a casa, arrivano Tip e Tap che senza volerlo gli fanno venire un'idea: Topolino decide di far ingelosire Minni fingendo di essersi fidanzato con sua cugina, Milli.\nArriva il giorno del ballo annuale da una contessa e le coppie Topolino-Milli e Bubbo-Minni partecipano alla gara di ballo. Minni e Bubbo vengono subito eliminati, mentre Topolino e Milli vincono la competizione. Bubbo cerca la rivalsa facendo dei bei giochi di prestigio, ma a rovinargli i piani arriva Pippo che legge una lettera a Bubbo svelando che lui \u00e8 in realt\u00e0 un autista che usava l'auto, i vestiti e i soldi del padrone spacciandoli per propri. Pippo legge la lettera su ordine di Topolino, che prima del ballo aveva scoperto, grazie a Milli, che Bubbo era un autista. Scoperto di essere stata ingannata da Bubbo, Minni inizia a piangere e scappa ma viene raggiunta da Topolino e Milli, che cercano di consolarla. Minni dice di essere stata una stupida ad essersi messa con Bubbo e che ora ha perso pure il suo precedente fidanzato, Topolino, dato che si \u00e8 fidanzato con Milli. Topolino le spiega che Milli non \u00e8 la sua fidanzata ma semplicemente sua cugina e che il fidanzamento era solo una finzione per farla ingelosire. Minni, sollevata, inizia a coprire di baci Topolino, mentre Milli lascia la stanza in punta di piedi.\nLa storia si conclude con la partenza di Milli e i due che si riconciliano.\nEdizioni italiane.\nLa storia comparve in Italia per la prima volta su \"Topolino\" (giornale) n. 468-477 dal 2 dicembre 1941 al 3 febbraio 1942, con uno scarto di otto mesi rispetto all'uscita della storia negli states. Per volere del regime fascista la storia sub\u00ec vari tagli e modifiche. In particolare:\nQuesta fu l'ultima storia di Topolino pubblicata in Italia durante il fascismo; dal n. 478 il personaggio Disney venne sostituito da Tuffolino, un personaggio umano molto simile a Topolino (praticamente \u00e8 un plagio, infatti la prima storia di Tuffolino, \"Tuffolino agente di pubblicit\u00e0\", \u00e8 stata plagiata da \"Topolino agente di pubblicit\u00e0\").\nCi vollero parecchi anni prima che uscisse in Italia la versione integrale della storia, che venne pubblicata su \"Topolino d'oro #28\" (1973).\nL'ultima ristampa della storia, avvenuta su \"Gli anni d'oro di Topolino #5\", contiene un'imperfezione: la testa di Milli \u00e8 stata annerita, rendendola praticamente identica a Minni, mentre nella versione originale il pelo di Milli era grigio."}
{"id": "3000397", "revid": "126257", "url": "https://it.wikipedia.org/wiki?curid=3000397", "title": "Sherwood Harry Egbert", "text": ""}
{"id": "3000410", "revid": "167900", "url": "https://it.wikipedia.org/wiki?curid=3000410", "title": "Shinpei Got\u014d", "text": ""}
{"id": "3000412", "revid": "287204", "url": "https://it.wikipedia.org/wiki?curid=3000412", "title": "Acido metacrilico", "text": "Lacido metacrilico (abbreviato MAA) \u00e8 un composto organico. Questo liquido incolore e viscoso \u00e8 un acido carbossilico con uno sgradevole odore acre. \u00c8 solubile in acqua tiepida e miscibile con la maggior parte dei solventi organici. L'acido metacrilico viene prodotto industrialmente su larga scala come un precursore dei suoi esteri, specialmente il metacrilato di metile (MMA). I metacrilati hanno numerosi impieghi, la maggior parte dei quali nella manifattura di polimeri, principale tra essi il polimetilmetacrilato. L'MAA \u00e8 contenuto naturalmente in piccole quantit\u00e0 nell'olio di camomilla.\nProduzione e propriet\u00e0.\nOgni anno vengono prodotti pi\u00f9 di 3 milioni di tonnellate di acido metacrilico. La sintesi industriale parte dall'isobutene o dall'alcol t-butilico, che vengono ossidati prima a metacroleina e poi a MAA. Come alternativa, si usa la cianidrina dell'acetone, che viene convertita con acido solforico in solfato di metacrilammide. \nL'acido metacrilico fu ottenuto per la prima volta come estere etilico trattando il pentacloruro di fosforo con un estere dell'acido 2-idrossi-2-metilpropanoico. Esso, comunque, \u00e8 pi\u00f9 facilmente ottenuto dall'ebollizione del acido citra- o meso-bromopirotartarico con alcali. Esso cristallizza in prismi. Quando fuso con un alcali forma acido propionico. Un amalgama di sodio lo riduce in acido isobutirrico. Una forma polimerica dell'acido metacrilico \u00e8 stata descritta nel 1880."}
{"id": "3000418", "revid": "1345932", "url": "https://it.wikipedia.org/wiki?curid=3000418", "title": "Reazione di Heck", "text": "La reazione di Heck (o di Mizoroki-Heck) \u00e8 la reazione chimica tra un alogenuro alchilico insaturo (o il corrispondente triflato) e un alchene in presenza di una base forte e di un catalizzatore a base di palladio. Deve il suo nome a Richard Heck (Premio Nobel per la chimica 2010) e Tsutomu Mizoroki.\nAll'americano Richard F. Heck insieme ai giapponesi Ei-ichi Negishi e Akira Suzuki \u00e8 stato assegnato il premio Nobel 2010 \"per lo sviluppo di metodi innovativi e pi\u00f9 efficienti per unire gli atomi di carbonio e sintetizzare molecole complesse\". Il metodo da loro sviluppato ha avuto diverse applicazioni per la realizzazione di farmaci, oltre che nel campo dell'elettronica. \nLe prime reazioni di cross-coupling (meccanismo molecolare di questa reazione) condotte utilizzando il palladio come catalizzatore sono state sviluppate dall'italiano Luigi Cassar con cui collabor\u00f2 anche Heck, tanto che alcune reazioni sono citate in certi testi come \"di Heck-Cassar\".\nLa reazione \u00e8 condotta in presenza di un composto di organopalladio. L'alogenuro (bromuro o cloruro) o il triflato \u00e8 un composto arilico, benzilico o vinilico; l'alchene presenta almeno un idrogeno in posizione vinilica ed \u00e8 spesso un composto elettron-povero (un acrilato, un estere, l'acrilonitrile). Il catalizzatore pu\u00f2 essere il tetracis(trifenilfosfina)palladio(0), cloruro di palladio o acetato di palladio. Il ligando \u00e8 trifenilfosfina o BINAP. La base \u00e8 trietilammina, carbonato di potassio o acetato di sodio.\nQuesta reazione permette di sostituire l'atomo di idrogeno in posizione vinilica dell'alchene (ovvero direttamente legato ad uno degli atomi di carbonio impegnati nel doppio legame) con il residuo R dell'alogenuro, mediante eliminazione di uno ione idruro.\nLa reazione di Heck si basa su due propriet\u00e0 particolari del palladio.\nLa catena alchilica R reca una parziale carica negativa, poich\u00e9 il palladio \u00e8 meno elettronegativo del carbonio.\nLa combinazione di queste due propriet\u00e0 d\u00e0 origine alla reazione di Heck, che consiste nel fare reagire un alchene con un reattivo del palladio del tipo RPdL2X, in una reazione come la seguente:\nL'alchene, attivato dalla coordinazione col palladio, reagisce con la catena R- legata al reattivo del palladio, che si addiziona al carbonio meno impedito stericamente (quello con l'idrogeno) espellendo uno ione idruro, il quale former\u00e0 l'acido alogenidrico HX e rimarr\u00e0 legato al complesso del palladio. \u00c8 possibile liberare il complesso del palladio dalla presenza dell'acido mediante un lavaggio con una base.\nL'importanza della reazione di Heck \u00e8 data dal fatto che in circostanze normali non \u00e8 possibile intervenire sugli idrogeni di un alchene: essa permette invece la loro sostituzione con una qualsiasi catena R-, ampliando notevolmente la chimica degli alcheni."}
{"id": "3000420", "revid": "1378703", "url": "https://it.wikipedia.org/wiki?curid=3000420", "title": "The Divinity of Oceans", "text": "The Divinity of Oceans \u00e8 il secondo full-length della band funeral doom tedesca degli Ahab. Viene pubblicato nel 2009 sotto l'etichetta discografica Napalm Records. L'album \u00e8 un concept basato sulla storia del naufragio della baleniera Essex, da parte di un capodoglio, che finisce poi col cannibalismo da parte degli uomini dell'equipaggio."}
{"id": "3000430", "revid": "599013", "url": "https://it.wikipedia.org/wiki?curid=3000430", "title": "Candido Beretta", "text": "Biografia.\nAl termine della carriera venne assunto presso il comune di Udine come usciere e centralinista, rimanendo nel mondo del calcio come allenatore di squadre giovanili (colse il terzo posto nazionale nel 1982 con gli Allievi dell'Udinese) e dilettantistiche (guidando il \"Mercato Tarvisio\" nel salto di categoria).\nIl 30 dicembre 2003, all'et\u00e0 di 62 anni, \u00e8 stato trovato cadavere vicino allo Stadio Friuli, probabilmente colto da malore.\nCarriera.\nBeretta inizi\u00f2 a giocare a calcio nell'A.C. La Muggiorese, squadra di Muggi\u00f2. Notato dagli osservatori del , al tempo in Serie B, venne ingaggiato ancora giovanissimo nel 1958. Una stagione dopo, venne convocato per le Olimpiadi del 1960 ma venne poi scartato dalla lista, in quanto gli si preferirono giocatori militanti in Serie A. Gioc\u00f2 soltanto la prima amichevole nel mese di marzo in preparazione alle Olimpiade contro la Svizzera a Berna.\nAl termine della stagione 1960-1961, dopo 24 presenze con la maglia lombarda, venne ceduto all' con il quale esord\u00ec nella massima serie il 27 agosto 1961 (Udinese- 1-3). La prima rete arriv\u00f2 invece il 4 marzo 1962 in Spal-Udinese 2-1; mise anche a segno una seconda rete, il 1\u00ba aprile, in Palermo-Udinese 1-3. La stagione dell'Udinese non fu per\u00f2 brillante, con la squadra friulana che termin\u00f2 il campionato diciottesima e retrocedette in Serie B. La stagione successiva non fu migliore, con il raggiungimento della quattordicesima posizione, non lontana dalla retrocessione in Serie C.\nNel 1963 Beretta cambi\u00f2 ancora maglia, rimanendo nella serie cadetta al , dove raccolse 65 presenze ed 1 rete prima di passare in Serie A al , nel 1965. Con la squadra lombarda il centrocampista rimase solo una stagione, raccogliendo 33 presenze prima di passare al sempre nella massima serie, dove segn\u00f2 la sua ultima rete in Serie A il 21 maggio 1967 in Venezia-Roma 1-2. Al termine della stagione, infatti, il Venezia retrocedette in Serie B e in quella successiva anche in Serie C: alla fine del campionato 1968-1969, dopo 19 presenze, diede l'addio al calcio giocato.\nComplessivamente, Beretta marc\u00f2 83 presenze e 3 reti in Serie A, pi\u00f9 154 presenze e 2 reti in Serie B."}
{"id": "3000435", "revid": "1071822", "url": "https://it.wikipedia.org/wiki?curid=3000435", "title": "Agostino Natale Luci", "text": "Biografia.\nNato a Firenze da una famiglia fiorentina, figlio di Emilio di Pietro Luci e di Adelaide di Gaetano degli Innocenti, Agostino Natale Luci studi\u00f2 pittura presso l'Accademia della Belle Arti di Firenze dove fu seguito dai maestri Giovanni Fattori e Raffaello Sernesi. Mosse i suoi primi passi nella fotografia con un lungo apprendistato presso i fratelli Alinari di Firenze, che avevano fondato una ventina d'anni prima il celebre studio fotografico. \nA 23 anni si trasfer\u00ec per alcuni anni a Parigi, con sole ottanta lire in tasca, in una citt\u00e0 che non conosceva. Dopo un mese di stenti e privazioni, trov\u00f2 finalmente un'occupazione nella ditta Paul Berthier, dove si occup\u00f2 di pittura su fotografia per i magazzini d'arte. A Parigi ebbe cos\u00ec l'opportunit\u00e0 di approfondire gli aspetti tecnici legati all'arte della riproduzione e del ritocco nella fotografia. \nRitornato in Italia, si trasfer\u00ec ad Arezzo dove avvi\u00f2 la sua attivit\u00e0 in proprio, specializzandosi nella ritrattisca e nei paesaggi-architettonici. Vinse numerosi premi, medaglie d'oro e d'argento, e lavor\u00f2 per le pi\u00f9 importanti riviste italiane e straniere.\nNel 1889 accompagn\u00f2, in qualit\u00e0 di fotografo, il futuro re d'Italia, all'epoca principe ereditario, nel suo viaggio a Cristiania in Danimarca, dove andava per salutare il Duca degli Abruzzi in partenza per una spedizione polare.\nQuando Vittorio Emanuele III sal\u00ec al trono, Agostino Natale Luci fu invitato al Castello Reale di Racconigi per fotografare la reggia sabauda e i dintorni della tenuta, ospite per tre mesi della famiglia reale.\nSpos\u00f2 Elisa Ricci, dai quali ebbe due figlie femmine e un maschio. La figlia Elvira (1884-1948) fu la prima donna fotografa professionista di Arezzo, mentre ."}
{"id": "3000437", "revid": "729019", "url": "https://it.wikipedia.org/wiki?curid=3000437", "title": "Elettrodo di lavoro", "text": "L'elettrodo di lavoro \u00e8 l'elettrodo in un sistema elettrochimico sul quale avviene la reazione di interesse,\nesso \u00e8 quindi il dispositivo direttamente responsabile della misura. L'elettrodo di lavoro \u00e8 spesso utilizzato in combinazione con un elettrodo ausiliario, e un elettrodo di riferimento in un sistema a tre elettrodi. In relazione al fatto che la reazione sull'elettrodo sia una riduzione o una ossidazione, l'elettrodo di lavoro pu\u00f2 essere considerato catodico o anodico. I comuni elettrodi di lavoro possono consistere di metalli inerti come oro, argento o platino, o elettrodi a carbonio vitreo o pirolitico, o a goccia di mercurio o a film."}
{"id": "3000446", "revid": "339392", "url": "https://it.wikipedia.org/wiki?curid=3000446", "title": "Disastro del Golfo del Messico", "text": ""}
{"id": "3000447", "revid": "765341", "url": "https://it.wikipedia.org/wiki?curid=3000447", "title": "Maria Luisa d'Asburgo-Lorena (Toscana)", "text": "Biografia.\nMaria Luisa nacque a Firenze, a Palazzo Pitti, ottava dei dieci figli del granduca Leopoldo II di Toscana (1797-1870) e della sua seconda moglie la granduchessa Maria Antonietta di Borbone (1814-1898). I suoi nonni paterni furono il granduca Ferdinando III di Toscana e Luisa Maria Amalia di Borbone-Napoli; quelli materni il re Francesco I delle Due Sicilie e Maria Isabella di Borbone-Spagna.\nIl nome di battesimo le venne dato in onore della sorella di suo padre, l'inferma principessa Maria Luisa (1799-1857), chiamata con affetto la \"Gobbina\" dal popolo fiorentino.\nMaria Luisa nacque in un momento di tranquillit\u00e0 e benessere per il Granducato e fu cresciuta in un ambiente familiare aperto e affettuoso. Ben presto, per\u00f2, la sua giovane esistenza ebbe un primo scontro con la realt\u00e0 a seguito delle rivoluzioni del 1848. Nel febbraio 1849, infatti, mentre prendeva potere l'ala ultrademocratica toscana, la famiglia granducale decise di partire alla volta di Gaeta. La granduchessa Maria Antonietta non viaggi\u00f2 insieme al resto della famiglia, ma solo con i suoi due figli pi\u00f9 piccoli, Maria Luisa di tre anni e Luigi di appena un anno. A Orbetello, la Granduchessa fu assalita dal popolo che voleva trattenerla insieme ai figli, che scoppiarono a piangere; l'intervento di un cacciatore del Granduca permise alla Granduchessa di proseguire e di raggiungere la nave del marito.\nLa famiglia granducale rimase a Gaeta per diversi mesi e pot\u00e9 rientrare a Firenze solo il 28 luglio 1849. Seguirono anni relativamente tranquilli per la famiglia di Leopoldo II, fino allo scoppio della Seconda guerra d'indipendenza italiana. Il 27 aprile 1859, infatti, di fronte alla popolazione che sosteneva l'entrata in guerra a fianco del Piemonte contro l'Austria, Leopoldo II per evitare spargimenti di sangue decise di lasciare la citt\u00e0. La giovane Maria Luisa, che aveva allora quattordici anni, disse addio alla sua citt\u00e0 natale.\nDal 1859 al 1865, visse insieme ai genitori nei territori dell'Impero d'Austria, in particolare nel Castello di Brand\u00fds (Boemia), propriet\u00e0 privata di Leopoldo II. A Brand\u00fds nad Labem, il 31 maggio 1865, all'et\u00e0 di vent'anni, convol\u00f2 a nozze con Carlo, principe di Isenburg e B\u00fcdingen in Birstein (1838-1899), un conte dell'Assia. Dal matrimonio nacquero otto figli. Carlo mor\u00ec a sessant'anni, Maria Luisa si spense durante la Grande Guerra, nel 1917, all'et\u00e0 di sessantanove anni, prima di vedere la fine degli Asburgo.\nDiscendenza.\nMaria Luisa e Carlo ebbero otto figli:"}
{"id": "3000456", "revid": "1543377", "url": "https://it.wikipedia.org/wiki?curid=3000456", "title": "Elettrodo ausiliario", "text": "L'elettrodo ausiliario, spesso chiamato anche controelettrodo, \u00e8 un elettrodo utilizzato in una cella elettrochimica a tre elettrodi per l'analisi voltammetrica o per altre reazioni in cui deve fluire una corrente elettrica.\nL'elettrodo ausiliario \u00e8 distinto dall'elettrodo di riferimento, il quale stabilisce il potenziale elettrico contro cui altri potenziali possono essere misurati, e dall'elettrodo di lavoro, in cui ha luogo la reazione di cella. Nell'elettrodo ausiliario non avvengono invece le reazioni elettrochimiche studiate e il suo unico scopo \u00e8 quello di garantire il flusso di corrente attraverso la cella elettrochimica. Viene quindi utilizzato per assicurare che la corrente non circoli attraverso l'elettrodo di riferimento (sistema a tre elettrodi), il che influenzerebbe il potenziale dell'elettrodo di riferimento. L'elettrodo ausiliario spesso possiede un'area superficiale pi\u00f9 grande rispetto all'elettrodo di lavoro per assicurare che le reazioni che avvengono sull'elettrodo di lavoro non siano limitate dall'area della superficie tramite l'elettrodo ausiliario.\nIl potenziale dell'elettrodo ausiliario \u00e8 di segno opposto a quello dell'elettrodo di lavoro, ma la sua corrente e il suo potenziale non vengono misurati.\nQuando si utilizza una cella a tre elettrodi in ambito elettroanalitico, l'elettrodo ausiliario \u00e8 spesso isolato dall'elettrodo di lavoro utilizzando vetro poroso. Tale isolamento previene la contaminazione da parte dei sottoprodotti generati all'elettrodo ausiliario riguardo al corpo della soluzione analitica oggetto di studio e l'interferenza con la misura analitica fatta dall'elettrodo di lavoro.\nGli elettrodi ausiliari sono spesso fabbricati utilizzando materiali elettrochimicamente inerti come oro, platino o carbonio."}
{"id": "3000464", "revid": "219355", "url": "https://it.wikipedia.org/wiki?curid=3000464", "title": "Gruppo allilico", "text": ""}
{"id": "3000466", "revid": "219355", "url": "https://it.wikipedia.org/wiki?curid=3000466", "title": "Gruppi allilici", "text": ""}
{"id": "3000470", "revid": "32837372", "url": "https://it.wikipedia.org/wiki?curid=3000470", "title": "Server blade", "text": ""}
{"id": "3000473", "revid": "767487", "url": "https://it.wikipedia.org/wiki?curid=3000473", "title": "Allile", "text": "In chimica l'allile (o gruppo allilico) \u00e8 un gruppo funzionale corrispondente a un propilene privato di un atomo di idrogeno, avente formula CH2=CH-CH2-. I composti contenenti un allile si chiamano \"composti allilici\".\nTale gruppo funzionale determina un fenomeno risonanza, che gli conferisce maggiore stabilit\u00e0."}
{"id": "3000478", "revid": "219355", "url": "https://it.wikipedia.org/wiki?curid=3000478", "title": "Diallile", "text": ""}
{"id": "3000479", "revid": "219355", "url": "https://it.wikipedia.org/wiki?curid=3000479", "title": "Triallile", "text": ""}
{"id": "3000480", "revid": "219355", "url": "https://it.wikipedia.org/wiki?curid=3000480", "title": "Chem. Rev.", "text": ""}
{"id": "3000481", "revid": "219355", "url": "https://it.wikipedia.org/wiki?curid=3000481", "title": "Chem. Mat.", "text": ""}
{"id": "3000482", "revid": "219355", "url": "https://it.wikipedia.org/wiki?curid=3000482", "title": "J. Agric. Food Chem.", "text": ""}
{"id": "3000483", "revid": "1543377", "url": "https://it.wikipedia.org/wiki?curid=3000483", "title": "1,1-dicloroetene", "text": "L'1,1-dicloroetene o dicloruro di vinilidene, \u00e8 un composto organico clorurato con formula molecolare \u00e8 C2H2Cl2.\nImpiego.\nViene principalmente utilizzato come monomero (per la produzione di polivinildencloruro) e come comonomero (cio\u00e8 associato ad altri monomeri) nella polimerizzazione del cloruro di vinile, dell'acrilonitrile e degli acrilati. \u00c8 anche impiegato nella fabbricazione di dispositivi a semiconduttore.\nPericolosit\u00e0.\nl'1,1-dicloroetene \u00e8 un composto organico estremamente infiammabile e nocivo per inalazione. \u00c8 inoltre un sospetto cancerogeno.\nInterventi di primo soccorso.\nI sintomi di avvelenamento possono comparire dopo molte ore, per tale motivo \u00e8 necessaria la sorveglianza di un medico nelle 48 ore successive all'incidente.\nSe inalato o ingerito portare la persona interessata in zona ben aerata, praticare eventualmente la respirazione artificiale e tenere al caldo. Se i disturbi persistono consultare il medico. Se il soggetto \u00e8 svenuto provvedere a tenerlo durante il trasporto in posizione stabile su un fianco.\nGeneralmente il composto non causa danni alla cute e in caso di contatto con gli occhi lavare abbondantemente con acqua corrente."}
{"id": "3000484", "revid": "219355", "url": "https://it.wikipedia.org/wiki?curid=3000484", "title": "J. Chem. Eng. Data", "text": ""}
{"id": "3000486", "revid": "219355", "url": "https://it.wikipedia.org/wiki?curid=3000486", "title": "J. Phys. Chem. Lett.", "text": ""}
{"id": "3000487", "revid": "219355", "url": "https://it.wikipedia.org/wiki?curid=3000487", "title": "J. Chem. Theory Comput.", "text": ""}
{"id": "3000489", "revid": "219355", "url": "https://it.wikipedia.org/wiki?curid=3000489", "title": "Mol. Pharm.", "text": ""}
{"id": "3000491", "revid": "7969", "url": "https://it.wikipedia.org/wiki?curid=3000491", "title": "Kampong Tralach District", "text": ""}
{"id": "3000492", "revid": "767487", "url": "https://it.wikipedia.org/wiki?curid=3000492", "title": "KAW - L'attacco dei corvi imperiali", "text": "KAW - L'attacco dei corvi imperiali (\"KAW\") \u00e8 un film horror diretto da Sheldon Wilson.\nIl film \u00e8 stato distribuito in Italia dalla Eagle Pictures ed \u00e8 uscito nelle sale italiane il 29 ottobre 2007.\nTrama.\nPer lo sceriffo Wayne \u00e8 l'ultimo giorno di lavoro, dopo andr\u00e0 in vacanza con sua moglie.\nTutta la giornata sembra andare bene, ma all'improvviso uno stormo di corvi attacca tutta la popolazione, divorando parte della gente.\nI pochi superstiti sopravvissuti si sono rifugiati in una tavola calda. Piano piano si scopre che lo stormo di corvi ha attaccato la popolazione per causa di un virus letale.\nOra tocca allo sceriffo Wayne e ai superstiti distruggere lo stormo di corvi prima che si sposti e infetti tutto il mondo.\nDistribuzione.\nDivieti.\nIl film in molte parti del mondo \u00e8 stato vietato ad un pubblico minore, a causa di alcune scene violente e cruenti:\nSequel.\nIl regista Sheldon Wilson ha dichiarato la possibilit\u00e0 di un sequel intitolato \"KAW II - Il ritorno dei corvi imperiali\", previsto per il 2011."}
{"id": "3000500", "revid": "81103", "url": "https://it.wikipedia.org/wiki?curid=3000500", "title": "L'Italia libera", "text": "L'Italia Libera fu il giornale ufficiale del Partito d'Azione, nato per diffondere il programma - inizialmente condensato in \u2018Sette Punti\u2019 - che i dirigenti della nuova formazione politica (costituitasi a Roma il 4 giugno 1942) consideravano come possibile base comune di una larga concentrazione di forze democratiche e antifasciste. Il nome deriva dall'omonima testata fondata dal repubblicano Randolfo Pacciardi nel 1923, organo dell'associazione antifascista \"Italia libera\", che era stata chiusa dal fascismo.\nStoria.\nLa fondazione durante il regime fascista.\nIl primo numero, elaborato da Mario Vinciguerra, Ugo La Malfa e Adolfo Tino, usc\u00ec a Milano nel gennaio 1943, dopo varie peripezie che si resero necessarie per sfuggire al rigido controllo della polizia. Ne furono stampate 3000 copie, distribuite in tutt'Italia grazie alla rete efficiente dei singoli militanti, come Siglienti, Visentini, Craveri, Albertelli, Berlinguer, De Ritis, De Ruggiero, Schiano e Fiore, che, rischiando di persona, si adoperarono per il loro smistamento nelle varie regioni. L'editoriale conteneva un appello agli Italiani nell' \u201c\"ora pi\u00f9 tragica della nostra storia\"\u201d . Grande fu l'effetto emotivo prodotto sugli ambienti antifascisti che si differenziavano dai comunisti, perch\u00e9, finalmente, compariva sulla scena una nuova forza organizzata, decisa a dar battaglia al regime e alla monarchia sua connivente, opponendosi apertamente alla guerra in cui il paese era stato trascinato contro la sua volont\u00e0.\nUn supplemento, in due sole facciate, fu pubblicato a marzo e venne dedicato \u201c\"ai compagni di lotta del Partito d'Azione\"\u201d, cio\u00e8 agli operai protagonisti degli scioperi a Torino e a Milano, che venivano additati ad esempio in vista di una prossima auspicabile mobilitazione popolare.\nSegu\u00ec, a fine aprile, la terza uscita, dopo un incontro avvenuto in casa di Piero Calamandrei, a Firenze, dove gli esponenti \u2018\"liberalsocialisti\"\u2019 (Guido Calogero, Carlo Ludovico Ragghianti) \u2013 una delle componenti del Partito d'Azione, insieme a \u2018\"Giustizia e Libert\u00e0\"\u2019 (Emilio Lussu, Riccardo Lombardi) e ai \u2018\"liberal-democratici\"\u2019(Ugo La Malfa, Adolfo Tino) \u2013 avevano posto l'esigenza di un maggior approfondimento ideologico.\nRivolgendosi ai lettori l'estensore dell'articolo di fondo (Guido Calogero) precisava che il Partito d'Azione non era un \u2018aggregato di forze\u2019 avente per scopo la conquista e l'esercizio del potere n\u00e9 una combinazione di ex liberali e di ex socialisti, ma un partito \"nuovo\", che traeva ispirazione da una interpretazione originale della storia e intendeva lottare per assicurare agli uomini non solo le garanzie formali della libert\u00e0 , ma anche le condizioni economiche necessarie a rendere concretamente possibile il suo esercizio. Il problema sociale, dunque, veniva posto con forza, non gi\u00e0 come un complemento estrinseco, ma come aspetto coessenziale al problema del ritorno della libert\u00e0 in Italia. Il Fascismo si opponeva alla realizzazione di questi ideali - sintetizzabili nella formula della \u00ablibert\u00e0 giusta\u00bb - non soltanto per la sua ideologia gerarchica e per il regime dittatoriale in cui si era storicamente concretizzato, ma anche perch\u00e9 esprimeva gli interessi delle oligarchie economiche ed era veicolo di una cultura reazionaria. L'antitesi tra Azionismo e Fascismo era sollevata dal piano strettamente politico a quello etico e della civilt\u00e0, che non ammettono concessioni e compromessi sul principio dell'uguale valore di ogni essere umano e veniva rappresentata di conseguenza in termini di assoluta inconciliabilit\u00e0.\nAlla pubblicazione del terzo numero de L'Italia Libera segu\u00ec un'ondata di arresti: a Milano furono arrestati Mario Vinciguerra con la figlia e Antonio Zanotti; a Firenze, Carlo Furno; a Bologna, Carlo Ludovico Ragghianti, Cesare Gnudi e altri; a Roma, Federico Comandini e Sergio Fenoaltea; a Bari, Guido Calogero, Guido De Ruggiero e Tommaso Fiore. Il quarto numero non pot\u00e9 uscire subito per l'arresto di Bruno Visentini, incaricato di provvedere alla stampa.\nDal 25 luglio 1943 alla fine delle pubblicazioni.\nCon la caduta del fascismo (25 luglio 1943) \u00abL'Italia Libera\u00bb usc\u00ec, per un breve periodo, dalla clandestinit\u00e0 per poi ritornarvi, dopo l'8 settembre.\nSe ne ebbero diverse edizioni (a Roma, Milano, in Piemonte). L'edizione romana fu curata specialmente da Francesco Fancello, Manlio Rossi Doria, Carlo Muscetta e Leone Ginzburg, che ne fu direttore fino al suo arresto, a Roma, il 20 novembre 1943. L'edizione piemontese fu diretta, tra gli altri, da Paolo Vittorelli.\nFu con l'edizione milanese, all'indomani della Liberazione che il giornale divenne quotidiano, edito da Gianni Mazzocchi, il quale affid\u00f2 la direzione a Leo Valiani, sino alla caduta del Governo Parri (dicembre 1945) e, in seguito a Carlo Levi. Il quotidiano arriv\u00f2 a vendere 300.000 copie al giorno, anche grazie all'apporto di un gruppo nutrito di importanti intellettuali, come Alberto Moravia, Giovanni Spadolini, Goffredo Bellonci, Arrigo Benedetti, Achille Campanile o Camilla Cederna.\nLa testata fu ceduta nel giugno 1947 ad Aldo Garosci, al prezzo simbolico di una lira, con l'intesa che il nome originario (\"L'Italia libera\") sarebbe rimasto solo come sottotitolo di una nuova testata denominata \"L'Italia Socialista\". Mentre la maggioranza del Partito d'Azione, infatti, stava confluendo nel Partito Socialista Italiano, una minoranza, guidata da Piero Calamandrei, Vittorelli e Garosci era intenzionata a formare un movimento indipendente, che poi avrebbe preso il nome \u201cAzione Socialista Giustizia e Libert\u00e0\u201d (poi confluito nell'Unione dei Socialisti). Furono costoro a proseguire, con periodicit\u00e0 settimanale, le pubblicazioni della nuova testata, diretta da Aldo Garosci, sino al 22 febbraio 1949. Il sottotitolo \"L'Italia libera\", tuttavia, rimase solo sino al 7 agosto 1947.\nSupplementi.\nAccanto al giornale vennero pubblicati, periodicamente, i Quaderni dell'Italia Libera. Tra i diversi titoli ricordiamo: \"La ricostruzione dello Stato\" (Emilio Lussu); \"La crisi italiana\" e \"Socialismo oggi e domani\" (Franco Venturi); \"L'economia pianificata\" (Leo Valiani); \"Il Partito d'Azione. Che cos'\u00e8 e cosa vuole\" (Riccardo Lombardi); \"Il Partito d'Azione nei suoi metodi e nei suoi fini\" (Francesco Fancello); \"Il problema politico italiano ed il Partito d'Azione\" (Manlio Rossi Doria); \"Il P.d'A. e il socialismo\" e \"Il P.d'A. e il liberalismo\" (Riccardo Bauer)."}
{"id": "3000502", "revid": "330270", "url": "https://it.wikipedia.org/wiki?curid=3000502", "title": "Fran\u00e7ois De La Rochefoucauld", "text": ""}
{"id": "3000517", "revid": "1452073", "url": "https://it.wikipedia.org/wiki?curid=3000517", "title": "Acholeplasmataceae", "text": "Acholeplasmataceae \u00e8 una famiglia di batteri appartenente all'ordine Acholeplasmatales."}
{"id": "3000519", "revid": "1452073", "url": "https://it.wikipedia.org/wiki?curid=3000519", "title": "Acholeplasma", "text": "Acholeplasma \u00e8 un genere di batterio appartenente alla famiglia delle Acholeplasmataceae."}
{"id": "3000521", "revid": "1452073", "url": "https://it.wikipedia.org/wiki?curid=3000521", "title": "Acholeplasma axanthum", "text": "Acholeplasma axanthum \u00e8 una specie di batterio appartenente alla famiglia delle Acholeplasmataceae."}
{"id": "3000522", "revid": "1452073", "url": "https://it.wikipedia.org/wiki?curid=3000522", "title": "Acholeplasma brassicae", "text": "Acholeplasma brassicae \u00e8 una specie di batterio appartenente alla famiglia delle Acholeplasmataceae."}
{"id": "3000523", "revid": "1452073", "url": "https://it.wikipedia.org/wiki?curid=3000523", "title": "Acholeplasma cavigenitalium", "text": "Acholeplasma cavigenitalium \u00e8 una specie di batterio appartenente alla famiglia delle Acholeplasmataceae."}
{"id": "3000524", "revid": "1452073", "url": "https://it.wikipedia.org/wiki?curid=3000524", "title": "Acholeplasma equifetale", "text": "Acholeplasma equifetale \u00e8 una specie di batterio appartenente alla famiglia delle Acholeplasmataceae."}
{"id": "3000525", "revid": "1452073", "url": "https://it.wikipedia.org/wiki?curid=3000525", "title": "Acholeplasma granularum", "text": "Acholeplasma granularum \u00e8 una specie di batterio appartenente alla famiglia delle Acholeplasmataceae."}
{"id": "3000526", "revid": "1452073", "url": "https://it.wikipedia.org/wiki?curid=3000526", "title": "Acholeplasma hippikon", "text": "Acholeplasma hippikon \u00e8 una specie di batterio appartenente alla famiglia delle Acholeplasmataceae."}
{"id": "3000527", "revid": "1452073", "url": "https://it.wikipedia.org/wiki?curid=3000527", "title": "Acholeplasma laidlawii", "text": "Acholeplasma laidlawii \u00e8 una specie di batterio appartenente alla famiglia delle Acholeplasmataceae."}
{"id": "3000528", "revid": "2060747", "url": "https://it.wikipedia.org/wiki?curid=3000528", "title": "Acholeplasma modicum", "text": "Acholeplasma modicum \u00e8 una specie di batterio, appartenente alla famiglia delle Acholeplasmataceae."}
{"id": "3000529", "revid": "1452073", "url": "https://it.wikipedia.org/wiki?curid=3000529", "title": "Acholeplasma morum", "text": "Acholeplasma morum \u00e8 una specie di batterio appartenente alla famiglia delle Acholeplasmataceae."}
{"id": "3000530", "revid": "767487", "url": "https://it.wikipedia.org/wiki?curid=3000530", "title": "Acholeplasma multilocale", "text": "Acholeplasma multilocale \u00e8 una specie di batterio appartenente alla famiglia delle Acholeplasmataceae."}
{"id": "3000531", "revid": "1452073", "url": "https://it.wikipedia.org/wiki?curid=3000531", "title": "Acholeplasma oculi", "text": "Acholeplasma oculi \u00e8 una specie di batterio appartenente alla famiglia delle Acholeplasmataceae."}
{"id": "3000532", "revid": "1452073", "url": "https://it.wikipedia.org/wiki?curid=3000532", "title": "Acholeplasma palmae", "text": "Acholeplasma palmae \u00e8 una specie di batterio appartenente alla famiglia delle Acholeplasmataceae."}
{"id": "3000533", "revid": "1452073", "url": "https://it.wikipedia.org/wiki?curid=3000533", "title": "Acholeplasma parvum", "text": "Acholeplasma parvum \u00e8 una specie di batterio appartenente alla famiglia delle Acholeplasmataceae."}
{"id": "3000534", "revid": "1452073", "url": "https://it.wikipedia.org/wiki?curid=3000534", "title": "Acholeplasma pleciae", "text": "Acholeplasma pleciae \u00e8 una specie di batterio appartenente alla famiglia delle Acholeplasmataceae."}
{"id": "3000535", "revid": "1452073", "url": "https://it.wikipedia.org/wiki?curid=3000535", "title": "Acholeplasma vituli", "text": "Acholeplasma vituli \u00e8 una specie di batterio appartenente alla famiglia delle Acholeplasmataceae."}
{"id": "3000536", "revid": "1452073", "url": "https://it.wikipedia.org/wiki?curid=3000536", "title": "Anaeroplasmataceae", "text": "Anaeroplasmataceae \u00e8 una famiglia di batteri appartenente all'ordine Anaeroplasmatales."}
{"id": "3000538", "revid": "1452073", "url": "https://it.wikipedia.org/wiki?curid=3000538", "title": "Anaeroplasma", "text": "Anaeroplasma \u00e8 un genere di batterio appartenente alla famiglia delle Anaeroplasmataceae."}
{"id": "3000539", "revid": "1442080", "url": "https://it.wikipedia.org/wiki?curid=3000539", "title": "Anaeroplasma abactoclasticum", "text": "Anaeroplasma abactoclasticum \u00e8 una specie di batterio appartenente alla famiglia delle Anaeroplasmataceae."}
{"id": "3000540", "revid": "1442080", "url": "https://it.wikipedia.org/wiki?curid=3000540", "title": "Anaeroplasma bactoclasticum", "text": "Anaeroplasma bactoclasticum \u00e8 una specie di batterio appartenente alla famiglia delle Anaeroplasmataceae."}
{"id": "3000542", "revid": "1452073", "url": "https://it.wikipedia.org/wiki?curid=3000542", "title": "Anaeroplasma intermedium", "text": "Anaeroplasma intermedium \u00e8 una specie di batterio appartenente alla famiglia delle Anaeroplasmataceae."}
{"id": "3000544", "revid": "339392", "url": "https://it.wikipedia.org/wiki?curid=3000544", "title": "Statistiche dei trofei internazionali di calcio", "text": ""}
{"id": "3000546", "revid": "1452073", "url": "https://it.wikipedia.org/wiki?curid=3000546", "title": "Anaeroplasma varium", "text": "Anaeroplasma varium \u00e8 una specie di batterio appartenente alla famiglia delle Anaeroplasmataceae."}
{"id": "3000547", "revid": "1442080", "url": "https://it.wikipedia.org/wiki?curid=3000547", "title": "Asteroleplasma", "text": "Asteroleplasma \u00e8 un genere di batterio appartenente alla famiglia delle Anaeroplasmataceae."}
{"id": "3000548", "revid": "1442080", "url": "https://it.wikipedia.org/wiki?curid=3000548", "title": "Asteroleplasma anaerobium", "text": "Asteroleplasma anaerobium \u00e8 una specie di batterio appartenente alla famiglia delle Anaeroplasmataceae."}
{"id": "3000549", "revid": "1452073", "url": "https://it.wikipedia.org/wiki?curid=3000549", "title": "Haloplasmataceae", "text": "Haloplasmataceae \u00e8 una famiglia di batteri appartenente all'ordine Haloplasmatales."}
{"id": "3000551", "revid": "1452073", "url": "https://it.wikipedia.org/wiki?curid=3000551", "title": "Haloplasma", "text": "Haloplasma \u00e8 un genere di batterio appartenente alla famiglia delle Haloplasmataceae."}
{"id": "3000552", "revid": "1452073", "url": "https://it.wikipedia.org/wiki?curid=3000552", "title": "Haloplasma contractile", "text": "Haloplasma contractile \u00e8 una specie di batterio appartenente alla famiglia delle Haloplasmataceae."}
{"id": "3000554", "revid": "1442080", "url": "https://it.wikipedia.org/wiki?curid=3000554", "title": "Entomoplasmataceae", "text": "Entomoplasmataceae \u00e8 una famiglia di batteri appartenente all'ordine Entomoplasmatales."}
{"id": "3000556", "revid": "1442080", "url": "https://it.wikipedia.org/wiki?curid=3000556", "title": "Entomoplasma", "text": "Entomoplasma \u00e8 un genere di batterio appartenente alla famiglia delle Entomoplasmataceae."}
{"id": "3000557", "revid": "1442080", "url": "https://it.wikipedia.org/wiki?curid=3000557", "title": "Entomoplasma ellychniae", "text": "Entomoplasma ellychniae \u00e8 una specie di batterio appartenente alla famiglia delle Entomoplasmataceae."}
{"id": "3000558", "revid": "1442080", "url": "https://it.wikipedia.org/wiki?curid=3000558", "title": "Entomoplasma freundtii", "text": "Entomoplasma freundtii \u00e8 una specie di batterio appartenente alla famiglia delle Entomoplasmataceae."}
{"id": "3000559", "revid": "1442080", "url": "https://it.wikipedia.org/wiki?curid=3000559", "title": "Entomoplasma lucivorax", "text": "Entomoplasma lucivorax \u00e8 una specie di batterio appartenente alla famiglia delle Entomoplasmataceae."}
{"id": "3000560", "revid": "1442080", "url": "https://it.wikipedia.org/wiki?curid=3000560", "title": "Entomoplasma luminosum", "text": "Entomoplasma luminosum \u00e8 una specie di batterio appartenente alla famiglia delle Entomoplasmataceae."}
{"id": "3000561", "revid": "1442080", "url": "https://it.wikipedia.org/wiki?curid=3000561", "title": "Entomoplasma melaleucae", "text": "Entomoplasma melaleucae \u00e8 una specie di batterio appartenente alla famiglia delle Entomoplasmataceae."}
{"id": "3000562", "revid": "1442080", "url": "https://it.wikipedia.org/wiki?curid=3000562", "title": "Entomoplasma somnilux", "text": "Entomoplasma somnilux \u00e8 una specie di batterio appartenente alla famiglia delle Entomoplasmataceae."}
{"id": "3000564", "revid": "1442080", "url": "https://it.wikipedia.org/wiki?curid=3000564", "title": "Spiroplasmataceae", "text": "Spiroplasmataceae \u00e8 una famiglia di batteri appartenente all'ordine Entomoplasmatales."}
{"id": "3000569", "revid": "2214430", "url": "https://it.wikipedia.org/wiki?curid=3000569", "title": "5\u00ba Reggimento genio guastatori", "text": "Il 5\u00ba Reggimento genio guastatori \u00e8 una unit\u00e0 dell'esercito italiano, dipendente dal Comando della Brigata Meccanizzata \"Sassari\" di stanza a Macomer e sostituisce il 45\u00ba Reggimento Reggio.\nStoria.\nCostituito come reggimento Minatori il 1\u00ba novembre 1895, nacque fornendo personale per i contingenti impegnati nella guerra Italo-Turca del 1911-12.\nIn continua evoluzione, durante la Prima guerra mondiale vennero mobilitati nove battaglioni Minatori che operarono nei diversi settori del fronte.\nNel 1919 venne trasformato in Reggimento Minatori del Genio, e venne presto sciolto il 30 settembre 1922 e ricostituito come 5\u00ba Raggruppamento Genio di Corpo d'Armata e in attuazione dell'ordinamento 11 marzo 1926, dal successivo 16 ottobre diviene 5\u00ba Reggimento Genio.\nPi\u00f9 volte riordinato nei reparti alle dipendenze, continu\u00f2 a fornire personale e mezzi ai contingenti, in particolare nella Campagna d'Africa Orientale del 1935 - 1936 ed operando cos\u00ec come Centro di Mobilitazione durante la Seconda guerra mondiale con sede in Trieste, fino all'ennesimo scioglimento per effetto dell'armistizio del settembre 1943.\nIl 5 gennaio 1951, venne ricostituito a Belluno come 5\u00ba Reggimento Genio Pionieri, mutando denominazione in 5\u00ba Raggruppamento Genio con sede in Vicenza, il 1\u00ba aprile 1954 , ed ancora in 5\u00ba Reggimento Genio con sede a Udine il 1\u00ba aprile 1955.\nDurante il quadro di ristrutturazione dell'Esercito Italiano, il 1\u00ba gennaio 1976, venne costituito il 5\u00ba Battaglione Genio Pionieri \"Bolsena\", trasferito nel 1991 da Udine a Foggia, e successivamente il 31 agosto 1995, a Legnago (VR) alle dipendenze del Comando Regione Militare Nord Est.\nDal 1\u00ba dicembre 1997 divenne parte integrante del neocostituito Raggruppamento Genio del Comando Supporti delle Forze Terrestri, fino al 1\u00ba dicembre 2000, quando cambi\u00f2 per l'ennesima volta denominazione in 5\u00ba Battaglione Genio Guastatori Paracadutisti \"Bolsena\" ed entrando a far parte della Brigata Paracadutisti \"Folgore\".\nNel quadro dei provvedimenti volti alla trasformazione dell'unit\u00e0, avvenne il successivo cambio di denominazione della stessa: dal 1\u00ba giugno 2001 prese il nome di 8\u00ba Battaglione.\nIl 1\u00ba gennaio 2003 infine, il reparto si ricostituisce nella sede di Macomer (NU) come Reggimento per trasformazione del preesistente 45\u00ba Reggimento \"Reggio\".\ncomposizione.\nComando di Reggimento \nCompagnia Comando Servizi Logistici\n\u201cSirbons\u201d\nReparto alla Sede\nBattaglione Guastatori Bolsena:\n1^Compagnia Guastatori \n2^Compagnia Guastatori \n3^Compagnia Guastatori \u201cPiranha\u201d\nCompagnia Supporto allo Schieramento\nStemma Araldico.\nL'araldico del 5\u00b0 Rgt \u00e8 composto da uno scudo di color porpora (colore dell'Arma del genio) ed un castello turrito di color oro uscente dal fianco sinistro, merlato alla ghibellina e finestrato di nero, collocato su di un mare al naturale, con tanto di onde, munito di ponte levatoio nell'atto di abbassarlo sul fossato ed accompagnato.\nIn alto a destra, \u00e8 raffigurato uno scudetto di rosso bordato d'oro con l'alabarda di San Sergio d'argento (che sta per Trieste) e sempre in alto, ma sulla sinistra, \u00e8 raffigurato uno scudetto bordato d'oro di colore verde, con all'interno una croce dorata (che sta per Pola).\nSullo scudo vi posizionata la corona turrita d'oro, accompagnata sotto da tre nastri, annodati nella corona scendenti e svolazzanti ai lati dello scudo, i quali due di azzurro filettati d'oro ed uno tricolore. Su lista bifida d'oro, svolazzante, con la concavit\u00e0 rivolta verso l'alto, il motto \"Impervia cedant\".\nInni.\nIl 5\u00b0 Guastatori dispone di due inni ufficiali: l'Inno Ufficiale della Brigata Sassari, ad essa inglobato e l'Inno Ufficiale dell'Unit\u00e0.\nL'inno ufficiale della \"Brigata Sassari\" \u00e8 scritto in lingua sarda, nella variante logudorese.\n\"Il Guastatore\"\nSon guastatore arresto e distruggoe nel mio motto vilt\u00e0 e paura sfuggosulle frontiere il mio doverein questa lotta il mio valore splender\u00e0.\nRit. Son guastatore ardito e fiero lieto ardente prode e forte son guastatore vittoria o morte.E il mio grido di battaglia leva in alto la bandiera.Lotta e vinci o guastatore leva in alto la bandiera.\nAi miei fratelli la vita so donareai miei nemici l'onor non so negare.In ogni terra vinta \u00e8 la guerrain questa lotta il mio valore splender\u00e0.\nRit. Son guastatore ardito e fiero lieto ardente prode e forte son guastatore vittoria o morte.E il mio grido di battaglia leva in alto la bandiera.Lotta e vinci o guastatore leva in alto la bandiera.\nLotta e vinci o guastator!!"}
{"id": "3000571", "revid": "1522605", "url": "https://it.wikipedia.org/wiki?curid=3000571", "title": "Proteine S100", "text": "Le proteine S100 sono una famiglia di proteine a basso peso molecolare presente nei vertebrati, caratterizzate da due siti di legame per il calcio con struttura elica-ansa-elica (EF-hand). Esistono almeno 21 tipi di proteine S100. Il nome \"S100\" deriva dalla solubilit\u00e0 al 100% di queste in solfato d'ammonio a pH neutro.\nStruttura.\nLa maggior parte delle S100 presentano una struttura omodimerica, cio\u00e8 due polipeptidi identici legati tra loro da legami non covalenti. Sebbene le S100 siano strutturalmente simili alle calmoduline, si differenziano da queste in quanto sono cellula-specifiche, espresse in particolari cellule a diversi livelli a seconda di fattori ambientali. Le calmoduline, invece, sono recettori per il Ca2+ ubiquitari e universali, presenti in molte cellule.\nFunzione normale.\nLe S100 sono normalmente presenti in cellule derivate dalla cresta neurale (cellule di Schwann, melanociti e cellule della glia), nei condrociti, adipociti, cellule mioepiteliali, macrofagi, cellule di Langerhans e nelle cellule dendritiche.\nLe proteine S100 sono implicate in varie funzioni intracellulari ed extracellulari. Sono altres\u00ec coinvolte nella regolazione della fosforilazione delle proteine, dei fattori di trascrizione, nella omeostasi del Ca++, nella dinamica dei costituenti del citoscheletro, nelle attivit\u00e0 degli enzimi, nella crescita e differenziazione delle cellule, e nella risposta infiammatoria.\nPatologia.\nAlcuni componenti della famiglia delle S100 sono utili come marcatori per certi tumori e per la differenziazione delle cellule in senso epidermico. Possono essere trovati nei melanomi, nei tumori maligni della guaina dei nervi periferici, negli schwannomi, nelle cellule stromali del paraganglioma e nei sarcomi a cellule chiare."}
{"id": "3000580", "revid": "339392", "url": "https://it.wikipedia.org/wiki?curid=3000580", "title": "Duca di Ravenna", "text": ""}
{"id": "3000581", "revid": "642594", "url": "https://it.wikipedia.org/wiki?curid=3000581", "title": "Margravio di Ancona", "text": ""}
{"id": "3000582", "revid": "339392", "url": "https://it.wikipedia.org/wiki?curid=3000582", "title": "Conte d'Abruzzo", "text": ""}
{"id": "3000584", "revid": "339392", "url": "https://it.wikipedia.org/wiki?curid=3000584", "title": "Aishiteruze Baby \u2605\u2605", "text": ""}
{"id": "3000585", "revid": "262457", "url": "https://it.wikipedia.org/wiki?curid=3000585", "title": "Daoismo", "text": ""}
{"id": "3000587", "revid": "287204", "url": "https://it.wikipedia.org/wiki?curid=3000587", "title": "Ducato di Ravenna", "text": ""}
{"id": "3000588", "revid": "671029", "url": "https://it.wikipedia.org/wiki?curid=3000588", "title": "Fabrizio Fabris", "text": "Dal 1988 al 1999 ha fatto parte del consiglio direttivo dell'AIC.\nCarriera.\nGiocatore.\nInizia la carriera nelle giovanili del Napoli, prima di militare in Turris (Serie C2), Cuoiopelli (Serie C2) e Ischia Isolaverde (Serie C1 e Serie C2), con la quale vince il campionato di Serie C2 1990-1991.\nNel 1991 passa al con cui colleziona 32 presenze e 4 reti nella Serie C1 1991-1992 che si conclude con la retrocessione dei biancoverdi pugliesi giunti al 17\u00ba posto.\nNel novembre 1992 si trasferisce al Cosenza dal Monopoli, col quale aveva gi\u00e0 iniziato la stagione in Serie C2 (4 presenze e 2 reti). Con i rossobl\u00f9 partecipa a due campionati di Serie B, debuttando il 15 novembre dello stesso anno in occasione dello 0-0 casalingo contro la , e 7 giorni pi\u00f9 tardi firma il suo primo gol tra i cadetti al Bentegodi nel 2-0 dei calabresi sul Verona. Con la maglia rossobl\u00f9 totalizza 61 presenze e 7 reti.\nSuccessivamente gioca per una stagione nel in Serie C1, nella quale segna 5 reti in 24 presenze; 26 comprendendo i play-off disputati contro la Pistoiese.\nNel 1995 si trasferisce alla , con la quale disputa altri due tornei di Serie C1, collezionando 28 presenze (2 reti) nella stagione 1995-1996 e 33 presenze (4 reti) nella stagione 1996-1997.\nNel 1997 viene ingaggiato dalla , squadra nella quale disputa cinque stagioni e di cui diventa anche il capitano. Tra il 1998 e il 2002 gioca con la formazione umbra 131 gare in Serie B, mettendo a segno 12 gol. Si ritira poi dal calcio giocato dopo aver totalizzato 192 presenze (19 reti) nella serie cadetta.\nIn totale con la maglia della Ternana ha collezionato 184 presenze, di cui 136 in Serie B, 34 in Serie C1, 14 in Coppa Italia; le reti totali realizzate durante la militanza in rossoverde sono invece 16, di cui 12 in Serie B, 2 in Serie C1 e 2 in Coppa Italia.\nAllenatore e dirigente.\nNella stagione 2002-2003 \u00e8 responsabile del settore giovanile della Ternana in serie B. Nel 2004 subentra a novembre a Provenza, alla guida della Nocerina in C. Riesce a salvarla attraverso i playout nello spareggio contro il Morro d'oro. Nel 2005 \u00e8 allenatore del Capri, eccellenza campana, squadra del presidente Floro Flores. Nella stagione successiva, subentra a Beoni, alla guida del Sansovino in serie C, riuscendo a salvare la squadra attraverso i playout, contro il Boca San Lazzaro. Nel 2008 \u00e8 responsabile del'area tecnica ad Arrone in serie D. Nel 2009 \u00e8 allenatore dell'AM98, eccellenza umbra. Nel 2010 passa allo Sporting Terni nella serie D umbra, dove riveste il ruolo di responsabile tecnico. Ritorna nel 2011 nella Ternana e vi rimane per due stagioni alla guida dei giovanissimi nazionali e allievi nazionali.\nDal 2014 al 2017 \u00e8 nel settore giovanile del Napoli alla guida dei giovanissimi regionali. Nel 2017 ritorna alla Ternana in serie B, come responsabile della scuola calcio. Da febbraio 2018, entra a far parte dello staff della prima squadra, sino a dicembre della stagione successiva.\nNel 2013 pubblica insieme a Massimo Lattuca, il libro \"Analisi e strumenti per un calcio moderno\", edito da Calzetti e Mariucci."}
{"id": "3000589", "revid": "326822", "url": "https://it.wikipedia.org/wiki?curid=3000589", "title": "Tantei Gakuen Q", "text": ""}
{"id": "3000593", "revid": "32839334", "url": "https://it.wikipedia.org/wiki?curid=3000593", "title": "Contea d'Abruzzo", "text": ""}
{"id": "3000594", "revid": "465169", "url": "https://it.wikipedia.org/wiki?curid=3000594", "title": "La mia citt\u00e0 EP Vol.3", "text": "La mia citt\u00e0 EP Vol.3 \u00e8 il quarto EP pubblicato da Daniele Vit."}
{"id": "3000596", "revid": "1305772", "url": "https://it.wikipedia.org/wiki?curid=3000596", "title": "Siniscalco (disambigua)", "text": "Siniscalco "}
{"id": "3000598", "revid": "172343", "url": "https://it.wikipedia.org/wiki?curid=3000598", "title": "Alexander Obolensky", "text": ""}
{"id": "3000599", "revid": "86599", "url": "https://it.wikipedia.org/wiki?curid=3000599", "title": "6881 Shifutsu", "text": "6881 Shifutsu \u00e8 un asteroide della fascia principale. Scoperto nel 1994, presenta un'orbita caratterizzata da un semiasse maggiore pari a e da un'eccentricit\u00e0 di 0,0516515, inclinata di 2,88736\u00b0 rispetto all'eclittica.\nL'asteroide \u00e8 dedicato al monte Shifutsu, una vetta di 2228 m. nel parco nazionale di Nikk\u014d in Giappone."}
{"id": "3000602", "revid": "647919", "url": "https://it.wikipedia.org/wiki?curid=3000602", "title": "Cittadinanza (Medioevo)", "text": ""}
{"id": "3000603", "revid": "92723", "url": "https://it.wikipedia.org/wiki?curid=3000603", "title": "Diocesi di Scala", "text": "La diocesi di Scala (in latino: \"Dioecesis Scalensis\") \u00e8 una sede soppressa e sede titolare della Chiesa cattolica.\nTerritorio.\nLa diocesi era posta sul versante meridionale della penisola sorrentina, lungo la costiera amalfitana, e comprendeva il solo abitato di Scala ed il territorio circostante. La diocesi era molto piccola, cos\u00ec come le altre due diocesi nelle vicinanze di Scala, ossia Ravello e Minori. \u00abSembra altronde incredibile - scrive Matteo Camera - come abbiansi potuto erigere contemporaneamente tre vescovadi alla distanza di circa un miglio, come furono Scala, Ravello e Minori\u00bb.\nCattedrale della diocesi era la chiesa di San Lorenzo. Il capitolo era composto, nel Settecento, da 5 dignitari e 13 canonici.\nStoria.\nSecondo quanto riferisce Ferdinando Ughelli, la diocesi di Scala venne eretta sul finire del X secolo, in occasione dell'elevazione di Amalfi a sede metropolitana; tale erezione fu confermata da papa Giovanni XV, che il 30 novembre 987 consacr\u00f2 primo arcivescovo Leone II nella basilica lateranense a Roma. Nello stesso anno furono erette a sedi vescovili, suffraganee della nuova provincia ecclesiastica, le citt\u00e0 di Scala, Minori, Lettere e Capri; e Sergio fu consacrato primo vescovo di Scala.\nStudi recenti mettono in dubbio questo dato tradizionale, a cui hanno attinto tutti gli storici successivi, e sostengono la tesi secondo cui Scala fu eretta a diocesi sul finire dell'XI secolo per volere dell'aristocrazia amalfitana o dell'arcivescovo della citt\u00e0, come risposta all'elevazione di Ravello a sede episcopale (1086), immediatamente soggetta alla Santa Sede.\nDopo Sergio, nulla si conosce del secondo vescovo riportato da Ughelli nella sua \"Italia sacra\", Alessandro, documentato nel 1118 \"in monumentis Cavensis monasterii\", di cui tuttavia \"acta ignorantur\". Seguono il vescovo Orso, che prese parte alla dedicazione della chiesa di San Giovanni il 6 agosto 1144; e un altro vescovo di nome Alessandro, documentato dal 1171 al 1192. Questi ricevette, il 13 marzo 1192, la bolla \"In Apostolicae Sedis specula\", con la quale papa Celestino III definiva i confini della diocesi di Scala e concedeva ai canonici della cattedrale il diritto di eleggere il vescovo.\nNel territorio diocesano si trovavano diversi luoghi di culto di antica memoria. Sul \"monte Scalensis\", in localit\u00e0 Tavernata, esisteva un monastero, dedicato ai Santi Benedetto e Scolastica, documentato fin dal 907; sono poi attestati dal 1019 il monastero di Santa Maria de Fontanella e la chiesa di San Marciano; e la chiesa di San Giovanni \u00e8 menzionata per la prima volta nel 1035. La cattedrale di San Lorenzo, risalente a prima del XII secolo, fu rifatta nelle forme attuali nel XIV secolo.\nPur ridotta nelle sue dimensioni, la diocesi possedeva un numero spropositato di parrocchie, una trentina circa, ridotte a diciotto dal vescovo Petruccio da Penne (1395-1418).\nIl 30 luglio 1603 la diocesi fu unita \"aeque principaliter\" alla diocesi di Ravello, con la clausola che Ravello continuasse ad essere soggetta direttamente alla Santa Sede, mentre Scala rimanesse nella provincia ecclesiastica amalfitana.\nNell'ambito della riorganizzazione delle circoscrizioni ecclesiastiche del regno napoletano, la diocesi di Scala fu soppressa il 27 giugno 1818 in forza della bolla \"De utiliori\" di papa Pio VII e il suo territorio incorporato in quello dell'arcidiocesi di Amalfi.\nDal 1968 Scala \u00e8 annoverata tra le sedi vescovili titolari della Chiesa cattolica; dal 24 agosto 1996 l'arcivescovo, titolo personale, titolare \u00e8 Edward Joseph Adams, gi\u00e0 nunzio apostolico nel Regno Unito."}
{"id": "3000610", "revid": "3115", "url": "https://it.wikipedia.org/wiki?curid=3000610", "title": "Concattedrale di San Bartolomeo (Bojano)", "text": "La concattedrale di San Bartolomeo \u00e8 il principale luogo di culto cattolico di Bojano, concattedrale dell'arcidiocesi di Campobasso-Boiano.\nStoria.\nLa cattedrale ha origini molto antiche, Bojano era gi\u00e0 definita sede diocesana nel 501 d.C., il vescovo era un tal Lorenzo, le prime notizie riguardo alla chiesa risalgono al 1073, quando Rodolfo di Moulins, conte di Bojano, restaur\u00f2 il duomo. L'abside della cripta durante i restauri del 1996, mostra elementi romanici, da ipotizzare dunque che risalga proprio all'XI secolo. Nel 1117 sub\u00ec danni per un terremoto, nel 1215 il duomo venne riconsacrato dal vescovo Poliziano, nel 1239 venne costruito il portale ogivale, per volere del vescovo Giovanni, come testimonia l'iscrizione. Le testimonianze architettoniche sono ben visibili nella parete sud est, con il portale murato e l'oculo centrale. La chiesa oggi si presenta molto disorganica a causa della varie distruzioni telluriche, ad esempio il terremoto del Sannio del 1456 distrusse nuovamente la chiesa, rifatta dal vescovo Silvio Pandone nel 1513.\nNuovamente il disastroso terremoto di Sant'Agata del 26 luglio 1805 distrusse quasi completamente la chiesa, poich\u00e9 si verific\u00f2 a pochi chilometri da Bojano, sul massiccio del Matese. La volta and\u00f2 distrutta, cos\u00ec anche la torre campanaria e parte della facciata, dato che sino al 1943-44 si presentavano in una ricostruzione in stile neoclassico, voluto dal vescovo Rossetti. Nel 1927 fu trasferita la cattedra del vescovo a Campobasso, presso la collegiata della Santissima Trinit\u00e0, che divenne la principale sede vescovile dell'Arcidiocesi. Nel 1930 furono realizzati nuovi lavori di restauro, vennero realizzati gli affreschi della volta a botte neoclassica, nella cupola e nel presbiterio, ad opera di Romeo Musa. Questi affreschi sono andati perduti, insieme alla volta, durante i bombardamenti della seconda guerra mondiale. Si salv\u00f2 solo il perimetro esterno, insieme al campanile, alla facciata, e al lato con il portale gotico murato.\nFrettolosamente ricostruita, seguendo sempre il progetto neoclassico, la chiesa venne riconsacrata dal vescovo Alberto Carinci nel 1948, con successiva decorazione pittorica degli interni. Nel 1994 sono stati realizzati lavori di consolidamento del tetto, con lo scavo presso l'antico presbiterio normanno della cripta. Altri elementi antichi sono rintracciabili nella base del campanile a grossi blocchi di pietra squadrati, forse rimasugli di un antico edificio sannita, anche perch\u00e9 ci sono delle epigrafi che ricordano che \"Bovianum\" era municipio romano.\nDescrizione.\nLa chiesa ha un impianto basilica a croce latina, con bracci del transetto sporgenti, volge verso Occidente. situata lungo il Corso dei Pentri, l'antica via maestra della romana Bovianum. malgrado le varie distruzioni e ricostruzioni, conserva ancora l'antico impianto, meno la cupola, poich\u00e9 la calotta sferica interna \u00e8 solo un falso. La facciata \u00e8 stata rifatta varie volte, \u00e8 in pietra concia, a salienti, in origine doveva essere gotica con un portale ad arco ogivale e un rosone, poi trasformato in finestrone rettangolare nel XIX secolo, e infine ricostruito nel 1948 a forma di oculo semplice, il portale centrale \u00e8 ad arco a tutto sesto, non si esclude che in precedenza fosse gotico. Il campanile laterale \u00e8 una robusta torre quadrata poggiante su blocchi molto grandi di origine sannita, prima della guerra terminava con un tamburo da cupola ottagonale, dotato di orologio civico, e della cuspide a piramide ottagonale; successivamente \u00e8 stata rifatta a cuspide alla maniera cipollina delle chiese barocche napoletane.\nSul lato nord est ci sono 13 tomoli, misure di capacit\u00e0 d'epoca medievale, un capitello d'epoca longobarda \u00e8 stato collocato sotto l'edicola della statua della Madonna. Un'epigrafe romana \u00e8 murata al lato sinistro del portale di accesso sul lato nord, nell'atrio della chiesa c'\u00e8 un'ara sepolcrale di una nobile famiglia bojanese, con sopra l'iscrizione del vescovo Silvio Pandone con la mitra, risalente al 1513. L'interno \u00e8 a tre navate, con la volta a botte lunettata, nella navata di destra ci sono il trono del Crocifisso, le statue di Santa Lucia, San Giuseppe, Santi Medici Cosma e Damiano, Santa Teresina d'Avila, della Madonna del Carmine e San Donato.Presso la cappella della Madonna di Pompei ci sono la statua di Cristo Risorto, di San Michele, una tela della Madonna Assunta, opera di Antonio Romano del 1987, nella navata sinistra invece \u00e8 visibile una colonna con capitello medievale, incastonata nel muro, ed epigrafi vescovili, poi un pulpito ligneo e il copri-battistero, mentre una teca di vetro contiene ceramiche preziose del IX-XV secolo, suppellettili e un anello episcopale, opere preziose riscoperte nella cripta negli scavi del 1996.\nNelle nicchie della navata sinistra ci sono le statue di San Giovanni Bosco, Sant'Anna, Sant'Antonio di Padova, poi la grande cappella del Sacro Cuore di Ges\u00f9, anticamente del Santissimo Sacramento, dove i papi in visita a Bojano concedevano le indulgenze. Infatti vi \u00e8 un'epigrafe della Bolla di Papa Gregorio XIII del 1 ottobre 1578, di interesse \u00e8 anche l'altare policromo del XVIII secolo, dove troneggia la statua del Sacro Cuore. Sulle pareti ci sono epigrafi del vescovo bojanese Carlo Carafa (1572), sul lato sinistro della navata ci sono la statua dell'Addolorata, San Bartolomeo Apostolo.\nQuesta statua risale al XVIII secolo, opera dell'artigiano Colombo. Sulla parete si trova una tela del 1983, ritraente \"Il martirio di San Bartolomeo\", opera di F. Caterina. Alla fine della navata centrale maggiore si trova l'altare rifatto nel XIX secolo, con in trono la statua della Vergine Immacolata circondata da angeli. Accanto si trova la nuova cattedra episcopale in legno, rifatta nel 1910, perch\u00e9 l'altra era stata spostata nella Cattedrale di Campobasso. Le vetrate istoriate dei lati sono di Nobile De Grandis, del 1990, le tele sono di Massimo Raffaele Giosia, del 1793, raffigurano \"Predicazione di San Bartolomeo nelle Indie - Conversione e battesimo di Re Polimnio\". La balaustra \u00e8 del XVIII secolo, ci sono gli stemmi del 1818 di alcuni vescovi, tra cui quello di Nicola Rossetti.\nIl fonte battesimale \u00e8 del XIII secolo, con le interessanti sculture di un bue antropomorfo e un volto umano; nella cantoria della controfacciata, l'organo \u00e8 del 1959. La sala capitolare \u00e8 stata ricavat dalla sacrestia, vi si conservano delle reliquie dei Santi Cosma e Damiano, San Giovanni Bosco, un prezioso armadio del XVII secolo, con i dipinti sulle ante, in ordine cronologico dal XVII al XIX secolo di Papa Clemente X, Franciotto Orsini vescovo, Antonio Graziano vescovo, Papa Leone X, Domenicantonio Manfredi vescovo, Domenico de Micillis vescovo, Nicola Rossetti vescovo, Giuseppe Riccardi vescovo\nUn nuovo ciclo di affreschi \u00e8 stato realizzato da Rodolfo Papa nei primi due decenni del XXI secolo; il ciclo pittorico \u00e8 stato inaugurato dal cardinale Angelo Bagnasco nel settembre 2011.\nQuesti affreschi ritraggono sopra l'altare maggiore il trionfo dei Dodici Apostoli, poi le Tre Virt\u00f9 Teologali, le Quattro Virt\u00f9 Cardinali, il Giudicio Universale, Padre Pio da Pietrelcina, Beata Madre Teresa, l'effusione dello Spirito Santo nella calotta cupolare, con il Tetramorfo sui pennacchi"}
{"id": "3000613", "revid": "1573940", "url": "https://it.wikipedia.org/wiki?curid=3000613", "title": "Duomo di Penne", "text": "La chiesa concattedrale di San Massimo martire e Santa Maria degli Angeli \u00e8 il duomo di Penne, e concattedrale dell'arcidiocesi di Pescara-Penne. Nel 1902 \u00e8 stato nominato monumento nazionale.\nStoria.\nAssai antiche sono le origini della chiesa matrice di Penne. Fonti documentarie ed archeologiche, queste ultime scoperte in modo particolare nei restauri e negli scavi degli ultimi decenni, hanno permesso di attestare l'esistenza di pi\u00f9 chiese prima del 1000, alla cui origine \u00e8 forse da collocare un antico tempio pagano di epoca romana, che la tradizione vuole dedicato a Vesta, dea patrona dei Vestini. La cattedrale \u00e8 attestata per la prima volta nell'868 con dedicazione alla Beata Vergine Maria Regina degli Angeli, quando il vescovo Grimbaldo, nominato nelle fonti anche come Garimbaldo, Grimaldo e Giraldo, trasl\u00f2 nell'altare maggiore dell'edificio (quello che oggi corrisponde alla cripta) le reliquie di San Massimo Levita (martirizzato in Aveia, L'Aquila, e custodito in una cappella a Castiglione della Pescara) e dei suoi compagni di martirio, a cui da quel momento la chiesa fu dedicata. La Cattedrale fu poi ricostruita in stile romanico nel XII secolo, in stile gotico nel XIII secolo, e restaurata in stile barocco nel XVII secolo. Danneggiata durante la seconda guerra mondiale dai bombardamenti del 1944, sub\u00ec profondi restauri nella facciata (ricostruita nel 1955), nel transetto e nelle absidi, con i quali ha quasi totalmente perso ogni traccia dell'impostazione medievale, ad eccezione della cripta.\nL'impostazione medievale era stata gi\u00e0 cancellata con il rifacimento barocco del XVIII secolo, tuttavia il tentativo di ripristino di facciata e interni con i mattoni a vista, ha creato una sorta di ibrido che tenta di ricalcare l'aspetto ipotetico del XII-XIII secolo.\nNel 1982 un furto sacrilego colpisce la chiesa, il busto monumentale di San Massimo patrono, in argento massiccio e oro lavorato, opera di Giuseppe Sammartino (1732) viene rubato e non pi\u00f9 ritrovato. Era tra le opere pi\u00f9 pregevoli del pennese, il santo era raffigurato a busto, in veste classica, con la palma del martirio e l'altra mano in atteggiamento di estasi nel momento supremo della dipartita. In basso c'era una decorazione di nuvole e angeli, sopra il catafalco quadrato che lo reggeva. Oggi un altro busto ligneo, altres\u00ec pregiato, lo sostituisce.\nNel 2009 la chiesa viene danneggiata dal terremoto dell'Aquila e riaperta nel 2014. Nuovamente danneggiata dai terremoti del 2016 e 2017, con la lesione del tetto, \u00e8 in attesa di restauro.\nDescrizione.\nAttraverso i rifacimenti del secondo dopoguerra, la chiesa ha perso quasi completamente l'aspetto monumentale barocco dell'interno, alcune vestigia romaniche all'interno, e la facciata esterna barocca, ad eccezione della cripta e del campanile. Fotografie storiche mostrano l'esterno molto diverso da quello attuale, con una facciata a coronamento orizzontale provvista di due grandi finestre laterali, e un portale a cornice modanata mistilinea, tipica del barocco. L'interno ugualmente a tre navate con i pilastri rivestiti di intonaco, a base quadrangolare, era completamente barocco, con volta a botte lunettata, e numerose decorazioni in stucco. Il bombardamento del 1944 sventr\u00f2 il tetto, danneggiando anche il presbiterio e le navate, per cui si decise una ricostruzione molto massiccia.\nL'impianto della cattedrale \u00e8 a croce latina con i bracci del transetto sporgenti, e l'abside semicircolare. La facciata attuale fa parte della ricostruzione tarda del 1955, che tenta di riportare l'aspetto all'originale romanico: ha un portale con cornice in pietra bianca ad arco a tutto sesto. Il portale barocco originario era del 1574, e nella ricomposizione del monumento \u00e8 stato prelevato parte del materiale sopravvissuto, realizzando un archivolto ogivale dentro la cornice, per avvicinarsi il pi\u00f9 possibile al tardo stile romanico. La sommit\u00e0 della facciata \u00e8 ad archetti, a imitazione della scuola rinascimentale di Atri. In posizione centrale sulla facciata c'\u00e8 un piccolo rosone a raggiera, inquadrato in un impaginato a mattoni in cotto faccia vista. La torre campanaria conserva l'aspetto medievale alla base, come suggerisce un prezioso fregio del portale, mentre man mano che si sale, si scorgono i rifacimenti dei secoli successivi, fino alla sommit\u00e0, con il soffitto decorato in stile barocco, con lanterna centrale che accoglie una gabbia metallica in ferro lavorato, contenente due campane. Il torrione ha pianta quadrata, e al livello superiore, dopo una cornice a rilievo, ha quattro archi che accolgono le campane.\nL'interno non mostra particolari segni di pregio, poich\u00e9 \u00e8 stato ricostruito quasi daccapo: ha il soffitto a capriate lignee, \u00e8 scandito in tre navate da pilastri circolari con arcate ogivali in mattone cotto, e l'abside semicircolare spoglio, con tre finestre, preceduto da un arco trionfale.\nNella cripta e nella chiesa sono conservati importanti opere quali:\nEd \u00e8 proprio la cripta l'elemento di maggio pregio, che conserva integro il suo carattere romanico, misto ad aggiunte rinascimentali, come gli affreschi. Quattro sostegni, di cui due pilastri all'esterno e due colonne in posizione centrale, sui quali si aprono archetti a tutto sesto, dividono lo spazio in cinque campate, e verso l'altare si trovano tre absidi. La copertura \u00e8 a volte a crociera, di interesse sono i pilastri, materiale di spoglio dal tempio romano di Vesta sopra cui la Cattedrale fu realizzata. I fusti lisci o scanalati sono monoliti in granito o di altro materiale, i capitelli sono stati creati appositamente per l'ambiente secondo lo stile delle maestranze longobarde: i rilievi sono volti antropomorfi decorati con rilievi vegetali e fiori stilizzati, che permettono la datazione tra il IX e l'XI secolo. Al periodo medievale appartengono anche gli affreschi dei pilastri, realizzati nel Trecento; l'altare maggiore \u00e8 del 1180, attribuito a un tale Acuto, con il paliotto decorato a intaglio in maniera molto simile al portale della chiesa di Sant'Angelo di Pianella.\nL'organo a canne del Duomo \u00e8 opera della ditta Zenoni di Pescara. Si trova nell'abside, immediatamente sopra il coro.\nPalazzo del Vescovado e Museo civico diocesano \"G. Leopardi\".\nIl palazzo vescovile si trova accanto al Duomo, ed ha origini molto antiche, anche se oggi si presenta in forme barocche per il restauro della met\u00e0 del Settecento. Ospita attualmente la Biblioteca diocesana con l'Archivio vescovile, e il Museo civico \"G. Leopardi\". Il museo \u00e8 stato fondato come collezione vescovile nel 1791, gestito dalla diocesi, e restaurato all'esterno con alcuni bassorilievi provenienti dalla struttura medievale, semi-danneggiata dalla guerra. Il museo si divide in 5 sezioni, la parte archeologica vestina, quella romana, quella medievale, la collezione Leopardi sull'archeologica paleocristiana, e la sezione pittorica e scultorea con le pergamene e i codici per una storia della diocesi. I frammenti lapidei riguardano principalmente l'esterno, decorati da motivi floreali, e all'interno vi sono altari, are sacrificali, e lapidi con iscrizioni, prelevate dalla chiesa di San Massimo durante i restauri.Della sezione religiosa sono di interesse il busto ligneo di San Massimo con la citt\u00e0 di Penne in mano, una \"Deposizione\" del Maestro di Tivoli (XIV sec), la Madonna col Bambino e Santo, e una \"Crocifissione\" del Maestro di Offida (XIV sec), una Madonna del Latte della bottega di Arnolfo di Cambio (XIV sec) e la pala di San Giovanni Evangelista del pittore Samberlotti di Montorio (1617)."}
{"id": "3000614", "revid": "716642", "url": "https://it.wikipedia.org/wiki?curid=3000614", "title": "Feng Xiaoting", "text": "Carriera.\nClub.\nDopo aver giocato con varie squadre cinesi, nel 2010 si trasferisce alla squadra sudcoreana del Jeonbuk Hyundai Motors.\nNazionale.\nHa partecipato ai Mondiali Under-20 del 2005 ed ai Giochi Olimpici del 2008.\nDal 2004 ha indossato pi\u00f9 volte la maglia della nazionale cinese, con cui ha anche partecipato alla Coppa d'Asia 2019."}
{"id": "3000615", "revid": "2130303", "url": "https://it.wikipedia.org/wiki?curid=3000615", "title": "Concattedrale di Santa Maria Assunta (Gravina in Puglia)", "text": "La concattedrale di Santa Maria Assunta \u00e8 il principale luogo di culto cattolico di Gravina in Puglia, concattedrale della diocesi di Altamura-Gravina-Acquaviva delle Fonti.\nStoria.\nSecondo Ferdinando Ughelli, nella sua opera \"Italia Sacra\" (1721), afferma che il conte Umfrido d'Altavilla, parente di Roberto il Guiscardo, convinse l'arcivescovo di Acerenza alla citt\u00e0 di Gravina in Puglia il comando episcopale, ed \u00e8 nel 1092 che fece costruire la cattedrale. Era in stile romanico a tre navate. Questa chiesa and\u00f2 distrutta tra il 1447 ed il 1456, dapprima a causa di un incendio e poi per il terremoto che sconvolse l'intera regione. Si attese trent'anni per la sua ricostruzione, cui mise mano il vescovo Matteo D'Aquino (1482-1508). Tra il XVII ed il XVIII secolo ha subito all'interno vari interventi barocchi. Oggi la chiesa si presenta come una sintesi di diversi stili architettonici: il tardo-romanico, il rinascimentale ed il barocco.\nCon regio decreto n. 1746 del 21 novembre 1940, la concattedrale di Santa Maria Assunta di Gravina in Puglia \u00e8 riconosciuta come monumento nazionale italiano, mente il 19 agosto 1993 papa Giovanni Paolo II la elev\u00f2 alla dignit\u00e0 di basilica minore.\nDescrizione.\nEsterno.\nLa facciata, tripartita da due lesene, \u00e8 composta da tre portali, di cui quello centrale pi\u00f9 grande ma incompiuto, e da un rosone, resto dell'antica chiesa romanica, al cui centro \u00e8 collocato un bassorilievo dell'Assunta. I due portali laterali sono abbelliti da altorilievi e da due piccole statue raffiguranti il Cristo; il portale di sinistra \u00e8 datato 1495. Il portale centrale \u00e8 opera recente: essa \u00e8 composta di 24 pannelli che raccontano episodi evangelici. Un altro ingresso \u00e8 posto sul lato sud della cattedrale: nel frontespizio \u00e8 un bassorilievo della Madonna col Bambino affiancato dalle statue tardo-cinquecentesche raffiguranti i santi Pietro e Paolo. Il campanile \u00e8 stato ultimato nel 1698 dal cardinale Vincenzo Maria Orsini con la costruzione del \"cipollone\" sulla sua sommit\u00e0.\nSporgente dalla navata sinistra e a strapiombo sulla gravina \u00e8 il cosiddetto \"cappellone\", costruito nella prima met\u00e0 del XVII secolo, a due piani: al piano inferiore \u00e8 l'oratorio della Santa Croce, sede una volta della confraternita omonima; al piano superiore, al livello della cattedrale, \u00e8 la cappella del Santissimo Sacramento. Questa struttura fu voluta dal vescovo Arcasio Ricci, il cui sepolcro marmoreo \u00e8 conservato nella stessa cappella, il busto che lo raffigura \u00e8 opera di Francesco Mochi.\nInterno.\nL'interno della chiesa \u00e8 a tre navate divise da colonne con capitelli di spoglio. Il soffitto \u00e8 in legno intagliato e dorato, in stile barocco: su di esso furono applicati nel Seicento quattro grandi tele. Diverse sono le cappelle laterali, tra cui quella dedicata a san Michele arcangelo, patrono della citt\u00e0; queste cappelle sono impreziosite da altari di marmi policromi, per lo pi\u00f9 del 1700, ed opera del napoletano Francesco Cimafonte. Nel presbiterio \u00e8 un importante coro ligneo del 1561 e un grande organo.\nLa sacrestia, che conserva un bancone in legno intarsiato della seconda met\u00e0 del XVI secolo, \u00e8 stata costruita sui resti di parte dell'antico castello normanno.\nSotto la cattedrale si trova un'altra chiesa a tre navate dedicata alla Santa Croce, conosciuta come \"\u201csoccorpo della cattedrale\u201d\". In essa vi sono resti di affreschi del Cinquecento ed un altare in pietra del Seicento. In origine era un ossario, liberato nel 1633 dal vescovo Arcasio Ricci e trasformato in chiesa; in essa sono conservati sculture sepolcrali di vescovi locali del Cinquecento.\nOrgani a canne.\nL'organo a canne della cattedrale \u00e8 stato costruito nel 1907 dall'organaro cremasco Pacifico Inzoli ed in seguito restaurato dai suoi eredi.\nLo strumento \u00e8 a trasmissione elettro-meccanica, con consolle avente due tastiere di 61 note ciascuna e pedaliera concavo-radiale di 32 note. Il materiale fonico \u00e8 situato in parte sulla cantoria alle spalle dell'altare maggiore, entro la cassa settecentesca (\"Pedale\"), e alla destra (\"Grand'Organo\", prima tastiera) e alla sinistra (\"Espressivo\", seconda tastiera) degli stalli lignei dei coro, nelle navate laterali.\nOrgano della cappella del Santissimo Sacramento.\nNella cappella del Santissimo Sacramento, a pavimento, si trova un organo a canne costruito nel 1853 da un organaro anonimo.\nLo strumento \u00e8 a trasmissione integralmente meccanica, con consolle a finestra avente un'unica tastiera di 49 note con prima ottava cromatica estesa e una pedaliera a leggio di 12 note costantemente unita al manuale e priva di registri propri. La cassa, in legno dipinto, \u00e8 caratterizzata dalla mostra, composta da canne di principale disposte in cuspide unica, chiusa da due portelle."}
{"id": "3000619", "revid": "599013", "url": "https://it.wikipedia.org/wiki?curid=3000619", "title": "Alessandro Bazzoni", "text": "Carriera.\nCresciuto nell'U.S. Cerea, squadra dell'omonimo comune veronese, pass\u00f2 nel 1957 al Lanerossi Vicenza (oggi Vicenza Calcio), militante in Serie A. L'esordio in massima serie arriv\u00f2 il 5 gennaio 1958, nella partita vinta contro l'Udinese per 0-1. Nella prima e nella seconda stagione si altern\u00f2 spesso con Franco Luison, fino alla cessione di quest'ultimo al . Perse la maglia da titolare nella stagione 1959-1960 a favore di Pietro Battara, ma la riconquist\u00f2 l'anno dopo. La squadra intanto si mantenne sempre in posizioni di media classifica, cogliendo anche un seppur mediocre successo di livello internazionale, conquistando nel 1961 la \"Coppa del Benelux\" sconfiggendo in finale il per 2-1, con Bazzoni portiere titolare.\nNell'ottobre 1962, dopo 88 presenze in Serie A da titolare con la maglia della squadra vicentina, Bazzoni pass\u00f2 al Padova appena retrocesso in Serie B: con i biancoscudati, il portiere marc\u00f2 33 presenze in due stagioni nella serie cadetta, di cui 22 nell'ultima stagione dove la squadra sfior\u00f2 la promozione in Serie A."}
{"id": "3000622", "revid": "4252", "url": "https://it.wikipedia.org/wiki?curid=3000622", "title": "Rostilav Aleksandrovi\u010d Romanov", "text": ""}
{"id": "3000627", "revid": "899609", "url": "https://it.wikipedia.org/wiki?curid=3000627", "title": "Mitsubishi FS-X", "text": ""}
{"id": "3000629", "revid": "152584", "url": "https://it.wikipedia.org/wiki?curid=3000629", "title": "Sigvard di Svezia", "text": ""}
{"id": "3000632", "revid": "339392", "url": "https://it.wikipedia.org/wiki?curid=3000632", "title": "Abashevo", "text": ""}
{"id": "3000640", "revid": "547034", "url": "https://it.wikipedia.org/wiki?curid=3000640", "title": "Giuseppe Menghetti", "text": "\"Giuseppetto\" mor\u00ec a soli ventuno anni, per cause rimaste sconosciute. In cinque Palii disputati a Siena riusc\u00ec a vincere una volta: il 20 agosto 1804 per la Contrada della Tartuca, in occasione del Palio straordinario corso per desiderio della Regina d'Etruria Maria Luisa.\nNel suo unico Palio vinto dimostr\u00f2 particolare destrezza, riuscendo a rimontare a cavallo dopo una caduta alla prima curva del Casato.\n\"Giuseppetto\" faceva parte di una estesa famiglia di fantini. Era infatti figlio di Angiolo Menghetti detto \"Biancalana\" (5 Palii e nessuna vittoria); nipote di Luigi Menghetti detto \"Piaccina\" (66 Palii e 8 vittorie); cugino di Gregorio Bini detto \"Belgrado\", Giuseppe Bini detto \"Ciccina\" e Geremia Menghetti detto \"Figlio di Piaccina\" (nessuno dei tre mai vincitore al Palio di Siena).\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "3000651", "revid": "4252", "url": "https://it.wikipedia.org/wiki?curid=3000651", "title": "Clisma", "text": ""}
{"id": "3000653", "revid": "287204", "url": "https://it.wikipedia.org/wiki?curid=3000653", "title": "FINA Water Polo World Cup 2002 (femminile)", "text": "La Coppa del Mondo femminile di pallanuoto 2002 \u00e8 stata la 13\u00aa edizione della manifestazione che viene organizzata ogni quattro anni dalla FINA a partire proprio dal 2002. Le nazioni partecipanti venivano scelte fra le 8 prime classificate del campionato mondiale precedente.\nTale manifestazione serv\u00ec anche per stabilire quali squadre si sarebbero qualificate per i campionati mondiali 2003 di Barcellona (Spagna), con le prime cinque che avrebbero conquistato tale traguardo.\nSquadre partecipanti.\nLe squadre sono elencate secondo l'ordine di classifica del campionato mondiale 2001.\nFormula.\nLe 8 squadre partecipanti vengono suddivise in due gironi da quattro squadre ciascuno. Ciascuna squadra affronta le altre tre incluse nel proprio girone una sola volta, per un totale di tre partite per ciascuna squadra. Alla fine di tale fase le prime in classifica dei due gironi sono ammesse direttamente in semifinale, dove attendono le vincenti del doppio confronto fra seconde e terze classificate. Le quarte vengono subito eliminate.\nTurno preliminare.\nGruppo A.\n10 dicembre\n11 dicembre\n12 dicembre\nGruppo B.\n10 dicembre\n11 dicembre\n12 dicembre\nFase finale.\nQuarti di finale.\n13 dicembre\nSemifinali.\n14 dicembre\nFinale 7\u00ba-8\u00ba posto.\n13 dicembre\nFinale 5\u00ba-6\u00ba posto.\n14 dicembre\nFinale 3\u00ba-4\u00ba posto.\n15 dicembre\nFinale.\n15 dicembre"}
{"id": "3000659", "revid": "1573940", "url": "https://it.wikipedia.org/wiki?curid=3000659", "title": "Archaeotetraodon zafaranai", "text": "Archaeotetraodon zafaranai \u00e8 un pesce palla fossile appartenente alla famiglia Tetraodontidae rinvenuto nella roccia tripolacea di monte Gibiliscemi e risalente al Miocene superiore (Messiniano). L'esemplare (olotipo), lungo 21,5 cm, in ottimo stato di conservazione, si trova presso il Dipartimento di Geologia dell'Universit\u00e0 di Pisa. Parte della controimpronta \u00e8 esposta nel Museo Didattico di Storia Naturale di Niscemi.\nLa specie prende il nome del naturalista Salvatore Zafarana.\nLa specie, risalente a circa 6 milioni di anni, viveva in mari pi\u00f9 caldi di quelli attuali e in ambienti mediamente profondi con tasso di ossigeno moderato e in associazione con varie specie di pesci lanterna (Myctophydae), pesci ago (Sygnathidae) e pesci simili ai barracuda (Paralepididae). La sua primitivit\u00e0 \u00e8 testimoniata dalla presenza di microscopiche spine bifide. Il corpo si presentava molto slanciato, contrariamente agli attuali pesci palla, con colonna vertebrale diritta formata da 22 vertebre. Mancava di pinna ventrale e la base della pinna dorsale si presentava pi\u00f9 estesa di quella anale. La pinna codale era arrotondata. "}
{"id": "3000663", "revid": "122904719", "url": "https://it.wikipedia.org/wiki?curid=3000663", "title": "Mercedes-Benz Classe C SportCoup\u00e9", "text": "La Classe C SportCoup\u00e9 \u00e8 un'autovettura coup\u00e9 di fascia media, prodotta dal 2000 al 2008 dalla Casa automobilistica tedesca Mercedes-Benz e corrispondente alla prima serie della vettura nota anche con la sigla di progetto CL203.\nStoria.\nEra gi\u00e0 dall'avvento della prima Classe C, la serie W202, che la Casa tedesca aveva come proposito quello di derivare dalla berlina di base una coup\u00e9 dalle dimensioni pi\u00f9 compatte che avrebbe dovuto inserirsi al di sotto della CLK e che avrebbe dovuto dar battaglia alla prima serie della BMW Serie 3 Compact, un modello che peraltro stava avendo vita difficile per conto suo, vista la scarsit\u00e0 di consensi che stava ottenendo. Con la serie W202, per\u00f2, non avvenne alcun ulteriore sviluppo, se non quelli destinati a sfociare in altri tipi di sportive, la CLK W208 e la SLK R170. Il progetto che avrebbe portato alla nuova sportiva compatta venne quindi rinviato ad alcuni anni dopo, per arrivare a compimento nell'autunno del 2000, quando fece il suo debutto in Germania.\nLa cifra numerica che compone la sigla di progetto, non solo tradisce chiaramente la parentela tecnica della nuova coup\u00e9 con la berlina W203, ma dichiara apertamente che ci si trova di fronte alla versione coup\u00e9 della Classe C, tant'\u00e8 vero che la denominazione ufficiale stabilita all'epoca del debutto fu \"Classe C SportCoup\u00e9\".\nEstetica ed interni.\nLa parentela con la gamma W203, comunque, non era solo tecnica, ma anche stilistica. Anzi, osservando il frontale della SportCoup\u00e9, si nota che \u00e8 praticamente identico a quello della berlina da cui deriva, poich\u00e9 si ritrovano i fari tondi incrociati (un elemento che si ritrover\u00e0 ancora in altri modelli Mercedes-Benz) e la calandra trapezoidale a listelli orizzontali. In realt\u00e0, per\u00f2, anche la parte anteriore \u00e8 stata oggetto di numerose rivisitazioni, anche se tutte molto fini e poco visibili. Ridisegnati, per esempio, erano il paraurti ed i fari anteriori. La modifica pi\u00f9 evidente nel muso sta nella stella a tre punte, spostata dalla punta del cofano motore (al cui posto \u00e8 rimasto un piccolo stemmino) al centro della calandra, dove \u00e8 anche cresciuta di dimensioni. La vista laterale, invece, offre novit\u00e0 pi\u00f9 visibili, anche se concentrate in gran parte dietro il montante centrale del corpo vettura. Innanzitutto il fatto di essere una coup\u00e9, comporta anche il fatto che le portiere siano pi\u00f9 grandi rispetto alle portiere anteriori della berlina di base. Risulta quindi pi\u00f9 arretrato anche il montante centrale stesso, dietro il quale spicca l'inedita coda dal design specifico, che fa apparire l'insieme quasi come una berlina a due volumi e mezzo e a tre porte. La coda appare ancor pi\u00f9 inedita come design se si osserva direttamente la parte posteriore, dominata dai grandi fari trapezoidali e dal lunotto diviso in due parti. Stranamente, per\u00f2, quest'ultimo non dispone del tergicristallo.\nGli interni offrono una discreta abitabilit\u00e0, persino nella zona posteriore, e questo \u00e8 stato possibile grazie al fatto che il pianale condiviso con la W203 non ha subito riduzioni nel passo, che \u00e8 rimasto cos\u00ec tale e quale a quello della pi\u00f9 grande e comoda Classe C. Se poi si aggiungeva il tetto panoramico in cristallo, l'ambiente acquisiva anche una notevole luminosit\u00e0. In ogni caso, la SportCoup\u00e9 \u00e8 omologata per quattro persone. Il posto guida \u00e8 ergonomico e tutti i comandi sono a portata di mano e facilmente raggiungibili. Molti di questi sono raggruppati nel volante multifunzione. In generale, la plancia riprende nel disegno quanto gi\u00e0 visto nella W203, anche se con leggere variazioni. All'occorrenza, la SportCoup\u00e9 consente anche il carico di oggetti ingombranti abbattendo lo schienale posteriore e portando la capacit\u00e0 di carico da 310 a 1100 litri.\nStruttura e meccanica.\nIl lavoro che port\u00f2 alla realizzazione della CL203 non consistette semplicemente al taglio della coda di una W203. Se infatti da un lato le principali caratteristiche tecniche della W203 furono riproposte anche nella coup\u00e9 compatta, \u00e8 anche vero che i progettisti hanno dovuto fare i conti con la redistribuzione dei pesi sui due assi e con l'eventuale indebolimento generale della struttura della vettura. \u00c8 stata quindi necessaria una revisione generale della scocca, onde evitare l'insorgere di eventuali scompensi strutturali. Sono comunque presenti anche caratteristiche tipiche della W203, come per esempio i crash-box anteriori, ossia degli elementi in acciaio che hanno la funzione di assorbire i piccoli urti.\nGli schemi delle sospensioni della CL203 derivavano direttamente dalla berlina a tre volumi, con la differenza che in questo caso sono stati scelti ammortizzatori pi\u00f9 rigidi. Il tutto per conferire un piglio pi\u00f9 sportivo alla CL203 rispetto alla W203.\nOvviamente l'impianto frenante \u00e8 a dischi (autoventilanti davanti e pieni dietro), cos\u00ec come \u00e8 altrettanto ovvia la presenza oramai irrinunciabile, specie su vetture di questo rango, dei dispositivi ABS, ESP, l'antislittamento ASR e l'assistenza elettronica alla frenata d'emergenza.\nDebutto della SportCoup\u00e9.\nLa SportCoup\u00e9 fece il suo debutto nell'ottobre del 2000, mentre in Italia sarebbe arrivata solo nel marzo dell'anno seguente: le motorizzazioni disponibili al lancio furono quattro:\nLa SportCoup\u00e9 \u00e8 la prima coup\u00e9 del segmento premium a proporre anche una motorizzazione diesel. Le coup\u00e9 che proponevano all'epoca motori diesel erano costruite fino a quel momento solo da Case generaliste (Renault, Peugeot, ecc.). Dopo questo exploit, anche altre Case si cimenteranno in tale particolari applicazioni.\nIn ogni caso, tutti i motori proposti erano accoppiati con un cambio manuale a 6 marce. A richiesta, per\u00f2, era possibile avere il cambio Sequentronic a 6 rapporti, che poteva funzionare in due modalit\u00e0: meccanico ad innesti sequenziali oppure totalmente automatico. Come ulteriore alternativa si poteva avere il classico automatico NAG a 5 rapporti.\nEvoluzione della SportCoup\u00e9.\nLa produzione venne quindi avviata in pompa magna, anche se non mancarono critiche relative al prezzo troppo alto.\nNel 2002 vi furono diverse novit\u00e0: prima di tutto, alla base della gamma, la \"C180\" venne sostituita dalla C180 Kompressor, dotata dello stesso motore della \"C200 Kompressor\", ma depotenziato a 143\u00a0CV. Lo stesso motore venne montato anche sulla \"C230 Kompressor\", ma la potenza venne portata a 192\u00a0CV, pensionando quindi il precedente 2.3 sovralimentato. Inoltre, debuttarono due nuovi modelli al top della gamma: la C320 V6 SportCoup\u00e9, con un motore da 3.2 litri e 218\u00a0CV, e la C30 CDI AMG SportCoup\u00e9, dotata di un 3 litri turbodiesel da 231\u00a0CV, lo stesso che equipaggiava la \"C30 CDI AMG\" berlina. Tale versione era equipaggiata con un cambio automatico NAG a 5 rapporti.\nNel 2003 la quasi totalit\u00e0 della gamma venne proposta in tre livelli di allestimento: Classic, Elegance ed Avantgarde. Le sole ad essere proposte nei soli allestimenti Elegance ed Avantgarde furono la \"C320 V6\" e la \"C30 CDI AMG\". Contemporaneamente debutt\u00f2 la C200 CGI SportCoup\u00e9, praticamente una \"C200 Kompressor\" con alimentazione ad iniezione diretta: qui la potenza massima raggiungeva i 170\u00a0CV. Un'altra novit\u00e0 fu la C32 AMG SportCoup\u00e9, equipaggiata da un 3.2 litri a benzina con compressore volumetrico e potenza massima di ben 354\u00a0CV. Tale versione, per\u00f2, non venne importata in Italia. Un altro modello non destinato inizialmente al nostro Paese fu la C200 CDI SportCoup\u00e9, mossa da una versione depotenziata del 2.2 litri turbodiesel gi\u00e0 presente nella \"C220 CDI\", e che in questo caso vedeva la sua potenza massima fermarsi a 122\u00a0CV.\nNel marzo del 2004 vi fu il restyling, in concomitanza con quello della gamma \"W203\"/\"S203\": lievissime le modifiche esterne apportate, come per esempio i fari anteriori con cristalli trasparenti ed alcuni aggiornamenti al paraurti anteriore. In questa occasione, la \"C200 CDI SportCoup\u00e9\" venne proposta anche per il mercato italiano, mentre la \"C220 CDI\" vide la sua potenza lievitare a 150\u00a0CV.\nNel 2005, vi furono diverse novit\u00e0: alla base della gamma venne introdotta la C160 SportCoup\u00e9, spinta da un 1.8 aspirato da 122 CV; la \"C230 Kompressor\" venne rimpiazzata dalla C230 V6 SportCoup\u00e9, mossa da un V6 da 2.5 litri e da 204\u00a0CV di potenza massima. Inoltre, la \"C320 V6\" e la \"C32 AMG\" vennero sostituite da un modello intermedio, la C350 V6 con motore da 3.5 litri e 272\u00a0CV. Infine, scomparvero dal listino la \"C30 CDI AMG\" e la \"C200 CGI\", senza essere pi\u00f9 sostituite da alcun altro modello.\nNel 2006 venne tolta di produzione la \"C160\": da quel punto in poi, la gamma non sub\u00ec pi\u00f9 particolari aggiornamenti e rimase invariata fino alla primavera del 2008, quando subentr\u00f2 la nuova gamma \"CL203\", denominata \"CLC\" e costruita in Brasile anzich\u00e9 in Germania. In poco pi\u00f9 di sette anni di produzione, dalle linee di montaggio sono usciti circa 320\u00a0000 esemplari di CL203 C-Sportcoup\u00e8.\nSportCoup\u00e9: tabella riepilogativa.\nDi seguito vengono mostrate le principali caratteristiche tecniche delle versioni della gamma SportCoup\u00e9 previste dalla Casa tedesca. I prezzi riportati si riferiscono al momento del debutto nel mercato italiano e sono espressi in Euro, sebbene la commercializzazione sia stata avviata quando ancora era possibile acquistare in lire. Inoltre, i prezzi riportati si riferiscono al livello di allestimento meno costoso tra quelli previsti per ogni modello."}
{"id": "3000665", "revid": "583334", "url": "https://it.wikipedia.org/wiki?curid=3000665", "title": "Un altro amore no", "text": "Un altro amore no (sottotitolo: \"Non ti cambierei\") \u00e8 un brano musicale scritto da Silvio Testi, Vincenzo Incenzo e Davide Pinelli, interpretato dalla cantante italiana Lorella Cuccarini nel 1995.\nLa canzone, presentata al quarantacinquesimo Festival di Sanremo, si piazza al terzo posto della classifica parziale e nella serata finale al decimo posto in quella definitiva.\nIl brano verr\u00e0 inserito nell'album della Cuccarini intitolato \"Voglia di fare\". Il testo parla di un amore realizzato tra un uomo e una donna."}
{"id": "3000666", "revid": "1805885", "url": "https://it.wikipedia.org/wiki?curid=3000666", "title": "Swami Rama", "text": "Vita.\nNacque da una famiglia bramina a Toli, un villaggio nel Nord dell'India. Allevato dal suo maestro Bengali Baba nelle grotte himalayane, viaggi\u00f2 di tempio in tempio studiando con diversi saggi. Dal 1949 al 1952 detenne la carica di \"Shankaracharya\" di Karvirpitham, nel Sud dell'India, carica che abbandon\u00f2 per tornare a seguire le pratiche della tradizione himalayana.\nDopo aver lasciato la carica di \"Shankaracharya\" ed essere ritornato dal suo maestro, Swami Rama si rec\u00f2 in Nepal dove cre\u00f2 il suo primo ashram nella periferia di Kathmandu. Questo ashram \u00e8 conosciuto oggi come \"Hansada Yoga Ashram\".\nIn seguito, su incoraggiamento del suo maestro, si trasfer\u00ec in Occidente dove si dedic\u00f2 all'insegnamento, in particolare negli USA e in Europa.\nNegli anni sessanta alla \"Menninger Clinic\" \u00e8 stata studiata la sua capacit\u00e0 di controllare i processi del corpo come il battito cardiaco, la pressione arteriosa o la temperatura corporea (sistema nervoso autonomo).\nOrganizzazioni e istituti.\nSwami Rama fu fondatore dell'Himalayan Institute of Yoga Science and Philosophy con sede a Honesdale, USA e ramificazioni in USA, Europa e India. Fond\u00f2 anche un centro medico nel Nord-Est dell'India (Dehradun) a sostegno della popolazione povera delle vicine montagne.\nSwami Rama ha scritto diversi libri in cui descrive il suo percorso spirituale ed espone la filosofia che sta alla base di pratiche quali la meditazione e i benefici che derivano da tali pratiche. Uno dei temi comuni ai suoi libri (per esempio \u201cLa mia vita con i maestri himalayani\u201d o \u201cL'arte di vivere allegri\u201d ) \u00e8 sulla capacit\u00e0 che pu\u00f2 avere chiunque di raggiungere la pace senza bisogno di aderire a una religione organizzata."}
{"id": "3000677", "revid": "198326", "url": "https://it.wikipedia.org/wiki?curid=3000677", "title": "Francesco Sucini", "text": "\"Polpettino\" disput\u00f2 sei volte il Palio di Siena, riuscendo a vincere due volte nel 1800, centrando cos\u00ec il proprio \"cappotto\" personale. Il 3 luglio vinse per l'Istrice, il 17 agosto per la Tartuca.\nEra figlio d'arte: il padre Luigi Sucini detto \"Nacche\" vinse il Palio di Siena otto volte nel XVIII secolo.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "3000680", "revid": "287204", "url": "https://it.wikipedia.org/wiki?curid=3000680", "title": "Mercedes-Benz Classe C Sportcoup\u00e8", "text": ""}
{"id": "3000700", "revid": "1543377", "url": "https://it.wikipedia.org/wiki?curid=3000700", "title": "Giampaolo Stuani", "text": "Diplomato in pianoforte al Conservatorio di Musica \"Lucio Campiani\" di Mantova sotto la guida di Nando Salardi. Pupillo di Bruno Mezzena nel 1985 ottiene il diploma speciale \"summa cum laude\" presso l'Accademia Musicale Pescarese.\nPremi.\nGiampaolo Stuani ha ottenuti primi premi in prestigiosi concorsi pianistici nazionali e internazionali quali: Scottish International (Glasgow), Alfredo Casella (Napoli), \"Rina Sala Gallo\" (Monza), \"Vincenzo Bellini\" (Caltanissetta), \"A. Speranza\" (Taranto).\nHa inoltre vinto svariati premi in competizioni mondiali: Ciani, Busoni , Viotti, Pozzoli (Italy), Bachauer , Kapell, Cleveland (in the USA), \u00c9pinal (Francia), Pretoria (Sudafrica), Hamamatsu (Giappone).\nRegistrazioni.\nStuani ha inciso per le etichette Dynamic, Olympia, Fontec e OnClassical."}
{"id": "3000708", "revid": "287204", "url": "https://it.wikipedia.org/wiki?curid=3000708", "title": "FINA Water Polo World Cup 1999 (maschile)", "text": "La Coppa del Mondo maschile di pallanuoto 1999 \u00e8 stata l'11\u00aa edizione della manifestazione che fino ad allora veniva organizzata ogni due anni dalla FINA, per poi passare a cadenza quadriennale a partire dal 2002. Le nazioni partecipanti venivano scelte fra le 8 prime classificate del campionato mondiale precedente.\nTale manifestazione serv\u00ec anche per stabilire quali squadre si sarebbero qualificate per i Giochi Olimpici 2000 anch'essi da disputarsi a Sydney (Australia). Le prime tre avrebbero ottenuto tale qualificazione, mentre le altre (ad eccezione dell'Australia, qualificata di diritto come paese ospitante) avrebbero dovuto svolgere un torneo di qualificazione.\nSquadre partecipanti.\nLe squadre sono elencate secondo l'ordine di classifica del campionato mondiale 1998.\nFormula.\nLe 8 squadre partecipanti vengono suddivise in due gironi da quattro squadre ciascuno. Ciascuna squadra affronta le altre tre incluse nel proprio girone una sola volta, per un totale di tre partite per ciascuna squadra. Alla fine di tale fase le prime due di ciascun girone disputano le semifinali ad incrocio (1\u00aa del gruppo A vs. 2\u00aa del gruppo B e viceversa). Terze e quarte si sfidano per i posti dal 5\u00ba all'8\u00ba.\nTurno preliminare.\nGruppo A.\n28 settembre\n29 settembre\n30 settembre\nGruppo B.\n28 settembre\n29 settembre\n30 settembre\nFase finale.\nSemifinali.\n2 ottobre\nFinale 7\u00ba-8\u00ba posto.\n3 ottobre\nFinale 5\u00ba-6\u00ba posto.\n3 ottobre\nFinale 3\u00ba-4\u00ba posto.\n3 ottobre\nFinale.\n3 ottobre"}
{"id": "3000710", "revid": "76963", "url": "https://it.wikipedia.org/wiki?curid=3000710", "title": "Carrot Top", "text": "\u00c8 noto anche per il suo ampio uso di interventi di chirurgia plastica.\nBiografia.\nThompson ha vissuto a Orlando (Florida) per gran parte della sua giovinezza. Nel 1983, si \u00e8 diplomato e poi si \u00e8 iscritto alla Florida Atlantic University a Boca Raton (Florida). Sebbene fosse ancora una matricola alla Florida Atlantic, \u00e8 apparso nel suo primo numero teatrale di stand-up comedy con Josh Abelson.\nCarrot Top ha preso parte ad alcuni programmi televisivi, tra cui \"Larry the Cable Guy\", \"Gene Simmons Family Jewels\", \"Space Ghost Coast to Coast\", \"Criss Angel Mindfreak\" e \"Scrubs\". Recit\u00f2 anche nel film \"L'inventore pazzo\", ed \u00e8 stato la voce delle pubblicit\u00e0 per la 1-800-CALL-ATT. Nel 2002 ha registrato un commento audio per il rilascio home-video del film \"Le regole dell'attrazione\". Nel 2008, ha partecipato in qualit\u00e0 di giudice nello show della NBC \"Last Comic Standing\".\nDal 1995 al 1999, Carrot Top \u00e8 stato annunciatore per Cartoon Network, per il quale ha anche prodotto e condotto uno show mattutino durato due anni, chiamato \"Carrot Top's AM Mayhem\" (1994-1996).\nCarrot Top \u00e8 stato spesso parodiato, come ad esempio nelle serie televisive \"Mr. Show\", \"King of the Hill\", \"Scrubs\", \"I Griffin\" e \"MADtv\".\nIl 16 gennaio 2008 \u00e8 apparso al quiz \"Don't Forget the Lyrics!\"."}
{"id": "3000716", "revid": "921573", "url": "https://it.wikipedia.org/wiki?curid=3000716", "title": "Ashley Argota", "text": "Biografia.\nCominciata la carriera da attrice a 14 anni, ha partecipato ad un film indipendente nel 2007, ovvero \"Schooled\". Successivamente partecipa ad una puntata di \"iCarly\". Poi nel 2008 viene ingaggiata dalla Nickelodeon per partecipare come co-protagonista in \"True Jackson, VP\", nel ruolo di Lulu, la migliore amica nonch\u00e9 segretaria di True, la protagonista.\nPoi nel 2014 viene scelta dalla Disney per interpretare Nevaeh Barnes nel film \"Come creare il ragazzo perfetto.\""}
{"id": "3000731", "revid": "819238", "url": "https://it.wikipedia.org/wiki?curid=3000731", "title": "Stazione di Valdibrana", "text": "La stazione di Valdibrana \u00e8 una stazione ferroviaria, attualmente chiusa al pubblico, posta sulla linea Bologna-Pistoia, costruita in localit\u00e0 Valdibrana, piccola frazione del comune di Pistoia.\nStoria.\nLa stazione \u00e8 stata inaugurata nel 1882 con la denominazione di \"Vaioni\", successivamente all'inaugurazione del tronco Pracchia-Pistoia della ferrovia Porrettana avvenuta il 3 novembre 1864.\nIl 24 maggio 1927 venne attivato l'esercizio a trazione elettrica a corrente alternata trifase; la linea venne convertita alla corrente continua il 13 maggio 1935.\nDai primi anni novanta, con l'attivazione del Controllo Centralizzato del Traffico (CTC), la stazione viene impresenziata e chiusa al pubblico.\nDal 9 agosto 2020 la stazione viene declassata a fermata solo per servizio con norme particolari.\nStrutture e impianti.\nStazione di passata importanza, soprattutto per il trasporto merci, testimoniato anche dal maestoso binario di lanciamento utilizzato per le locomotive a vapore. In passato possedeva due binari serviti da banchina per il servizio passeggeri, di cui quello di precedenza soppresso nel 2010, rendendola atta al solo distanziamento.\nLa stazione possedeva due binari particolari denominati binari di \"salvamento\" e \"lanciamento\", il secondo \u00e8 smantellato ed il viadotto \u00e8 stato demolito. Durante il loro utilizzo avevano degli scopi ben precisi:\nPeculiarit\u00e0 dell'impianto era di possedere un piccolo fascio merci distaccato, ubicato ad est della stazione. Vi si accedeva attraverso un binario che sottopassa la Porrettana e finisce tronco nelle vicinanze. Lo scalo possiede due binari di cui uno che si dirama da quello di accesso."}
{"id": "3000736", "revid": "6923", "url": "https://it.wikipedia.org/wiki?curid=3000736", "title": "BMW R80 G/S", "text": ""}
{"id": "3000739", "revid": "6923", "url": "https://it.wikipedia.org/wiki?curid=3000739", "title": "Geologia della Moldavia", "text": "Geologicamente la Moldavia \u00e8 parte del sistema \"Sarmatico - Pontico settentrionale\" che si trova al margine meridionale del cratone sarmatico e su quello settentrionale del Bacino Pontico, in una zona caratterizzata da alternanza di trasgressioni e regressioni marine.\nLa parte centro settentrionale del paese si trova nella piattaforma Moldava, parte della cratone dell'Europa Orientale, quella meridionale nella piattaforma Scitica; nella zona di contatto tra i due cratoni si sviluppa la sinclinale di et\u00e0 giurassica della Dobrugia.\nLa piattaforma moldava \u00e8 separata dallo scudo ucraino dalla zona di faglia del Dniestr. Il basamento cristallino \u00e8 costruito da rocce Archeane (serie del Bug-Dniestr) e Paleoproterozoiche (serie del Bug e complesso di Podolia) di origine sia ignea che metamorfica; esso affiora a nord della valle del Dniestr, mentre verso sud sprofonda sino ad una profondit\u00e0 di 5\u20138\u00a0km. Dopo la sua formazione la piattaforma moldava ha subito una serie di trasgressioni e regressioni del mare che hanno interessato quasi tutta la sua superficie. Come le rocce sedimentarie di copertura le rocce effusive pi\u00f9 antiche affioranti in Volinia sono datate 1.020-900 Ma. Gli affioramenti pi\u00f9 estesi nella piattaforma Moldava sono di epoca cambriana e giurassica, mancano rocce del Carbonifero, Permiano e Triassico.\nIl basamento della piattaforma Scitica \u00e8 composto da rocce metamorfiche del Devoniano, Carbonifero e Permiano, tagliate da intrusioni basiche e dai loro derivati acidi. Lo si trova ad una profondit\u00e0 di 400\u2013700 m, ricoperto da sedimenti dal Giurassico, Paleogene e Neogene. All'estremo sud-est della Moldavia, nel bacino Pontico o del Mar Nero affiorano rocce datate Cretaceo - Palaeogene.\nLa sinclinale di Dobrugia \u00e8 una struttura a graben con direzione sud-est nord-ovest, impostata su bacini preesistenti di et\u00e0 uraliana, caledoniana ed ercinica; \u00e8 caratterizzata da una fitta rete di faglie che origina fenomeni carsici lungo l'asse e i fianchi della struttura. \u00c8 formata da una serie di rocce sedimentarie clastiche e chimico-clastiche del Siluriano, Devoniano, Carbonifero e Permiano e da rocce sedimentarie chimico-clastiche del Giurassico. Ricoprono la serie sedimenti discordanti del Paleogene e Neogene.\nNel nord-ovest e nell'est del paese sono presenti due strutture biocostruite del Neogene.\nTutte queste strutture sono ricoperte dalla spessa successione di sedimenti terrigeno-carbonatici del bacino del Mar Nero, datata Miocene e Pliocene (quest'ultimo, presente soprattutto nel centro della Moldavia, in particolare nel Codru).\nIn molte aree questi sedimenti sono ricoperti da accumuli di loess continentali pleistocenici, fortemente incisi dai fiumi presso B\u0103l\u021bi, pi\u00f9 spessi e uniformi nel sud, presso Cahul. Poich\u00e9 la Moldavia si trova al di fuori delle zone orogenetiche europee, il pleistocene si presenta quasi indeformato.\nIn Moldavia gli affioramenti sono quindi generalmente posteriori Miocene eccetto dove l'erosione ha messo a nudo le formazioni pi\u00f9 antiche, come nel canyon del Dniestr, scavato nel Pliocene a causa del sollevamento del cratone Scita e del contemporaneo abbassamento del livello di base idrologico del Mar Nero; qui affiorano arenarie e calcari del Cretaceo, in cui sono scavati i monasteri trogloditici di Butuceni, presso Soroca.\nLe risorse minerarie sono in maggior parte materiali non metallici provenienti dai sedimenti del Neogene e Quaternario."}
{"id": "3000740", "revid": "599013", "url": "https://it.wikipedia.org/wiki?curid=3000740", "title": "Gustavo Moscoso", "text": "Ha fatto parte della rosa che ha partecipato al , segnando un gol nella gara contro la persa 4-1."}
{"id": "3000746", "revid": "287204", "url": "https://it.wikipedia.org/wiki?curid=3000746", "title": "FINA Water Polo World Cup 1999 (femminile)", "text": "La Coppa del Mondo femminile di pallanuoto 1999 \u00e8 stata la 12\u00aa edizione della manifestazione che a partire dal 1989 veniva organizzata ogni due anni dalla FINA, per poi passare a cadenza quadriennale a partire dal 2002. Le nazioni partecipanti venivano scelte fra le 8 prime classificate del campionato mondiale precedente.\nTale manifestazione serv\u00ec anche per stabilire quali squadre si sarebbero qualificate per i Giochi Olimpici 2000 di Sydney (Australia). Della classifica finale si sarebbero qualificate la prima europea e la prima americana, mentre le altre (ad eccezione dell'Australia, qualificata di diritto come paese ospitante) avrebbero dovuto svolgere un torneo di qualificazione.\nSquadre partecipanti.\nLe squadre sono elencate secondo l'ordine di classifica del campionato mondiale 1998.\nFormula.\nLe 8 squadre partecipanti vengono suddivise in due gironi da quattro squadre ciascuno. Ciascuna squadra affronta le altre tre incluse nel proprio girone una sola volta, per un totale di tre partite per ciascuna squadra. Alla fine di tale fase le prime due di ciascun girone disputano le semifinali ad incrocio (1\u00aa del gruppo A vs. 2\u00aa del gruppo B e viceversa). Terze e quarte si sfidano per i posti dal 5\u00ba all'8\u00ba.\nTurno preliminare.\nGruppo A.\n24 maggio\n25 maggio\n26 maggio\nGruppo B.\n24 maggio\n25 maggio\n26 maggio\nFase finale.\nSemifinali.\n28 maggio\nFinale 7\u00ba-8\u00ba posto.\n29 maggio\nFinale 5\u00ba-6\u00ba posto.\n29 maggio\nFinale 3\u00ba-4\u00ba posto.\n29 maggio\nFinale.\n29 maggio"}
{"id": "3000747", "revid": "729019", "url": "https://it.wikipedia.org/wiki?curid=3000747", "title": "Pietro Ferdinando d'Asburgo-Lorena", "text": "Biografia.\nFamiglia d'origine.\nPietro Ferdinando nacque a Salisburgo, all'epoca dell'Impero austro-ungarico, quarto dei dieci figli di Ferdinando IV, granduca titolare di Toscana, e della sua seconda moglie, Alice di Borbone-Parma. I suoi nonni paterni furono Leopoldo II di Toscana, l'effettivo ultimo granduca regnante, morto a Roma nel 1870, e la principessa Maria Antonietta delle Due Sicilie, che sarebbe morta nel 1898 e che pertanto conobbe il nipote Pietro Ferdinando. I suoi nonni materni, gi\u00e0 morti alla sua nascita, furono Carlo III di Parma e Luisa Maria di Borbone-Francia, nipote di Carlo X, ultimo re di Francia della dinastia dei Borbone.\nMatrimonio e discendenza.\nL'8 novembre 1900, a Cannes in Francia, convol\u00f2 a nozze con la principessa Maria Cristina di Borbone-Due Sicilie, figlia di Alfonso di Borbone-Due Sicilie, conte di Caserta, e di Maria Antonietta di Borbone-Due Sicilie, eredi presuntivi del trono delle Due Sicilie. La coppia ebbe quattro figli:\nCarriera militare, esilio e morte.\nPrestando servizio militare sotto l'esercito imperiale, ottenne il grado di Generale di Corpo d'Armata. Durante la Grande Guerra, lui e suo fratello Giuseppe Ferdinando combatterono per l'Austria in Galizia, contro i russi (avevano chiesto e ottenuto di non combattere sul fronte italiano, dal momento che si sentivano di stirpe italiana e che la lingua madre parlata in famiglia era il toscano/italiano).\nDopo il crollo dell'Impero tutti gli Asburgo furono esiliati e Pietro Ferdinando visse dal 1919 al 1935 a Lucerna, in Svizzera. Quando il governo austriaco gli permise di tornare in Austria, acquist\u00f2 una villetta a Sankt Gilgen, vicino a Salisburgo.\nAlla morte del fratello Giuseppe Ferdinando, nel 1942, Pietro Ferdinando divenne capo della Casata di Lorena. Alla sua morte, avvenuta nel 1948 nella sua villetta, i titoli passarono al primogenito Goffredo."}
{"id": "3000749", "revid": "1936242", "url": "https://it.wikipedia.org/wiki?curid=3000749", "title": "Boa Esporte Clube", "text": "Il Boa Esporte Clube, meglio noto come Boa Esporte e in precedenza come Ituiutaba, \u00e8 una societ\u00e0 calcistica brasiliana con sede nella citt\u00e0 di Varginha, nello stato del Minas Gerais. \nStoria.\nIl club \u00e8 stato fondato il 30 aprile 1947 nella citt\u00e0 di Ituiutaba con il nome di Ituiutaba Esporte Clube. Ha vinto il Campeonato Mineiro M\u00f3dulo II nel 2004 e la Ta\u00e7a Minas Gerais nel 2007. Durante la stagione 2011, il club si \u00e8 trasferito nella citt\u00e0 di Varginha, cambiando il nome in Boa Esporte Clube, e far\u00e0 ritorno a Ituiutaba quando il nuovo stadio sar\u00e0 pronto. Come Boa Esporte Clube, ha vinto il Campeonato Mineiro M\u00f3dulo II nel 2011."}
{"id": "3000755", "revid": "195739", "url": "https://it.wikipedia.org/wiki?curid=3000755", "title": "J/\u03c8", "text": ""}
{"id": "3000762", "revid": "287204", "url": "https://it.wikipedia.org/wiki?curid=3000762", "title": "Uberaba Sport Club", "text": "LUberaba Sport Club, noto anche semplicemente come Uberaba, \u00e8 una societ\u00e0 calcistica brasiliana con sede nella citt\u00e0 di Uberaba, nello stato del Minas Gerais.\nStoria.\nL'Uberaba Sport Club \u00e8 stato fondato il 15 luglio 1917. Nel 1976, l'Uberaba ha partecipato al Campeonato Brasileiro S\u00e9rie A per la prima volta. Il club ha terminato al 41\u00ba posto. Nel 1979, il club ha partecipato di nuovo al Campeonato Brasileiro S\u00e9rie A, terminando al 23\u00ba posto. \u00c8 stata la miglior prestazione del club in questa competizione. Nel 1983, l'Uberaba ha partecipato per l'ultima volta al Campeonato Brasileiro S\u00e9rie A. Il club ha terminato al 32\u00ba posto."}
{"id": "3000767", "revid": "716642", "url": "https://it.wikipedia.org/wiki?curid=3000767", "title": "Ivan Gudelj", "text": "Ex capitano e leggenda dell' nel 2020 fu insignito del premio \"Nagrade Grada Splita\" (in italiano Premi della Citt\u00e0 di Spalato), assegnatogli per l'appunto dalla citt\u00e0 di Spalato.\nCarriera.\nGiocatore.\nClub.\nMilit\u00f2 nell' dal 1975 al 1986 con il quale segn\u00f2 un totale di 93 reti in 362 presenze. Esord\u00ec in prima squadra nel 1977 mentre esord\u00ec in campionato il 30 aprile 1978 contro il . Con i \"bijeli\" vinse un Campionato jugoslavo e due Coppe di Jugoslavia.\nA soli 26 anni di et\u00e0 si \u00e8 ritirato dalla carriera agonistica a causa di una malattia, l'ultima partita della carriera fu il derby del 13 settembre 1986 contro la dove al 85\u00ba minuto si accasci\u00f2 sul terreno per poi non ritornare pi\u00f9 in partita, successivamente gli fu diagnosticata l'epatite B.\nNazionale.\nIl suo debutto con la nazionale jugoslava risale al 10 settembre 1980 nella partita contro la Lussemburgo giocata a Lussemburgo. La sua ultima partita con la nazionale risale al 19 maggio 1986 contro la Belgio a Bruxelles.\nIndoss\u00f2 la maglia della nazionale per un totale di trentatr\u00e9 partite andando tre volte a segno. \nInoltre ha partecipato ai Mondiali di Spagna 1982, agli Europei di Francia 1984 e alle Olimpiadi di Mosca 1980."}
{"id": "3000768", "revid": "287204", "url": "https://it.wikipedia.org/wiki?curid=3000768", "title": "S\u00e3o Raimundo Esporte Clube (Santar\u00e9m)", "text": "Il S\u00e3o Raimundo Esporte Clube, noto anche semplicemente come S\u00e3o Raimundo, \u00e8 una societ\u00e0 calcistica brasiliana con sede nella citt\u00e0 di Santar\u00e9m, nello stato del Par\u00e1.\nStoria.\nIl S\u00e3o Raimundo Esporte Clube \u00e8 stato fondato il 9 gennaio 1944 da un gruppo di calciatori dilettanti. Il nome del club \u00e8 un riferimento a San Raimondo Nonnato. Il S\u00e3o Raimundo ha partecipato al Campeonato Brasileiro S\u00e9rie C nel 2005, dove \u00e8 stato eliminato alla seconda fase dal Nacional dello stato dell'Amazonas. Nel 2009 \u00e8 stato finalista del Campionato Paraense, perdendo la finale per il titolo contro il Paysandu. Il S\u00e3o Raimundo ha partecipato al Campeonato Brasileiro S\u00e9rie D nel 2009, vincendo la competizione dopo aver battuto in finale il Maca\u00e9."}
{"id": "3000770", "revid": "1543377", "url": "https://it.wikipedia.org/wiki?curid=3000770", "title": "Non lasciarmi", "text": "Non lasciarmi (\"Never Let Me Go\") (2005) \u00e8 un romanzo ucronico dello scrittore britannico di origini giapponesi Kazuo Ishiguro.\nLa storia \u00e8 ambientata in un presente alternativo distopico ed \u00e8 raccontata sotto forma di flashback dalla protagonista del libro, Kathy. Il titolo si riferisce ad una canzone, \"Never Let Me Go,\" della cantante Judy Bridgewater, che colpisce profondamente Kathy.\nIl \"Time\" ha giudicato quest'opera come il migliore romanzo del 2005 e l'ha inserito nella lista dei cento migliori romanzi in lingua inglese pubblicati dal 1923 al 2005. Pubblicato per la prima volta in italiano nel 2006, nel 2010 ne \u00e8 stato tratto un omonimo film diretto da Mark Romanek.\nTrama.\nKathy, Tommy e Ruth sono tre studenti di Hailsham, un collegio immerso nella campagna inglese e completamente isolato dal mondo esterno. La loro educazione \u00e8 affidata a dei tutori, che impartiscono loro lezioni di arte, storia e letteratura e incoraggiano la loro creativit\u00e0: i loro lavori migliori vengono infatti selezionati dalla misteriosa \"Madame\" per essere conservati nella sua \"galleria\". In questo ambiente, apparentemente idilliaco, i tre ragazzi crescono sviluppando un legame che durer\u00e0 per tutta la vita: Ruth e Kathy stringono una forte amicizia, mentre Tommy, pur nutrendo grande simpatia per Kathy, si fidanza con Ruth.\nIn seguito, i tre ragazzi lasciano Hailsham per andare a vivere nei \"Cottages\" (fattorie in campagna dove passano le giornate in ozio \u2014 mantenuti dallo Stato \u2014 e con una relativa libert\u00e0) prima di diventare \"donatori\"; questo infatti \u00e8 il loro destino sin dalla nascita: sono dei cloni umani creati in laboratorio per donare i propri organi agli umani malati. Ci\u00f2 fu rivelato loro dalla \"guardiana\" Miss Lucy, la quale fu in seguito licenziata. Nonostante questo i tre amici continuano a vivere con fatalismo e a sperare in un futuro diverso, che permetta loro di trovare un lavoro normale, il vero amore, e magari un rinvio delle donazioni. Infatti, Tommy, su suggerimento di due ex allievi della scuola pi\u00f9 anziani, si convince che se una coppia di \"donatori\" potesse dimostrare di essere veramente innamorata, le sarebbe concesso un rinvio della donazione. L'atmosfera per\u00f2 non \u00e8 pi\u00f9 quella spensierata dell'infanzia, e i rapporti fra di loro iniziano a logorarsi sinch\u00e9 dopo un litigio Kathy decide di abbandonare i cottages e gli amici e diventare una \"badante\", cio\u00e8 di occuparsi dei donatori prima di diventarlo lei stessa. La condizione, per\u00f2, \u00e8 che non possa pi\u00f9 vedere gli amici per dieci anni.\nQualche anno dopo Kathy incontra per caso in ospedale Ruth, ormai donatrice. Dopo qualche difficolt\u00e0 iniziale le due ragazze recuperano la vecchia amicizia e vanno a trovare Tommy, che nonostante abbia subito gi\u00e0 due donazioni sembra stare relativamente bene. Ruth, che ormai sente di essere vicina alla morte, a causa di una donazione andata male, si scusa con Kathy per averla sempre tenuta lontano da Tommy, nonostante sapesse che loro due erano sempre stati innamorati l'uno dell'altra, e consegna loro l'indirizzo di \"Madame\" per chiedere un rinvio delle donazioni. Quando Ruth muore, Kathy va a cercare Tommy e diventa la sua badante.\nI due riescono finalmente a coronare il loro amore, ma sentono che il loro tempo a disposizione sta ormai per finire. Per ottenere un rinvio per Tommy i due ragazzi decidono di rivolgersi alla misteriosa \"Madame\" di Hailsham, convinti che il loro amore e i bei disegni del ragazzo sarebbero stati sufficienti a convincerla. L'incontro con Madame sar\u00e0 per\u00f2 una cocente delusione: il loro destino non \u00e8 modificabile e i rinvii non erano mai stati previsti. Scoprono inoltre che Hailsham era parte di un esperimento per dimostrare che anche i cloni hanno un'anima e una sensibilit\u00e0 artistica, ma che nonostante l'esperimento abbia avuto successo la societ\u00e0 esterna non ha voluto rinunciare alle donazioni e ha deciso di chiudere la scuola. I due ragazzi, rassegnati, lasciano allora la casa di Madame - che viveva con la ex direttrice della loro scuola di Hailsham, Miss Emily - e si preparano ad affrontare il loro destino: Tommy morir\u00e0, come Ruth, a seguito di un'ultima donazione, mentre Kathy terminati i suoi dodici anni come badante, dar\u00e0 le dimissioni e si metter\u00e0 alla ricerca di una vita tranquilla a Norfolk fantasticando su ci\u00f2 che riesce a ricordare e su ci\u00f2 che ha perduto.\nRiconoscimenti.\nIl \"Time\" ha giudicato quest'opera come il migliore romanzo del 2005 e l'ha inserito nella lista dei cento migliori romanzi in lingua inglese pubblicati dal 1923 al 2005. Nel 2006 ha vinto la quarta edizione del Premio letterario Merck Serono e nel 2005 \u00e8 stato finalista al \"Man Booker Prize\". In italiano, vedi: S. Manferlotti, \"Lo scacco della scienza per Ishiguro\", in S.M., \"Dal Mattino. Note per la letteratura 1989-2011\", Napoli, Pironti, 2012, pp.\u00a0115\u201316.\nAdattamento cinematografico.\nNel 2010 dal romanzo \u00e8 stato tratto un omonimo film diretto da Mark Romanek e con protagonisti Carey Mulligan, Keira Knightley e Andrew Garfield."}
{"id": "3000776", "revid": "201640", "url": "https://it.wikipedia.org/wiki?curid=3000776", "title": "Giardini di Pinjore", "text": "I giardini di Pinjore (noti anche come giardini di Yadavindra) sono giardini moghul realizzati nel villaggio di Pinjore, a 22 kilometri da Chandigarh sulla strada Ambala-Shimla, in India.\nIl complesso fu progettato da Nawab Fidal Khan, architetto di corte e fratello di latte dell'Imperatore Aurangzeb.\nConstance Villiers-Stuart ebbe l'occasione di risiedere all'interno dei giardini e ne fece un'accurata descrizione nel suo libro \"Gardens of the Great Mughals\", del 1913. Scrisse che \"Una storia affascinante sopravvive ancora, di come, quando alla fine i lavori furono terminati, Fadai giunse nello stato per trascorrervi la sua prima estate, sia il godimento del giardino che delle bellezze in esso contenuto ebbero breve durata, perch\u00e9 i Raja ben presto lo terrorizzarono facendolo scappare. Nei territori circostanti Pinjore, e di fatto lungo tutte le pendici dell'Himalaya, si erano riscontrati occasionali episodi di struma; questi poveri malati iniziarono ad essere radunati, anche da molto lontano, da scaltri brahmini, e spacciati per i veri abitanti del paese. Tutti i giardinieri soffrivano di gozzo, cos\u00ec come i coolies; perfino le contadine che portavano le grandi ceste di frutta e fiori fino alle terrazze dello Zenana erano in tal modo sfigurate. Le donne dell'harem erano disgustate; era gi\u00e0 stato per loro sufficientemente fastidioso l'essere state portate in mezzo alla giungla selvaggia, anche senza l'aggiunta di questa preoccupazione. Le povere popolane, istruite a monte dal Raja, dissero inoltre che questa anomalia era causata dall'acqua e dall'aria di Pinjore, e che nessuno che vi si stabiliva a lungo avrebbe potuto evitare questa piaga. Il panico prese il sopravvento nello zenana; le ospiti implorarono di essere trasferite per scongiurare tale pericolo e, alla fine, Fadai Khan dovette lasciarle andare e le port\u00f2 in un altro luogo meno pericoloso per la loro bellezza. Si fosse trattato dell'Imperatore in persona, invece del fratellastro, gli astuti Raja avrebbero ricevuto una sonora lezione, ma Fadai Khan, completamente ingannato, torn\u00f2 solo di rado a far visita ai propri stupendi giardini, e i Raja e le loro terre furono lasciati in pace ancora per un po'\"."}
{"id": "3000779", "revid": "1776051", "url": "https://it.wikipedia.org/wiki?curid=3000779", "title": "Stefano Santuz", "text": "Carriera.\nInizia l'attivit\u00e0 nella squadra della sua citt\u00e0 Maniago. Nella sua carriera gioca oltre che per il Maniago anche per Brescia, Padova, Treviso (dove vincer\u00e0 sia a livello nazionale che a livello internazionale) e Mezzolombardo.\nChiusa la carriera da pallavolista attualmente ricopre il ruolo di direttore sportivo nella Pallavolo Padova."}
{"id": "3000786", "revid": "287204", "url": "https://it.wikipedia.org/wiki?curid=3000786", "title": "Treze Futebol Clube", "text": "Il Treze Futebol Clube \u00e8 una squadra di calcio brasiliana con sede a Campina Grande, nello stato di Para\u00edba.\nStoria.\nFondazione.\nIl club fu fondato il 7 settembre 1925 da Antonio Fernandes Bioca e da atri dodici appassionati di calcio. Queste persone in genere giocavano a calcio in un campo dove ora c'\u00e8 la strada Jo\u00e3o Pessoa. Ant\u00f4nio Fernandes Bioca fu anche l'introduttore del calcio nello stato di Para\u00edba.\nPrima squadra.\nNel 1925 la prima squadra del Treze era composta dai seguenti giocatori:\nPrima partita.\nIl Treze disput\u00f2 la sua prima partita il 6 novembre 1925, battendo una squadra locale chiamata Palmeiras per 1-0. Pl\u00e1cido Veras, noto come guine, uno dei tredici fondatori del club, segn\u00f2 il gol decisivo.\nCampeonato Brasileiro S\u00e9rie A.\nIl Treze ha preso parte al Campeonato Brasileiro S\u00e9rie A nel 1976, 1977, 1979, 1982 e nel 1983.\nStadio.\nLo stadio di casa del Treze \u00e8 lo stadio Presidente Vargas, che pu\u00f2 contenere 10.000 spettatori.\nColori.\nI colori del Treze sono bianco e nero. La sua prima divisa consiste in maglia a strisce verticali bianche e nere, pantaloncini e calzettoni neri, mentre la divisa da trasferta \u00e8 tutta bianca a parte i calzettoni neri.\nNome del club e mascotte.\nIl nome significa Treze significa Tredici in italiano e deriva dai tredici fondatori del club. La mascotte \u00e8 un gallo, perch\u00e9 rappresenta il numero 13 nel Jogo do Bicho (un gioco d'azzardo illegale in Brasile).\nRivalit\u00e0.\nLe due pi\u00f9 grandi rivali del Treze sono il Botafogo (PB) e la Campinense."}
{"id": "3000847", "revid": "32843383", "url": "https://it.wikipedia.org/wiki?curid=3000847", "title": "Convair CV-540", "text": ""}
{"id": "3000869", "revid": "32843529", "url": "https://it.wikipedia.org/wiki?curid=3000869", "title": "Convair CV-580", "text": ""}
{"id": "3000879", "revid": "32843586", "url": "https://it.wikipedia.org/wiki?curid=3000879", "title": "Convair CV-600", "text": ""}
{"id": "3000880", "revid": "32843592", "url": "https://it.wikipedia.org/wiki?curid=3000880", "title": "Convair CV-640", "text": ""}
{"id": "3000881", "revid": "32843595", "url": "https://it.wikipedia.org/wiki?curid=3000881", "title": "Convair CV5800", "text": ""}
{"id": "3000899", "revid": "508036", "url": "https://it.wikipedia.org/wiki?curid=3000899", "title": "Black &amp; Decker", "text": "Black &amp; Decker Corporation era una societ\u00e0 statunitense con sede nella citt\u00e0 di Towson (Maryland), fondata nel 1910 e chiusa nel 2010. Si occupava della progettazione e della produzione di elettroutensili, accessori e prodotti per la casa. Oggi fa parte di Stanley Black &amp; Decker. \nStoria.\nBlack &amp; Decker Corporation \u00e8 stata fondata nel 1910 da S. Duncan Black e Alonzo G. Decker come una piccola officina meccanica a Baltimora, Maryland.\nNel 1917 Black &amp; Decker ha inventato, brevettandolo, il familiare trapano elettrico con l'interruttore a grilletto montato su un'impugnatura a pistola. Il marchio Black &amp; Decker \u00e8 stato assegnato solo l'8 novembre 1949.\nIl marchio continuer\u00e0 ad essere attivo e rinnovato fino alla fine del 2009, anno in cui inizia la fusione con la Stanley, che si concluder\u00e0 il 12 marzo 2010.\nMarchi.\nBlack &amp; Decker (societ\u00e0) \u00e8 distinto da \"Black &amp; Decker\" (brand), la seconda \u00e8 utilizzata da differenti societ\u00e0 a seconda delle regioni.\nMarchi:"}
{"id": "3000900", "revid": "767487", "url": "https://it.wikipedia.org/wiki?curid=3000900", "title": "Cesare Martin", "text": "Viene ricordato anche come \"Martin II\" per distinguerlo dai tre fratelli Piero (I), Dario (III) e Edmondo (IV).\nCarriera.\nClub.\nCresciuto nelle giovanili nel Torino, passa nella squadra titolare nel 1919-1920. Con questa maglia gioca 354 partite in campionato realizzando una rete, disputando anche una partita in Coppa Italia. L'esordio avviene il 28 dicembre 1919 nella partita Alessandria-Torino (0-1). Grazie a tutte queste presenze \u00e8 il 6\u00ba uomo con pi\u00f9 presenze nella storia della societ\u00e0 granata.\nL'unica rete segnata da Martin II fu segnata il 25 marzo 1923 nella partita Torino-Virtus Bologna (3-0). L'ultima partita in granata fu disputata il 26 dicembre 1935 nel match di Coppa Italia vinto 2-0 contro la . Registra un record con questa maglia, giocando ininterrottamente dal 29 febbraio 1920 al 18 dicembre 1927 contando 170 partite consecutive senza nemmeno un forfait. Con la maglia del Torino vince gli scudetti del 1926-1927 (poi revocato) e 1927-1928, nonch\u00e9 la Coppa Italia 1935-1936.\nSuccessivamente passa al Pinerolo nel doppio ruolo di allenatore-giocatore dove trascorre cinque stagioni, prima di concludere la sua carriera.\nNazionale.\nCon la Nazionale italiana conta solamente 44 minuti giocati risalenti al 27 maggio 1923 quando l'Italia perse davanti a 25.000 spettatori per 1-5 in un'amichevole contro la Nazionale cecoslovacca. In questa partita subentr\u00f2 al 46' a Caligaris. Entr\u00f2 sul 0-4 e non ebbe un forte impatto sulla partita dato che l'Italia prese ancora un gol, anche se segn\u00f2 un altro.\nDisput\u00f2 inoltre una gara con la Nazionale B, il 7 aprile 1929, nella vittoria in trasferta contro la Grecia per 4-1. Il 12 marzo 1930 fu selezionato per il confronto fra l'Italia B e la Grecia disputato ad Atene e finito 3-0 per gli azzurri. In questa partita il ct Pozzo non lo schier\u00f2."}
{"id": "3000908", "revid": "120823116", "url": "https://it.wikipedia.org/wiki?curid=3000908", "title": "Tasca faringea", "text": "Le tasche faringee o branchiali costituiscono la componente endodermica degli archi faringei. Durante lo sviluppo dell'embrione umano danno origine a varie strutture:"}
{"id": "3000911", "revid": "729019", "url": "https://it.wikipedia.org/wiki?curid=3000911", "title": "Stazione di Mal\u00e9", "text": "La stazione di Mal\u00e9 \u00e8 una stazione ferroviaria della linea a scartamento ridotto Trento-Mal\u00e9-Mezzana a servizio del comune di Mal\u00e9 in provincia autonoma di Trento.\nLa gestione degli impianti \u00e8 affidata a Trentino Trasporti.\nStoria.\nLa stazione \u00e8 stata inaugurata il 5 maggio 2003, in occasione dell'apertura del nuovo tratto da Mal\u00e9 a Marilleva.\nPrecedentemente a questa data Mal\u00e9 costituiva il capolinea della linea ferroviaria. La vecchia stazione di testa si trovava poco pi\u00f9 a valle rispetto a quella attuale e dal 2003 al 2014 ha continuato ad essere utilizzata attivamente per il rimessaggio dei treni nell'adiacente deposito (ovvero fino all'inaugurazione del nuovo deposito rotabili e automezzi di Croviana). Successivamente sia i binari sia la catenaria all'interno della vecchia stazione e sul raccordo di collegamento alla linea sono stati smantellati.\nStrutture ed impianti.\nIl fabbricato viaggiatori \u00e8 una costruzione moderna: si compone di un solo piano e gli elementi principali che lo compongono sono cemento e ferro per l'esterno, legno per l'interno.\nIl piazzale \u00e8 composto da tre binari: il secondo binario \u00e8 di corsa, mentre il primo e il terzo sono utilizzati per gli incroci e le precedenze.\nTutti i binari sono dotati di banchine e di una lunga pensilina in metallo. Sono raggiungibile dall'utenza tramite passerelle di cui due agli estremi delle banchine e una posta al centro e da un sottopassaggio accessibile ai disabili.\nSono presenti numerosi monitor, indicanti gli arrivi e le partenze dei treni, sia all'interno del fabbricato viaggiatori sia sulle banchine."}
{"id": "3000915", "revid": "81195", "url": "https://it.wikipedia.org/wiki?curid=3000915", "title": "Controelettrodo", "text": ""}
{"id": "3000919", "revid": "170423", "url": "https://it.wikipedia.org/wiki?curid=3000919", "title": "Barbara Lindquist", "text": "Carriera.\nHa vinto la coppa del mondo di triathlon nel 2003.\nHa conseguito l'argento ai mondiali di Cancun del 2002 dietro alla britannica Leanda Cave."}
{"id": "3000925", "revid": "599013", "url": "https://it.wikipedia.org/wiki?curid=3000925", "title": "Jeffrey City", "text": "Jeffrey City \u00e8 un census-designated place degli Stati Uniti d'America, situato nella Contea di Fremont dello stato del Wyoming. Nel censimento del 2000 la popolazione era di 106 abitanti.\nStoria.\nJeffrey City prese il suo nome da Dr. C. W. Jeffrey, un ricco dottore proveniente da Rawlins, il quale finanzi\u00f2 anticipatamente l'impresa di Bob Adams di aprire un giacimento di uranio della compagnia \"Western Nuclear Corporation\". La miniera venne aperta nel 1957, nel pieno della guerra fredda, periodo in cui la domanda di uranio era assai elevata.\nMigliaia di persone affluirono a Jeffrey City in cerca di un lavoro ben remunerato, e la \"Western Nuclear\" progett\u00f2 e realizz\u00f2 un villaggio operaio per i lavoratori e le loro famiglie. Come conseguenza del boom demografico vennero costruite grandi scuole e addirittura una piscina olimpionica. Fra la fine degli anni settanta e l'inizio degli anni ottanta il mercato dell'uranio croll\u00f2 e la miniera fu costretta alla chiusura. Come spesso era successo con altre \"boomtowns\", Jeffrey City era totalmente dipendente dalla miniera locale, e dopo la chiusura gli abitanti non avevano pi\u00f9 motivo di rimanervi. Quella che una volta era una fiorente cittadina con negozi, scuole, biblioteca, stazione di polizia, alberghi, chiese e cliniche nel giro di pochi anni divenne una citt\u00e0 fantasma, infatti il 95% degli abitanti lascio Jeffrey City fra il 1983 e il 1986. Da allora rimasero poche abitazioni, una chiesa in disuso e un bar per i residenti e i viaggiatori lungo l'autostrada.\nGeografia fisica.\nSecondo i rilevamenti dell'United States Census Bureau, la localit\u00e0 di Jeffrey City si estende su una superficie di 74,2 km\u00b2, dei quali 73,7\u00a0km\u00b2 sono occupati da terre, mentre 0,5\u00a0km\u00b2 da acque.\nPopolazione.\nSecondo il censimento del 2000, a Jeffrey City vivevano 106 persone, ed erano presenti 32 gruppi familiari. La densit\u00e0 di popolazione era di 1,4 ab./km\u00b2. Nel territorio comunale si trovavano 112 unit\u00e0 edificate. Per quanto riguarda la composizione etnica degli abitanti, il 98,11% era bianco, lo 0,94% era nativo e lo 0,94% apparteneva a due o pi\u00f9 razze. La popolazione di ogni razza ispanica corrispondeva all'1,89% degli abitanti.\nPer quanto riguarda la suddivisione della popolazione in fasce d'et\u00e0, il 14,2% era al di sotto dei 18, l'8,5% fra i 18 e i 24, il 26,4% fra i 25 e i 44, il 41,5% fra i 45 e i 64, mentre infine il 9,4% era al di sopra dei 65 anni di et\u00e0. L'et\u00e0 media della popolazione era di 46 anni. Per ogni 100 donne residenti vivevano 127,5 uomini."}
{"id": "3000928", "revid": "767487", "url": "https://it.wikipedia.org/wiki?curid=3000928", "title": "Giardini moghul di Wah", "text": "I giardini moghul di Wah sono un elaborato complesso verde risalente all'epoca dell'Imperatore moghul Akbar il Grande (1542-1605). I giardini si trovano in Pakistan nella citt\u00e0 di Wah (Pakistan), nello stato del Punjab.\nStoria.\nRaja Maan Singh, cognato dell'Imperatore Jahangir, fu un comandante della corte dell'Imperatore Akbar. Venne dislocato tra il 1581 ed il 1596 nei pressi di Wah per fermare incursioni nemiche. Durante il suo soggiorno fece creare una vasca circondata da una struttura a dodici porte; Jahangir in persona, quando nel 1607 pass\u00f2 da Wah durante il suo tragitto verso Kabul, vi si ferm\u00f2 e si mise a pescare.\nEgli scrisse nella propria autobiografia: \"Mi trovavo a Baba Hasanabdal, il 12 di Muharram del 1016. A circa due miglia ad est di questo posto si trova una cascata. L'acqua scende a gran velocit\u00e0. Al centro della vasca si trova l'uscita principale della cascata. Raja Maan Singh ha costruito un edificio molto piccolo. Si trova molto pesce in questa vasca della lunghezza di un quarto di iarda. Rimasi in questo bellissimo posto per tre giorni. Ho calato la rete nella vasca ed ho preso 10 o 12 pesci. Questi pesci furono gettati ancora in acqua dopo che sono state cucite delle perle nei loro nasi\".\nAnche l'imperatore Shah Jahan si ferm\u00f2 a Wah durante il proprio viaggio verso Kabul, nel 1639."}
{"id": "3000929", "revid": "367445", "url": "https://it.wikipedia.org/wiki?curid=3000929", "title": "Giardini moghul (Wah)", "text": ""}
{"id": "3000930", "revid": "1543377", "url": "https://it.wikipedia.org/wiki?curid=3000930", "title": "Geologia della Corsica", "text": ""}
{"id": "3000935", "revid": "131358", "url": "https://it.wikipedia.org/wiki?curid=3000935", "title": "Andrej Bal", "text": ""}
{"id": "3000947", "revid": "1442080", "url": "https://it.wikipedia.org/wiki?curid=3000947", "title": "Challenger Salinas 2010 - Singolare", "text": "Il singolare del Challenger Salinas 2010 \u00e8 stato un torneo di tennis facente parte dell'ATP Challenger Tour 2010.\nSantiago Giraldo era il detentore del titolo, ma questa'anno non ha partecipato.\nBrian Dabul ha battuto in finale 6-3, 6-2 Nicol\u00e1s Mass\u00fa."}
{"id": "3000951", "revid": "1442080", "url": "https://it.wikipedia.org/wiki?curid=3000951", "title": "Challenger Salinas 2010 - Doppio", "text": "Il doppio del Challenger Salinas 2010 \u00e8 stato un torneo di tennis facente parte dell'ATP Challenger Tour 2010.\nSanchai Ratiwatana e Sonchat Ratiwatana erano i detentori del titolo, ma hanno perso in finale 3-6, 4-6 contro Jonathan Marray e Jamie Murray."}
{"id": "3000953", "revid": "1543377", "url": "https://it.wikipedia.org/wiki?curid=3000953", "title": "Seguros Bolivar Open Bucaramanga 2010 - Singolare", "text": "Il singolare dello Seguros Bolivar Open Bucaramanga 2010 \u00e8 stato un torneo di tennis facente parte dell'ATP Challenger Tour 2010.\nHoracio Zeballos era il detentore del titolo, ma quest'anno non ha partecipato.\nEduardo Schwank ha battuto in finale 6\u20134, 6\u20132 Juan Pablo Brzezicki."}
{"id": "3000956", "revid": "1442080", "url": "https://it.wikipedia.org/wiki?curid=3000956", "title": "Seguros Bolivar Open Bucaramanga 2010 - Doppio", "text": "Il doppio dello Seguros Bolivar Open Bucaramanga 2010 \u00e8 stato un torneo di tennis facente parte dell'ATP Challenger Tour 2010.\nDiego \u00c1lvarez e Carlos Poch-Gradin erano i detentori del titolo, ma quest'anno non hanno partecipato insieme.\nPere Riba e Santiago Ventura hanno battuto in finale 6\u20132, 6\u20132, Marcelo Demoliner e Rodrigo Guidolin."}
{"id": "3000957", "revid": "599013", "url": "https://it.wikipedia.org/wiki?curid=3000957", "title": "Johnstown (Wyoming)", "text": "Johnstown \u00e8 un census-designated place degli Stati Uniti d'America, situato nella Contea di Fremont dello stato del Wyoming. Nel censimento del 2000 la popolazione era di 236 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Johnstown si estende su una superficie di 83,3 km\u00b2, dei quali 81,5\u00a0km\u00b2 sono occupati da terre, mentre 1,8\u00a0km\u00b2 da acque.\nPopolazione.\nSecondo il censimento del 2000, a Johnstown vivevano 236 persone, ed erano presenti 60 gruppi familiari. La densit\u00e0 di popolazione era di 2,9 ab./km\u00b2. Nel territorio comunale si trovavano 100 unit\u00e0 edificate. Per quanto riguarda la composizione etnica degli abitanti, il 43,64% era bianco, il 53,59% era nativo e il 2,97% apparteneva a due o pi\u00f9 razze. La popolazione di ogni razza ispanica corrispondeva all'8,05% degli abitanti.\nPer quanto riguarda la suddivisione della popolazione in fasce d'et\u00e0, il 31,4% era al di sotto dei 18, il 6,8% fra i 18 e i 24, il 27,5% fra i 25 e i 44, il 25,0% fra i 45 e i 64, mentre infine il 9,3% era al di sopra dei 65 anni di et\u00e0. L'et\u00e0 media della popolazione era di 33 anni. Per ogni 100 donne residenti vivevano 100,0 uomini."}
{"id": "3000959", "revid": "92723", "url": "https://it.wikipedia.org/wiki?curid=3000959", "title": "Intersport Heilbronn Open 2010 - Singolare", "text": "Il singolare dell'Intersport Heilbronn Open 2010 \u00e8 stato un torneo di tennis facente parte dell'ATP Challenger Tour 2010.\nBenjamin Becker era il detentore del titolo, ma quest'anno non ha partecipato.\nMichael Berrer ha battuto in finale 6\u20133, 7\u20136(4) Andrej Golubev."}
{"id": "3000962", "revid": "1442080", "url": "https://it.wikipedia.org/wiki?curid=3000962", "title": "Intersport Heilbronn Open 2010 - Doppio", "text": "Il doppio dell'Intersport Heilbronn Open 2010 \u00e8 stato un torneo di tennis facente parte dell'ATP Challenger Tour 2010.\nKarol Beck e Jaroslav Levinsk\u00fd erano i detentori del titolo, ma quest'anno non hanno partecipato.\nSanchai Ratiwatana e Sonchat Ratiwatana hanno battuto in finale 6\u20134, 7\u20135, Mario An\u010di\u0107 e Lovro Zovko"}
{"id": "3000964", "revid": "363629", "url": "https://it.wikipedia.org/wiki?curid=3000964", "title": "Patriarca ecumenico di Costantinopoli", "text": ""}
{"id": "3000969", "revid": "823519", "url": "https://it.wikipedia.org/wiki?curid=3000969", "title": "Elettrodo di terza specie", "text": "L'elettrodo di terza specie (o elettrodo redox) \u00e8 un semielemento galvanico costituito da un metallo inerte immerso in una soluzione contenente due stesse specie ioniche in differente stato di ossidazione. Un esempio pratico \u00e8 rappresentato da una lamina di platino parzialmente immersa in una soluzione contenente ioni Fe3+/Fe2+, semielemento schematizzato:\ne caratterizzato dalla semireazione:\nApplicando l'equazione di Nernst, \u00e8 possibile ricavare il potenziale di elettrodo, che nel caso relativo al precedente esempio fornisce a 25 \u00b0C:\ndove:"}
{"id": "3000970", "revid": "287204", "url": "https://it.wikipedia.org/wiki?curid=3000970", "title": "Honolulu Challenger 2010 - Singolare", "text": "Il singolare dell'Honolulu Challenger 2010 \u00e8 stato un torneo di tennis facente parte dell'ATP Challenger Tour 2010.\nMichael Russell ha battuto in finale 6\u20130, 6\u20133 Grega \u017demlja."}
{"id": "3000972", "revid": "287204", "url": "https://it.wikipedia.org/wiki?curid=3000972", "title": "Honolulu Challenger 2010 - Doppio", "text": "Il doppio dell'Honolulu Challenger 2010 \u00e8 stato un torneo di tennis facente parte dell'ATP Challenger Tour 2010.\nKevin Anderson e Ryler DeHeart hanno battuto in finale 3\u20136, 7\u20136(2), [15\u201313] Im Kyu Tae e Martin Slanar."}
{"id": "3000975", "revid": "287204", "url": "https://it.wikipedia.org/wiki?curid=3000975", "title": "McDonald's Burnie International 2010 - Singolare maschile", "text": "Il singolare maschile del McDonald's Burnie International 2010 \u00e8 stato un torneo di tennis facente parte dell'ATP Challenger Tour 2010.\nBrydan Klein era il detentore del titolo, ma ha perso nel 1\u00ba turno 2-6, 6-1, 4-6 contro Kittipong Wachiramanowong.\nBernard Tomi\u0107 ha battuto in finale 6\u20134, 6\u20132 Greg Jones."}
{"id": "3000977", "revid": "483293", "url": "https://it.wikipedia.org/wiki?curid=3000977", "title": "Campionati italiani di tennis", "text": ""}
{"id": "3000979", "revid": "287204", "url": "https://it.wikipedia.org/wiki?curid=3000979", "title": "McDonald's Burnie International 2010 - Doppio maschile", "text": "Il doppio maschile del McDonald's Burnie International 2010 \u00e8 stato un torneo di tennis facente parte dell'ATP Challenger Tour 2010.\nMiles Armstrong e Sadik Kadir erano i detentori del titolo, ma Armstrong non ha partecipato quest'anno.\nKadir ha fatto coppia con Joseph Sirianni, ma hanno perso nel 1\u00ba turno 7\u20135, 5\u20137, [11\u201313] contro Rameez Junaid e Daniel King-Turner.\nMatthew Ebden e Samuel Groth hanno battuto in finale 6\u20137(8), 7\u20136(4), [10\u20138] James Lemke e Dane Propoggia."}
{"id": "3000982", "revid": "170423", "url": "https://it.wikipedia.org/wiki?curid=3000982", "title": "Barb Lindquist", "text": ""}
{"id": "3000984", "revid": "228587", "url": "https://it.wikipedia.org/wiki?curid=3000984", "title": "Hard Rock Calling", "text": "L'Hard Rock Calling (ex Hyde Park Calling) \u00e8 un festival musicale che si svolge ogni anno presso Hyde Park a Londra. La prima edizione della rassegna risale a luglio 2006 e si \u00e8 svolta tra l'1 e il 2 giugno del medesimo anno. Durante gli anni il festival \u00e8 stato teatro per numerose performance musicali, tra le quali si possono ricordare quelle di noti artisti internazionali come i The Who, gli Aerosmith, Neil Young, Bruce Springsteen e Roger Waters. L'evento \u00e8 organizzato dall'Hard Rock Cafe e da Live Nation.\nHyde Park Calling 2006.\nLa prima edizione del festival contava due palchi, uno dedicato ad artisti affermati, l'altro rivolto a band emergenti e artisti di minor rilievo internazionale. Gli \"headliner\" delle due serate sono stati Roger Waters il sabato (che ha eseguito come parte del suo set l'inegrale dell'album\"The Dark Side of the Moon\" dei Pink Floyd con il supporto della sua band e del batterista dei Pink Floyd Nick Mason) e la band dei The Who la domenica, in conclusione della rassegna.\nI cancelli sono stai aperti alle ore 14.00 e lo show \u00e8 terminato alle 22.15 (entrambe le serate). La performance dei The Who's Sunday \u00e8 stata successivamente pubblicata all'interno dell'Encore Series 2006 su CDs e DVD.\nLa scelta degli artisti, assolutamente variegata, ha coinvolto un pubblico quanto mai eterogeneo, attratto tanto dalla possibilit\u00e0 di ascoltare alcuni \"veterani\" del rock inglese, quanto band di recente successo quali i Razorlight. Gli artisti e le band che si sono esibiti sul main stage sono stati principalmente di nazionalit\u00e0 inglese (unica eccezione una band scozzese, una statunitense e una neozelandese). Maggiore \"apertura\" ad altre culture musicali \u00e8 stata dimostrata dagli organizzatori nella programmazione del second stage, che ha coinvolto molte band straniere.\nHyde Park Calling 2007.\nL'Hyde Park Calling 2007 si \u00e8 svolto nel weekend del 23\u201324 giugno 2007. Il successo della prima edizione ha convinto gli organizzatori ad allargare il numero di band coinvolte, portando da cinque a sei il numero di band sul main stage e introducendo un terzo palco per ulteriori performance, il \"second stage\" divenne d'ora in poi \"Pepsi maxi stage\", sponsorizzato dalla multinazionale statunitense.\nIl festival \u00e8 stato occasione del ritorno della band Aerosmith (headliner della seconda serata) in Inghilterra dopo otto anni di assenza. La serata del 23 giugno si \u00e8 conclusa invece con la performance di Peter Gabriel e dei Crowded House, band recentemente riunitasi dopo alcuni anni di scioglimento.\nA causa delle complessit\u00e0 organizzative dell'alto numero di band coinvolte la polizia inglese ha fatto pressioni affinch\u00e9 la band che si \u00e8 esibita durante il set finale (Gli Aerosmith) rispettassero l'orario di chiusura, fissato per le 10.30.\nHard Rock Calling 2008.\nIl sito dell'Hard Rock Calling fu lanciato a dicembre 2007. Furono annunciate come date di svolgimento il 28 ed il 29 giugno.\nIl 28 gennaio 2008 furono annunciati gli headliners (Eric Clapton e la band dei Police) e una band di supporto per ciascuna delle due date (Sheryl Crow e KT Tunstall). Il numero dei palchi fu nuovamente ridotto a due.\nHard Rock Calling 2009.\nNel 2009 il festival venne annunciato come una tre giorni musicale (26, 27 e 28 giugno). L'headliner del sabato \u00e8 stato Neil Young, che ha duettato durante la parte finale del suo set con Paul McCartney per l'esecuzione di A day in the life. Bruce Springsteen (headliner della serata di domenica) che ha concluso la propria performance con l'esecuzione di \"Dancing in the Dark\", ha duettato con la band The Gaslight Anthem durante l'esecuzione della canzone \"The '59 Sound\".\nHard Rock Calling 2010.\nL'Hard Rock Calling 2010 \u00e8 programmato per il weekend del 25 - 27 giugno. \"headliner\" delle tre serate saranno i Pearl Jam, Stevie Wonder e Paul McCartney,"}
{"id": "3000989", "revid": "767487", "url": "https://it.wikipedia.org/wiki?curid=3000989", "title": "Raffi Cavoukian", "text": "Anche noto semplicemente come Raffi, \u00e8 un cantautore canadese di origine egiziana e armena e autore noto di musica per bambini. Ha sviluppato la sua carriera come \"trovatore globale\", per diventare produttore musicale, autore, imprenditore e fondatore del Centre for Child Honouring."}
{"id": "3000991", "revid": "599013", "url": "https://it.wikipedia.org/wiki?curid=3000991", "title": "M\u00e1rcio Mossor\u00f3", "text": "Carriera.\nClub.\nDurante la sua carriera ha giocato con numerose squadre di club, tra cui l'Internacional, con cui ha vinto la Coppa Libertadores nel 2006. Dal 2008 al 2013 gioca con i portoghesi del Braga.\nIl 3 luglio 2013 viene acquistato dall'Al Ahli a titolo definitivo. Nell'agosto 2014 viene acquistato dai turchi dell'\u0130stanbul Ba\u015fak\u015fehir."}
{"id": "3000994", "revid": "287204", "url": "https://it.wikipedia.org/wiki?curid=3000994", "title": "Michael Lammer", "text": "Carriera.\n1999-2000.\nMichael inizia la sua carriera perdendo il primo turno del Challenger di Ginevra nel 1999 per poi vincere nel 2000 a Lugano contro Francisco Costa la sua prima partita da professionista. Perder\u00e0 poi ancora al primo turno di Ginevra.\n2001.\nNel 2001 Lammer gioca quasi esclusivamente tornei Futures; perde due primi turni in Francia prima di raggiungere la semifinale al torneo tedesco di Riemerling dove perder\u00e0 da Jean-Baptiste Perlant per 6-4 6-7(2) 4-6. Conquista poi altri due secondi turni in Italia e in Austria prima di raggiungere la sua prima finale a Valdengo, persa per 1-6 3-6 da Andrea Stoppini. Riuscir\u00e0 poi a raggiungere il secondo turno a Lugano e nei Futures di Budapest e Zell, prima di un quarto di finale ad Aix-Les-Bains in Francia. Chiuder\u00e0 l'anno con due primi turni e un secondo turno tutti in Svizzera.\n2002.\nNel 2002 invece Lammer gioca solo due partite perdendole entrambe, una al Challenger di Lugano da Alessandro Da Col e l'altra al Futures francese di Frobach dal connazionale St\u00e9phane Bohli. Non conquister\u00e0 nemmeno un set in entrambi i casi.\n2003.\nDopo due primi turni e un secondo turno, Lammer conquista nel 2003 un'altra semifinale in un torneo Futures, a Saint-Breiuc in Francia, persa da Olivier Patience, dopo aver battuto anche Philipp Kohlschreiber. Dopo un quarto di finale e un primo turno in Italia, raggiunge una semifinale anche ad Esslingen in Germania, persa con Marcello Craca, e due quarti di finale ancora in Germania. Gioca poi a giugno il Challenger di Lugano, passando un turno prima di perdere da Gilles M\u00fcller, e il Challenger di Zell in Germania dove si issa fino ai quarti di finale, dopo aver battuto tennisti del calibro di Philipp Petzschner e \u00d3scar Hern\u00e1ndez. Tenta poi una partecipazione ad un torneo del circuito ATP perdendo a Gstaad da Christophe Rochus. Gioca poi alcuni Challenger riuscendo per\u00f2 solo a vincere un turno a Manerbio e perdendo cinque volte al primo turno. Colleziona prima della fine dell'anno due semifinali in tornei Futures, in Francia e Spagna, perdendo rispettivamente da Gilles Simon e Florian Mayer e un quarto di finale ancora in Spagna perso dal greco Kostantinos Economidis.\n2004.\nLa stagione per Michael inizia bene con un quarto di finale e una semifinale in due tornei Futures tedeschi, battendo anche a Nu\u00dfloch Andreas Beck per 6-1, 6-1. Lammer gioca poi alcuni tornei in Australia vincendo per\u00f2 solo una partita nel Challenger di Canberra e perdendo tre volte al primo turno. Tornato in Europa, per la precisione a Viterbo, raggiunge la finale in un Futures, persa contro Andrea Stoppini. Colleziona poi solo due vittorie, a Friesenheim e a Budapest, a fronte di sei sconfitte al primo turno nei mesi di giugno e luglio. Passa poi i primi turni dei tornei Challenger di San Pietroburgo e Ginevra, perdendo nel primo caso da Philipp Kohlschreiber e nel secondo da Christophe Rochus. Gioca poi due Futures tedeschi raggiungendo nel primo, a Monaco di Baviera, la finale, persa da Adam Chadaj, che poi sconfigger\u00e0 nella finale del secondo a Norimberga; questo torneo rappresenter\u00e0 anche il suo primo successo da professionista in carriera. Prima della fine dell'anno raggiunge altri due quarti di finale in due tornei Futures oltre all'eliminazione al primo turno nel torneo Challenger di Aschaffenburg.\n2005.\nIl 2005 \u00e8 l'anno in cui Lammer inizia a giocare alcuni tornei del circuito maggiore, ma inizia la stagione giocando due Futures in Qatar ottenendo un quarto di finale, prima del quarto di finale nel Challenger di Cherbourg. Arriva poi fino alla semifinale di un Futures portoghese, persa da Frederico Gil, e di uno francese, sconfitto in questo caso da J\u00e9r\u00e9my Chardy, prima della vittoria a Valdegno, per 6-3, 6-1 in finale contro Alberto Brizzi. Arriva poi alla semifinale del Challenger di Dresda, battendo pure Andy Murray, ma sar\u00e0 l'ultimo buon risultato dell'anno per Lammer. Riesce poi a raggiungere solo il secondo turno a Lugano e a Biella, entrambi tornei della categoria Challenger. Gioca poi la sua prima partita del circuito maggiore a Gstaad in luglio persa da R\u0103zvan Sab\u0103u in tre set. Ottiene poi i quarti di finale a Recanati prima di giocare agli US Open e vincere il primo turno contro Kevin Kim; si tratta della prima vittoria ATP di Lammer in carriera, che gli porter\u00e0 50 punti per la classifica ATP. Perder\u00e0 poi al primo turno a Southampton, Basilea e ad Aquisgrana."}
{"id": "3000996", "revid": "686936", "url": "https://it.wikipedia.org/wiki?curid=3000996", "title": "John Henderson", "text": "Carriera universitaria.\nHa giocato nei Tennessee Volunteers squadra rappresentativa dell'universit\u00e0 del Tennessee.\nHa concluso la sua carriera con 165 \"tackle\" di cui 130 da solo, 20,5 \"sack\", 7 deviazioni difensive, 4 \"fumble\" forzati e 5 \"fumble\" recuperati.\nRiconoscimenti vinti:\nCarriera professionistica.\nJacksonville Jaguars.\nAl draft NFL 2002 \u00e8 stato selezionato dai Jaguars come 9 scelta assoluta. Ha debuttato nella NFL l'8 settembre 2002 contro gli Indianapolis Colts con il ruolo di \"defensive tackle\" indossando la maglia numero 98. Il 6 ottobre contro i Philadelphia Eagles ha fatto il suo primo \"sack\" della sua carriera, mentre il primo \"fumble\" forzato lo ha fatto il 29 settembre contro i New York Jets.\nHa terminato la stagione con 6,5 \"sack\" classificandosi al primo posto in questa statistica tra tutti i \"rookie\". Nella stagione 2006 ha contribuito a far classificare 2 la difesa in tutta la NFL. Il 5 ottobre 2008 contro i Pittsburgh Steelers ha giocato la 100 partita nella NFL.\nDurante la sua carriera con i Jaguars ha partecipato a due Pro Bowl, saltando solamente 4 partite della stagione regolare: una partita nella stagione 2007 a causa di un infortunio alla testa che ha rimediato contro gli Atlanta Falcons, 2 partite nella stagione 2008 e una nella stagione 2009 per una contusione alla spalla che ha rimediato contro gli Houston Texans.\nAll'inizio della stagione 2009 durante il ritiro estivo ha avuto un diverbio con l'allenatore capo Jack Del Rio a causa di un presunto infortunio alla spalla ritenuto inesistente dal coach. Il 26 aprile 2010 \u00e8 stato svincolato.\nOakland Raiders.\nL'11 giugno 2010 dopo esser stato sul mercato dei \"free agent\" ha firmato un contratto di un anno con gli Oakland Raiders. A causa di una frattura da stress al piede destro avvenuta durante una seduta di allenamento ha saltato 7 partite, ha debuttato con i Raiders il 12 settembre a Tennessee contro i Tennessee Titans indossando la maglia numero 79.\nLa sua miglior partita della stagione \u00e8 stata quella del 26 dicembre contro gli Indianapolis Colts, dove ha fatto registrare 11 \"tackle\" e una deviazione difensiva.\nIl 24 febbraio 2011 prima di diventare \"unrestricted free agent\" ha firmato un contratto di due anni per 8 milioni di dollari. In questa stagione ha giocato 13 partite di cui 3 da titolare. Il 12 marzo 2012 \u00e8 stato svincolato dalla squadra."}
{"id": "3000998", "revid": "6923", "url": "https://it.wikipedia.org/wiki?curid=3000998", "title": "Podarcis raffonei", "text": "La lucertola delle Eolie (Podarcis raffonei ()) \u00e8 un sauro della famiglia dei Lacertidi, endemico delle isole Eolie.\nEtimologia.\nIl nome del genere deriva dal greco antico \"\u03c0\u03bf\u03b4\u03b1\u03c1\u03ba\u03ae\u03c2\" ( = pi\u00e8 veloce) mentre l'epiteto specifico deriva da Raffone, cognome da nubile della moglie dello scopritore.\nDescrizione.\n\u00c8 un piccolo sauro, lungo sino a 25\u00a0cm, molto simile a \"Podarcis siculus\"; le due specie si differenziano per la colorazione, tendenzialmente pi\u00f9 scura, ancorch\u00e9 estremamente variabile, in \"P. raffonei\", e per altri caratteri minori come la presenza di macule sotto la gola.\nBiologia.\nAlimentazione.\n\u00c8 una specie prevalentemente insettivora, che predilige coleotteri e imenotteri; durante il periodo estivo, quando il numero delle prede diminuisce, la dieta comprende anche una discreta componente di sostanze vegetali.\nRiproduzione.\n\u00c8 una specie ovipara che si riproduce da due a tre volte l'anno. La femmina depone da 4 a 8 uova; lo sviluppo embrionale dura circa 2 mesi, alla schiusa le piccole lucertole misurano 40\u201350\u00a0mm.\nDistribuzione e habitat.\nL'areale attuale di questa specie \u00e8 ristretto alle isole Eolie ed \u00e8 frazionato in quattro stazioni isolate e relativamente distanti tra loro, situate in aree frammentate dell'isola di Vulcano (in particolare la zona di Vulcanello) e su tre piccoli isolotti: Strombolicchio (scoglio dell'isola di Stromboli), La Canna (Filicudi) e Scoglio Faraglione (Salina).\nStime recenti quantificano la popolazione attuale in circa un migliaio di esemplari, che occupano una superficie complessiva intorno a 20.000\u00a0m\u00b2.\nSi ritiene che l'areale protostorico di \"P. raffonei\" fosse ben pi\u00f9 ampio dell'attuale e che abbracciasse l'intero arcipelago eoliano. Esso si sarebbe progressivamente ridotto per la competizione con la comune lucertola campestre (\"Podarcis sicula\"), introdotta probabilmente dall'uomo intorno al 7.000 a.C. Le due specie attualmente convivono solo sull'isola di Vulcano.\nNelle stazioni di Vulcano popola habitat di macchia arbustiva a \"Genista tyrrhena\" e \"Cistus\" spp.; su Strombolicchio e Scoglio Faraglione occupa le aree sommitali dove la vegetazione \u00e8 pi\u00f9 densa, mentre sullo scoglio de La Canna la specie si \u00e8 adattata a vivere su substrati rocciosi con scarsa copertura vegetale.\nTassonomia.\nSino a pochi anni fa le popolazioni di lucertole delle Eolie venivavo inquadrate come sottospecie della lucertola siciliana \"Podarcis wagleriana\". Recenti studi filogenetici hanno consentito di elevarle al rango di specie a s\u00e9 stante.\nL'epiteto specifico originario \"raffonei\", scelto come omaggio al cognome della moglie dello scopritore (Raffone), era stato recentemente modificato in \"raffoneae\", per concordanza con il genere femminile della persona omaggiata. Tale modifica \u00e8 stata successivamente ritenuta illegittima in quanto l'articolo 32.5.1 dell'International Code of Zoological Nomenclature sancisce la prevalenza della concordanza tra genere e specie.\nSono state descritte quattro sottospecie:\nConservazione.\nPer la ristrettezza del suo areale (&lt; 10\u00a0km\u00b2) e la esiguit\u00e0 della popolazione residua, stimata in circa un migliaio di esemplari, \"P. raffonei\" \u00e8 classificata dalla \"IUCN Red List\" come specie in pericolo critico di estinzione (\"Critically Endangered\").\nLa riduzione del suo habitat naturale ad opera dell'uomo e la competizione con \"P. sicula\", unite alla distribuzione frammentata e residuale della specie, costituiscono una gravissima minaccia per \"P. raffonei\", che \u00e8 considerato uno dei vertebrati italiani a maggior rischio d'estinzione."}
{"id": "3001002", "revid": "123927672", "url": "https://it.wikipedia.org/wiki?curid=3001002", "title": "Digito", "text": "Il Digito \u00e8 un apparecchio telefonico concepito da Telecom Italia per essere montato nelle postazioni dei telefonici pubblici, come la cabina telefonica; ha sostituito il modello Rotor dal 2002. \u00c8 prodotto dalle aziende Urmet e IPM Group.\nStoria.\nL'apparecchio Digito si collega alla rete telefonica nazionale per mezzo della tecnologia digitale ISDN, perci\u00f2 \u00e8 in grado di offrire una serie di servizi aggiuntivi oltre al normale traffico di chiamate vocali: un servizio di segreteria utile per lasciare un messaggio se la persona contattata non risponde, un servizio che tramite uno speciale numero di telefono rende l'apparecchio pubblico in grado di ricevere chiamate oltre che effettuarle, servizi per l'invio di SMS, fax ed e-mail, servizi di telefonia a carico del destinatario e altri servizi di tipo informativo: questi ultimi, tuttavia, non sono sempre presenti.\nIl Digito \u00e8 il primo apparecchio telefonico pubblico interamente supportato dalla piattaforma di rete intelligente di Telecom Italia.\nIl telefono \u00e8 costituito da un contenitore in acciaio satinato dalla linea arrotondata, i comandi sono a pulsante e sono anch'essi in metallo, il display \u00e8 di tipo LCD a matrice, retroilluminato in verde, e permette di visualizzare anche semplici segni grafici oltre ai caratteri alfanumerici. Un apposito comando sulla tastiera permette, prima di iniziare le operazioni di utilizzo, di scegliere la lingua con cui il telefono visualizza i comandi, e un pulsante di aiuto permette di ottenere spiegazioni sul funzionamento del telefono stesso.\nIl traffico telefonico negli apparecchi Digito pu\u00f2 essere pagato normalmente con le schede telefoniche prepagate e le carte di credito. Digito \u00e8 nativamente un apparecchio \"card-only\" e il dispositivo con gettoniera che lo rende in grado di accettare anche il pagamento in monete, con cui viene spesso installato, \u00e8 opzionale. Nel caso di pagamento con monete, quelle il cui credito non \u00e8 stato utilizzato al termine dell'uso del telefono vengono restituite, mentre quelle utilizzate solo parzialmente restano a disposizione per 3 minuti per eventuali operazioni successive; se i 3 minuti trascorrono senza che si effettui una nuova operazione a pagamento, il credito viene azzerato automaticamente dall'apparecchio."}
{"id": "3001003", "revid": "1428919", "url": "https://it.wikipedia.org/wiki?curid=3001003", "title": "Babol", "text": "B\u0101bol (farsi \u0628\u0627\u0628\u0644) \u00e8 il capoluogo dello shahrest\u0101n di Babol, circoscrizione Centrale, nella provincia del Mazandaran in Iran. Aveva, nel 2006, una popolazione di 198.636 abitanti. La citt\u00e0 si trova una ventina di chilometri a sud del litorale del mar Caspio, dove si trova la citt\u00e0 di Babolsar; \u00e8 un grosso centro commerciale ed \u00e8 famosa per i suoi aranceti, tanto da essere soprannominata \"la citt\u00e0 dei fiori d'arancio\". \nAnticamente si chiamava Mamtir (o Mamatir) e poi Barforush."}
{"id": "3001010", "revid": "599013", "url": "https://it.wikipedia.org/wiki?curid=3001010", "title": "Warsow (videogioco)", "text": "Warsow \u00e8 uno videogioco sparatutto in prima persona multiplayer, opensource, freeware e multipiattaforma sviluppato a partire del 2005.\nStoria.\nIl gioco venne sviluppato nel 2005, da un gruppo di sviluppatori e artisti freelance. La prima versione pubblica \u00e8 stata distribuita l'8 giugno 2005. La versione 1.03 venne pubblicata insieme ad un software development kit. L'ultima versione attualmente disponibile \u00e8 la 2.1.2, pubblicata il 21 dicembre 2017. Il 16 agosto 2019 viene pubblicato Warfok su Steam un fork di Warsow con aggiunta di traduzioni e sostituzioni dei suoni originali perch\u00e9 sono sotto licenza proprietaria.\nAmbientazione.\nIl gioco \u00e8 tratto dal romanzo Chasseur de bots di Fabrice Demurger. Il romanzo \u00e8 la base dello stile cyberpunk visivo del gioco, che si ottiene combinando grafica cartoon in cel-shading con l'oscurit\u00e0, texture appariscenti e sporche. Dal momento che la chiarezza visiva \u00e8 importante per mantenere il gioco competitivo, \"Warsow\" cerca di mantenere gli effetti minimalisti, chiari e visibili.\nCaratteristiche tecniche.\n\"Warsow\" \u00e8 costruito su Qfusion, una versione modificata del motore di \"Quake II\". Gli artwork e altri media sono sotto licenza proprietaria \"Warsow Content License\". A causa di questo \"Warsow\" \u00e8 considerato un freeware, e non un software libero o open source.\nModalit\u00e0 di gioco.\nWarsow \u00e8 ideato per essere un gioco altamente competitivo da giocare in tornei mondiali, come \u00e8 accaduto molte volte per i giochi della saga di \"Quake\". A prima vista pu\u00f2 anche sembrare un FPS come gli altri, ma il vero gameplay competitivo si ha attraverso difficili movimenti chiamati Trickjumps, che possono essere tradotti semplicemente in \"salti\".\nMolti di questi Tricks sono originari dalla serie dei \"Quake\" (circle-jumping, bunny hopping, strafe-jumping, double-jumping, ramp-sliding, rocket-jumping e plasma-climbing), ma contiene anche dei riferimenti alla serie di \"Unreal Tournament\" con il wall jump: tale salto permette una maggiore fluidit\u00e0 del gioco, freneticit\u00e0 e richiede quindi un'abilit\u00e0 molto alta.\nLa velocit\u00e0 di questo gioco ha dato anche vita ad una modalit\u00e0 chiamata Race nel quale bisogna completare un percorso nel minor tempo possibile con le tecniche sopra elencate."}
{"id": "3001018", "revid": "179980", "url": "https://it.wikipedia.org/wiki?curid=3001018", "title": "Jean Carlos Alves Coral", "text": ""}
{"id": "3001019", "revid": "1573940", "url": "https://it.wikipedia.org/wiki?curid=3001019", "title": "Amir Kola", "text": "Am\u012br Shahr (\u0627\u0645\u06cc\u0631\u0634\u0647\u0631) o Am\u012br Kol\u0101 (farsi \u0627\u0645\u06cc\u0631\u06a9\u064f\u0644\u0627) \u00e8 una citt\u00e0 dello shahrest\u0101n di Babol, circoscrizione Centrale, nella provincia del Mazandaran in Iran. Aveva, nel 2006, una popolazione di 25.186 abitanti. La citt\u00e0 si trova a nord di Babol sulla strada che conduce al mar Caspio."}
{"id": "3001021", "revid": "131358", "url": "https://it.wikipedia.org/wiki?curid=3001021", "title": "Jos\u00e9 M\u00e1rcio da Costa", "text": ""}
{"id": "3001041", "revid": "228587", "url": "https://it.wikipedia.org/wiki?curid=3001041", "title": "Balestri", "text": ""}
{"id": "3001045", "revid": "287204", "url": "https://it.wikipedia.org/wiki?curid=3001045", "title": "Ordine reale della Cambogia", "text": "L'Ordine reale di Cambogia \u00e8 un ordine cavalleresco del regno della Cambogia fondato durante il periodo coloniale francese e mantenuto successivamente.\nStoria.\nIl periodo coloniale.\nNel 1845 la Thailandia ed il Vietnam divennero parte di un unico protettorato sotto l'intero impero Khmer, con l'intento da parte dei coloni francesi di garantire formalmente al re Norodom I l'amministrazione del paese anche se di fatto Parigi continuava a intesserne le relazioni commerciali e con l'estero. L'8 febbraio 1864 il re fond\u00f2 l'Ordine reale di Cambogia, concepito come un ordine di merito per cambogiani e francesi. Dapprima Napoleone III e poi i presidenti francesi ricevettero \"ex officio\" la gran croce dell'ordine come capi del protettorato. L'ordine era utilizzato allo stesso modo per ricompensare militari cambogiani e stranieri, nonch\u00e9 i civili meritevoli.\nSecondo il regolamento l'et\u00e0 minima per ottenere la decorazione era stata fissata a 29 anni con l'obbligo di ricevere da prima il titolo di cavaliere per poi entrare ai gradi superiori dopo un determinato periodo ed in base ai meriti conseguiti. Solo i decorati della Legion d'onore francese potevano aspirare a ricevere direttamente un grado superiore: gli ufficiali della Legion d'onore ricevevano solitamente il grado di commendatore dell'ordine cambogiano, i commendatori quello di grand'ufficiale, i grand'ufficiali quello di gran croce. Dal momento che poi l'ordine si originava in Cambogia ma veniva utilizzato dalla Francia come uno dei propri ordini coloniali, esso poteva essere concesso a quanti avessero trascorso almeno tre anni in Indocina, preferibilmente in Cambogia.\nPeriodo post-coloniale.\nNel 1948 la Francia cess\u00f2 di conferire l'ordine anche se esso formalmente rimase a disposizione dell'apparato coloniale francese, ma veniva ora concesso solo dal re di Cambogia.\nIl 1\u00ba settembre 1950 l'Ordine venne riformato e nel 1955 la Cambogia divenne indipendente dalla Francia. L'ordine venne approvato dal re Norodom Sihanouk durante il suo governo e venne mantenuto anche durante il suo esilio a Pechino a seguito della venuta della repubblica. Dopo la restaurazione della dinastia Khmer nel 1993, l'Ordine reale di Cambogia \u00e8 stato ripristinato.\nClassi.\nL'ordine consta delle seguenti classi di benemerenza:"}
{"id": "3001052", "revid": "729019", "url": "https://it.wikipedia.org/wiki?curid=3001052", "title": "Stazione di Marilleva", "text": "La stazione di Marilleva \u00e8 una fermata ferroviaria in localit\u00e0 Marilleva 900 nel comune di Mezzana in provincia di Trento.\nLa stazione \u00e8 frequentata in particolar modo dagli sciatori e dagli amanti della montagna, perch\u00e9 proprio davanti all'uscita della stazione si trova l'ingresso all'impianto di risalita che permette di accedere alla stazione sciistica Marilleva 1400, dove si trovano numerosi alberghi.\nLa gestione degli impianti di stazione \u00e8 affidata a Trentino Trasporti.\nStoria.\nLa stazione venne inaugurata il 5 maggio 2003 con l'apertura del tratto tra Mal\u00e9 e Marilleva.\nStrutture e impianti.\nLa fermata ha solo un binario e dal 23 luglio 2016 \u00e8 divenuta una fermata passante per via dell'attivazione del prolungamento ferroviario di 1 km fino al nuovo capolinea della stazione di Mezzana.\nIl binario \u00e8 servito da una banchina riparata da una lunga pensilina ondulata in legno.\nSono presenti numerosi monitor sia nel fabbricato viaggiatori sia lungo il binario.\nLa stazione \u00e8 accessibile ai disabili grazie a un ascensore che permette di evitare le scale che portano dal binario al fabbricato viaggiatori, composto di due piani, di cui solo il primo dedicato ai viaggiatori."}
{"id": "3001054", "revid": "119067539", "url": "https://it.wikipedia.org/wiki?curid=3001054", "title": "Diallele", "text": "Il diallele o ragionamento circolare \u00e8 un termine di derivazione greca (\"di\u00e1ll\u0113los\", \"ragionamento reciproco\"), usato nella logica classica per indicare un ragionamento logico fallace in cui le premesse derivano dalle conseguenze e queste da quelle, realizzando cos\u00ec un circolo vizioso dove la dimostrazione \u00e8 solo apparente. Si tratta di una particolare forma di \"petitio principii\", la pi\u00f9 comune.\nPer gli scettici proprio il sillogismo sarebbe un diallele perch\u00e9 colui che formula la premessa maggiore (per es. \"tutti gli uomini sono mortali\") ha concepito, intuito, la conclusione (\"Socrate \u00e8 mortale\") ancor prima della premessa come contenuta in essa.\nIl circolo \"vizioso\" cartesiano.\nUn esempio di circolo vizioso \u00e8 nel procedimento logico di cui si serve Cartesio per dimostrare, tramite il metodo, l'esistenza di Dio la quale, a sua volta, dimostra l'assoluta infallibilit\u00e0 del metodo. \nIniziando:\n--&gt;per cui A giustifica B\n&lt;--ora \u00e8 B che giustifica A\nLa difesa di Cartesio.\nSin dall'inizio Cartesio dovette difendersi dalle obiezioni che gli venivano poste soprattutto da Antoine Arnauld a proposito del circolo:\nCartesio rispose rivendicando la circolarit\u00e0 del pensiero che si serve delle conseguenze per giustificare, confermare ulteriormente, gli stessi punti di partenza su cui possono ancora nascere dubbi. \nQuindi B \u00e8 veramente giustificato da A e nello stesso tempo B giustifica ancora la verit\u00e0 di A, delle premesse. Pensare che questo circolo sia vizioso \u00e8 rifarsi ad una logica aristotelica dove la conclusione deriva dalle premesse; il pensiero invece come sosterr\u00e0 Hegel, al contrario di quello aristotelico consequenziale, \u00e8 armonico, dinamico nel senso che la conclusione (sintesi) torna come nuova tesi nel processo dialettico."}
{"id": "3001056", "revid": "191003", "url": "https://it.wikipedia.org/wiki?curid=3001056", "title": "Manuel Alonso Corral", "text": ""}
{"id": "3001059", "revid": "110157", "url": "https://it.wikipedia.org/wiki?curid=3001059", "title": "Gr\u00f6ditz", "text": "Gr\u00f6ditz \u00e8 una citt\u00e0 di 7.366 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI) ed \u00e8 parte della comunit\u00e0 amministrativa (\"Verwaltungsgemeinschaft\") di Gr\u00f6ditz."}
{"id": "3001067", "revid": "1305772", "url": "https://it.wikipedia.org/wiki?curid=3001067", "title": "Lander (disambigua)", "text": ""}
{"id": "3001068", "revid": "38120", "url": "https://it.wikipedia.org/wiki?curid=3001068", "title": "I'm the Man", "text": ""}
{"id": "3001070", "revid": "116308684", "url": "https://it.wikipedia.org/wiki?curid=3001070", "title": "Nauwalde", "text": "Nauwalde \u00e8 un comune di 1.058 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI) ed \u00e8 parte della comunit\u00e0 amministrativa (\"Verwaltungsgemeinschaft\") di Gr\u00f6ditz."}
{"id": "3001071", "revid": "116308650", "url": "https://it.wikipedia.org/wiki?curid=3001071", "title": "Ketzerbachtal", "text": "Ketzerbachtal \u00e8 un comune di 2.776 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI) ed \u00e8 parte della comunit\u00e0 amministrativa (\"Verwaltungsgemeinschaft\") di Ketzerbachtal."}
{"id": "3001076", "revid": "116308675", "url": "https://it.wikipedia.org/wiki?curid=3001076", "title": "Leuben-Schleinitz", "text": "Leuben-Schleinitz \u00e8 un comune di 1.503 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI) ed \u00e8 parte della comunit\u00e0 amministrativa (\"Verwaltungsgemeinschaft\") di Ketzerbachtal."}
{"id": "3001080", "revid": "110157", "url": "https://it.wikipedia.org/wiki?curid=3001080", "title": "Glaubitz", "text": "Glaubitz \u00e8 un comune di 2.062 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI) ed \u00e8 parte della comunit\u00e0 amministrativa (\"Verwaltungsgemeinschaft\") di N\u00fcnchritz."}
{"id": "3001083", "revid": "827882", "url": "https://it.wikipedia.org/wiki?curid=3001083", "title": "Vette", "text": ""}
{"id": "3001085", "revid": "1305772", "url": "https://it.wikipedia.org/wiki?curid=3001085", "title": "Lucky Jim", "text": ""}
{"id": "3001086", "revid": "116308702", "url": "https://it.wikipedia.org/wiki?curid=3001086", "title": "N\u00fcnchritz", "text": "N\u00fcnchritz \u00e8 un comune di 6.233 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI) ed \u00e8 parte della comunit\u00e0 amministrativa (\"Verwaltungsgemeinschaft\") di N\u00fcnchritz."}
{"id": "3001091", "revid": "1305772", "url": "https://it.wikipedia.org/wiki?curid=3001091", "title": "Ludington", "text": ""}
{"id": "3001092", "revid": "116308789", "url": "https://it.wikipedia.org/wiki?curid=3001092", "title": "W\u00fclknitz", "text": "W\u00fclknitz \u00e8 un comune di 1.765 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI) ed \u00e8 parte della comunit\u00e0 amministrativa (\"Verwaltungsgemeinschaft\") di R\u00f6deraue-W\u00fclknitz."}
{"id": "3001093", "revid": "1305772", "url": "https://it.wikipedia.org/wiki?curid=3001093", "title": "Lunenburg", "text": ""}
{"id": "3001095", "revid": "712828", "url": "https://it.wikipedia.org/wiki?curid=3001095", "title": "Mario Gambetta", "text": " \nSi dedic\u00f2 fin dalla prima giovinezza alle arti figurative che rappresentavano la sua principale attivit\u00e0; pittore colto e versatile attivo dal 1904 fu attratto dalla ricerca tecnica nel campo della ceramica dal 1920 e dopo il 1930 si dedic\u00f2 all'attivit\u00e0 incisoria. \nBiografia.\nDi famiglia ligure, nacque il 4 gennaio 1886 a Roma dove trascorse l'infanzia e la prima giovinezza. Seguirono gli anni alla Facolt\u00e0 di Giurisprudenza e la laurea pi\u00f9 tardi a Torino. Giovanissimo, coltiv\u00f2 la pittura per naturale predisposizione e senza studi d'arte, orientandosi verso il dettaglio curato di ritratti, paesaggi. Nel 1906 ritorn\u00f2 stabilmente a vivere con la famiglia in Liguria, ad Albissola Marina. Negli anni \u201820, oltre alle sperimentazioni nel campo della ceramica, nella pittura emerse l'uso di un colore pi\u00f9 nitido e una salda composizione dei volumi. Frequent\u00f2 Orlando Grosso, Adriano Grande, Camillo Sbarbaro, e nel 1922 lo scultore Arturo Martini. \nTra il 1927 e il 1933 rivolse brevi ammiccamenti alle atmosfere metafisiche, anche se non si leg\u00f2 ad alcuna corrente artistica, rivolgendosi poi al mondo del circo e del teatro. Predilisse il disegno a china, in cui la vena estrosa accompagna il naturale e il grottesco. Partecip\u00f2 con la ceramica alle mostre di arte decorativa di Monza e di Milano fino al 1936. \u00c8 invitato alla Biennale di Venezia dal 1930 al 1942; partecipa alle Quadriennale di Roma dal 1931 al 1956; all'Expo Universale di Bruxelles nel 1935; e la Mostra Internazionale di New York nel 1936. \nDal 1935 si dedic\u00f2 all'acquaforte (acquatinta, cera molle, incisione) e partecip\u00f2 a numerose mostre in Italia e all'estero dedicate a quest'arte. Nel 1937 fu impegnato con il collega Eso Peluzzi nell'affresco della salone del Palazzo Comunale di Savona. Nel 1938 venne nominato Accademico di Merito dell'Accademia Ligustica di Belle Arti. \nMario Gambetta condusse un'esistenza schiva e laboriosa ma coltiv\u00f2 amicizie con artisti dell'ambiente ligure quali Emanuele Rambaldi e Arturo Martini, e il poeta Angelo Barile; e a livello nazionale il critico Leonardo Borgese, l'architetto Gio Ponti, il pittore Giuseppe Capogrossi, il giornalista Orio Vergani, e il critico Emilio Zanzi. Sporadiche furono le mostre personali nel corso della vita. \nLa figlia Mimma Gambetta, nata nel 1919, riveler\u00e0 fin da giovanissima spiccate doti di disegnatrice. Nel 1971 usc\u00ec il volume monografico a lui dedicato, dal titolo \"Gambetta\", a cura del critico, poeta e pittore Adriano Grande.\nAttivit\u00e0 artistica.\n\u00ab \"Mario Gambetta in assoluto \u00e8 la figura di maggiore spessore culturale e artistico nel panorama savonese di inizio 900. Come nessuno approfondisce e padroneggia le varie tecniche, dal disegno alla ceramica, dalla pittura all'incisione. La sua produzione si distingue per raffinatezza compositiva e compiutezza esecutiva, a cui si somma la visione dell'uomo di intelletto. \"\u00bb (Lorenzo Zunino, in AA.VV, \"Eso Peluzzi e il suo tempo\", Lizea Arte Ed., Acqui Terme (AL), 2013; p.19)\nPittura.\nLa pittura di Mario Gambetta si rivolse al mondo reale, ritratti, paesaggi, nature morte; egli riserv\u00f2 alla figura la rappresentazione del suo gusto personale nelle realt\u00e0 insolite e di fantasia che svolse in modo eclettico e costituivano il suo \"vero inventato\". La sua tecnica pittorica rivolta inizialmente a un realismo puntuale, adott\u00f2 l'uso di un colore dinamico e una salda costruzione dello spazio. Tra i suoi quadri pi\u00f9 noti: \nDisegni.\nMario Gambetta disegn\u00f2 fin da giovanissimo con la matita, il lapis Cont\u00e9, la sanguigna, e il carboncino. Alcuni disegni troveranno espressione finale nella pittura e nell'incisione. Tra i suoi disegni pi\u00f9 riusciti:\nChine.\nL'artista ebbe una predilezione vivissima per questa tecnica, attraverso la quale espresse il suo temperamento e il suo gusto personale, aprendo gli occhi sulla dimensione dell'immaginario, nei suoi vari aspetti e i pi\u00f9 suggestivi. Tra le chine pi\u00f9 interessanti:\nIncisioni.\nL'artista esegu\u00ec circa 60 lastre dal 1935 al 1960. Oltre a usare l'incisione e l'acquaforte, predilisse l'acquaforte acquatinta, una tecnica settecentesca, impegnativa dal punto di vista tecnico e poco usata in epoca moderna in Italia. Si dedic\u00f2 anche all'acquaforte cera molle che produce l'effetto di un disegno eseguito a carboncino. Nel dopo-guerra partecip\u00f2 a numerose esposizioni nazionali dedicate all'incisione. Nel 1953 venne a contatto con Gabriel Mandel, eclettico intellettuale, incisore egli stesso, con il quale partecip\u00f2 alla mostra XVII Peintres Graveurs tenutasi alla Galleria d'Arte Moderna di Parigi nel 1953 e al Salon d'Hiver XLVI 1954. Tra le sue incisioni pi\u00f9 riuscite:\nCeramiche.\nNegli primi anni '20, Mario Gambetta, come direttore artistico della manifattura \"Alba Docilia\" di Albissola Marina, si fece promotore nella divulgazione di modelli dell'antica tradizione con lo scopo di migliorare la produzione albisolese. Nel 1923 avvi\u00f2 una propria attivit\u00e0. Furono anni di sperimentazione e di messa a punto di vernici e smalti (craquel\u00e9, smalti a riflessi metallici e il turchino egizio) con l'intento di usare la ceramica per creare opere d'arte. \nCollegamenti esterni.\nMario Gambetta.\nAlbissola Marina - La Passeggiata degli Artisti.\nFabbrica Alba Docilia."}
{"id": "3001096", "revid": "116308669", "url": "https://it.wikipedia.org/wiki?curid=3001096", "title": "Lampertswalde", "text": "Lampertswalde \u00e8 un comune di 1.932 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI) ed \u00e8 parte della comunit\u00e0 amministrativa (\"Verwaltungsgemeinschaft\") di Sch\u00f6nfeld."}
{"id": "3001099", "revid": "116308787", "url": "https://it.wikipedia.org/wiki?curid=3001099", "title": "Wei\u00dfig am Rasch\u00fctz", "text": "Wei\u00dfig am Rasch\u00fctz \u00e8 un comune di 945 abitanti della Sassonia, in Germania.\nAppartiene al circondario (\"Landkreis\") di Mei\u00dfen (targa MEI) ed \u00e8 parte della comunit\u00e0 amministrativa (\"Verwaltungsgemeinschaft\") di Sch\u00f6nfeld."}
{"id": "3001101", "revid": "599013", "url": "https://it.wikipedia.org/wiki?curid=3001101", "title": "Lu\u017eice", "text": "Lu\u017eice pu\u00f2 riferirsi a diversi toponimi:"}
{"id": "3001103", "revid": "1305772", "url": "https://it.wikipedia.org/wiki?curid=3001103", "title": "Lyndon", "text": ""}
{"id": "3001105", "revid": "6923", "url": "https://it.wikipedia.org/wiki?curid=3001105", "title": "Double-decker", "text": ""}
{"id": "3001107", "revid": "125427205", "url": "https://it.wikipedia.org/wiki?curid=3001107", "title": "Krypton (compagnia teatrale)", "text": "I Krypton sono una compagnia teatrale italiana fondata a Firenze nel 1982 da Giancarlo Cauteruccio e Pina Izzi, cui successivamente ha aderito Fulvio Cauteruccio.\nBiografia.\nLa compagnia basa la sua poetica sulla ricerca tecnologica e la sua applicazione nella scena e nelle arti, approfondendo le relazioni tra il corpo teatrale e gli apparati tecnologici linguistici audio-visuali, creando pionieristicamente spettacoli affidati ad elementi scenografico-visuali in spazi virtuali.\nUna parte importante del loro lavoro \u00e8 poi costituito dal Teatro Architettura, ossia l'inserimento di spettacoli e scenografie in luoghi urbani preesistenti.\nIn parte il loro lavoro consiste in opere di teatro musicale, collaborando nel tempo con Franco Battiato, Salvatore Sciarrino, Giusto Pio.\nPer lo spettacolo \"Eneide\", del 1983, la colonna sonora originale fu composta dai Litfiba, allora esordienti, ed \u00e8 stata pubblicata poi nell'album Eneide di Krypton.\nLo spettacolo \"Roccu u Stortu\" (di Francesco Suriano, regia Fulvio Cauteruccio, musiche de \"il Parto delle Nuvole Pesanti\") fu trasmesso in versione integrale nel programma Teatri Sonori di Rai Radio 3 e da Palcoscenico di Rai 2 ed \u00e8 stato segnalato da Il Patalogo (edizione Ubulibri) nella sezione \"22 spettacoli per un anno\" tra le pi\u00f9 significative produzioni del 2001.\nI loro spettacoli sono stati rappresentati in numerosi teatri nazionali e internazionali oltre ai molti festival, fra i quali: La Mama Theatre (New York) Festival di Linz, documenta (Kassel), Festival di Oslo, Festival del teatro italiano (Mosca), Festival Fabbrica Europa, (Firenze), VolterraTeatro festival."}
{"id": "3001108", "revid": "773636", "url": "https://it.wikipedia.org/wiki?curid=3001108", "title": "Armagnac", "text": "Armagnac"}
{"id": "3001109", "revid": "88740", "url": "https://it.wikipedia.org/wiki?curid=3001109", "title": "Tauscha", "text": "Tauscha \u00e8 un centro abitato della Germania, frazione del comune di Thiendorf.\nStoria.\nIl 1\u00ba gennaio 2016 il comune di Tauscha venne soppresso e aggregato al comune di Thiendorf."}
{"id": "3001119", "revid": "1279401", "url": "https://it.wikipedia.org/wiki?curid=3001119", "title": "Antoine Vitez", "text": "Biografia.\nDiplomato nel 1950 al Conservatoire national sup\u00e9rieur d'art dramatique di Parigi, dove insegner\u00e0 a partire dal 1968, inizia la propria carriera di regista teatrale con l'\"Elettra\" di Sofocle nel 1966 a Caen. Nel 1981 diviene direttore artistico del Th\u00e9\u00e2tre de Chaillot, e dal 1988 alla morte, giunta improvvisamente nel 1990, \u00e8 amministratore generale della Com\u00e9die-Fran\u00e7aise.\nMette in scena il repertorio tradizionale e classico (Sofocle, Shakespeare, Moli\u00e8re, Marivaux), ma anche autori moderni, come Paul Claudel o Vladimir Majakovski, e contemporanei (Pierre Guyotat, Jean M\u00e9tellus, Jean Audureau)."}
{"id": "3001123", "revid": "1632387", "url": "https://it.wikipedia.org/wiki?curid=3001123", "title": "Dirty Rotten LP", "text": "Dirty Rotten LP \u00e8 il primo album dei Dirty Rotten Imbeciles, pubblicato nel 1983 dalla Dirty Rotten Records.\nL'album \u00e8 la versione LP del precedente EP \"Dirty Rotten EP\", le cui mille copie andarono esaurite in breve tempo, spingendo il gruppo a ristamparlo con il nuovo titolo. L'album \u00e8 un concentrato di hardcore punk velocissimo e molto violento caratterizzato da tracce molto brevi; grazie a questo lavoro il gruppo si fece strada attraverso numerosi concerti e ben presto divenne una delle band pi\u00f9 estreme e veloci della scena americana."}
{"id": "3001129", "revid": "121901573", "url": "https://it.wikipedia.org/wiki?curid=3001129", "title": "Marie-Christine Barrault", "text": "\u00c8 stata candidata all'Oscar alla miglior attrice per il film \"Cugino, cugina\".\nBiografia.\nNipote dell'attrice Madeleine Renaud e del regista e attore Jean-Louis Barrault, dal quale eredit\u00f2 la vocazione artistica, \u00e8 stata sposata con il produttore Daniel Toscan du Plantier e successivamente con il regista Roger Vadim, dal 1990 fino alla morte di quest'ultimo (2000).\nEsord\u00ec al cinema nel 1969 ne \"La mia notte con Maud\", di \u00c9ric Rohmer, che le affid\u00f2 il ruolo di Fran\u00e7oise, terzo lato di un complicato triangolo amoroso con Jean-Louis Trintignant e Fran\u00e7oise Fabian."}
{"id": "3001132", "revid": "106456", "url": "https://it.wikipedia.org/wiki?curid=3001132", "title": "Casa del jazz", "text": "La Casa del jazz, situata a Roma in viale di porta Ardeatina, \u00e8 costituita da un complesso di tre edifici posti in parco pubblico di circa due ettari e mezzo. \nCollocazione urbanistica.\nAll'interno della villa patronale si trova un \"auditorium\" multifunzionale da 150 posti, progettato per concerti, proiezioni, guide all'ascolto e conferenze; un sistema di registrazione consente di salvare e diffondere gli eventi in programmazione. Nella stessa struttura vi sono una mediateca ed una biblioteca aperte al pubblico, una libreria e una caffetteria. I due edifici secondari ospitano sale di prova e registrazione, una foresteria a disposizione dei musicisti e un ristorante.\nStoria.\nLa villa venne edificata sulle rovine di un casale seicentesco tra il 1936 ed il 1939 quando Arturo Osio, socio fondatore della Banca Nazionale del Lavoro, rilev\u00f2 l'area e affid\u00f2 la costruzione all'ingegnere Cesare Pascoletti, allievo di Marcello Piacentini. All'architetto paesaggista Pietro Porcinai fu affidata la sistemazione del parco. Nella sala da pranzo ubicata al pian terreno, attualmente Sala Multimediale della Casa del Jazz, un affresco di Amerigo Bartoli raffigura una veduta di piazza Navona.\nNegli anni Ottanta, Enrico Nicoletti, passato agli annali della cronaca giudiziaria italiana come il cassiere della banda della Magliana, la acquist\u00f2 dal vicariato di Roma. Gli ambienti interni e i prospetti esterni furono pesantemente modificati dagli interventi e abusi edilizi richiesti dalla nuova propriet\u00e0.\nVilla Osio \u00e8 stata confiscata e nel 2001 assegnata al Comune di Roma grazie alla legge 109/96, la legge \"Pio La Torre\" che regola le disposizioni in materia di gestione e destinazione di beni sequestrati o confiscati alle mafie. Una lapide con i nomi delle vittime di mafia \u00e8 ben in vista all'ingresso a testimonianza della vittoria rappresentata dalla restituzione del bene ai cittadini.\nL'inaugurazione avviene nell'aprile del 2005, la direzione \u00e8 affidata a Luciano Linzi e la gestione all'Azienda speciale Palaexpo, che in nome e per conto del Comune di Roma gestisce inoltre le Scuderie del Quirinale, il palazzo delle Esposizioni e la Casa del cinema."}
{"id": "3001133", "revid": "21079", "url": "https://it.wikipedia.org/wiki?curid=3001133", "title": "Cono (solido)", "text": ""}
{"id": "3001137", "revid": "716887", "url": "https://it.wikipedia.org/wiki?curid=3001137", "title": "Crozzon di Brenta", "text": "Il Crozzon di Brenta (3122 m s.l.m.) \u00e8 una montagna delle Alpi Retiche meridionali. \u00c8 una delle vette pi\u00f9 caratteristiche e importanti delle Dolomiti di Brenta e di tutte le Dolomiti.\nDescrizione.\nIl Crozzon di Brenta \u00e8 il pilastro che si protende a nord dalla cima Tosa.\nPresenta una struttura orografica molto semplice, essendo formato da due sole pareti verticali, esposte a nord-est e a ovest, il cui incontro forma lo spigolo nord della montagna, alto 900 metri, incombente sull'alta val Brenta e ben visibile dalla strada Pinzolo-Madonna di Campiglio.\nA sud il Crozzon \u00e8 collegato alla Tosa da una lunga cresta frastagliata, che non presenta grandi dislivelli. Di fatto, dal punto di vista orografico, il Crozzon non \u00e8 che una spalla della cima Tosa, ma l'imponenza delle sue forme, la sua visibilit\u00e0 e la grande importanza alpinistica gli conferiscono una individualit\u00e0 anche superiore a quella della cima pi\u00f9 alta. In particolare il maggiore interesse si concentra sulla parete nord-est, di fronte al rifugio Brentei.\nSulla vetta si trova il bivacco intitolato a Ettore Castiglioni, alpinista e scrittore, estensore della prima guida alpinistica del gruppo di Brenta.\nPrima salita.\nLa prima ascensione fu realizzata dopo diversi tentativi l'8 agosto 1884, da Karl Schulz di Lipsia con la guida Matteo Nicolussi di Molveno, traversando per cresta dalla cima Tosa.\nItinerari.\nIl Crozzon di Brenta non presenta accessi facili.\nL'itinerario dei primi salitori, dalla cima Tosa, \u00e8 oggi utilizzato quasi esclusivamente come via di discesa - comunque piuttosto lunga e complessa - dalle cordate che risalgono le difficili pareti che dominano la val Brenta.\nSulla stessa parete e sulla parete ovest si sono cimentati negli anni molti grandi alpinisti, tracciando altri difficili itinerari di grande eleganza. La \"Diretta per la Parete Ovest\" \u00e8 stata salita per la prima volta da Georges Livanos, Marc Vaucher e Roger Lepage il 26-27 luglio 1961.\nAi fini turistico-escursionistici, il sentiero di accesso al rifugio Brentei e il rifugio stesso si prestano molto bene per ammirare il Crozzon di Brenta dai suoi versanti pi\u00f9 spettacolari."}
{"id": "3001139", "revid": "21079", "url": "https://it.wikipedia.org/wiki?curid=3001139", "title": "Cono circolare retto", "text": ""}
{"id": "3001150", "revid": "1825453", "url": "https://it.wikipedia.org/wiki?curid=3001150", "title": "Associazione Calcio Dilettantistica Sammargheritese 1903", "text": "L'Associazione Calcio Dilettantistica Sammargheritese 1903 \u00e8 una societ\u00e0 calcistica italiana con sede a Santa Margherita Ligure (GE).\nFondata nel 1903 con la denominazione \"Tigullio\", ha avuto il suo apice sportivo nella stagione 1946-1947, quando disput\u00f2 la Serie C.\nStoria.\nL'8 settembre 1903, come riportato negli \u201cAnnali di Santa Margherita Ligure\u201d del Prof. Scarsella, \"\"Viene inaugurato con una bella festa il vessillo della neonata Societ\u00e0 Sportiva\u201d\" denominata Tigullio ed avente come colori sociali il bianco-blu. L'attivit\u00e0 calcistica ha carattere occasionale, non partecipa ai campionati federali e disputa solo partite amichevoli. Si iscrive alla FIGC nel 1920 ed a seguito dell'amichevole del 13 maggio dello stesso tra le nazionali d' e svoltasi a Genova, i dirigenti decisero di adottare l'arancione della squadra ospite. \nNel novembre 1932 la squadra cessa ogni attivit\u00e0, ritirandosi dal girone B ligure della Seconda Divisione 1932-1933.\nIl club viene rifondato nel 1945 e nella stagione 1946-1947 disput\u00f2 il suo unico campionato di Serie C. Nel 1951 il club assume il nome di Associazione Calcio Sammargheritese.\nColori e simboli.\nI colori sociali della societ\u00e0 sono l'arancione e il blu; disputa le sue partite allo stadio \"Eugenio Broccardi\" di Santa Margherita Ligure.\nIl colore arancione arriver\u00e0 solo nella stagione sportiva 1920/1921. Ad ispirare il cambiamento dei colori sociali fu la gara amichevole giocata dalla nazionale olandese a Marassi contro l'Italia; i dirigenti sammargheritesi presenti in tribuna restarono cos\u00ec colpiti dalle maglie olandesi da farne propri i colori."}
{"id": "3001151", "revid": "1573940", "url": "https://it.wikipedia.org/wiki?curid=3001151", "title": "Charonia tritonis", "text": "Il tritone lucido (Charonia tritonis )) \u00e8 un mollusco gasteropode appartenente alla famiglia Charoniidae, molto ricercato per la conchiglia, che pu\u00f2 raggiungere ragguardevoli dimensioni.\nDistribuzione e habitat.\nDiffuso nel Pacifico e nell'Indiano. \u00c8 presente anche nel Mediterraneo (Canale di Sicilia) a profondit\u00e0 comprese tra i 20 e i 40 mt."}
{"id": "3001152", "revid": "767487", "url": "https://it.wikipedia.org/wiki?curid=3001152", "title": "The Ladies Man (film 2000)", "text": "The Ladies Man \u00e8 un film del 2000 diretto da Reginald Hudlin e cosceneggiato da Tim Meadows.\nDistribuito nei cinema italiani nell'agosto 2001, il film porta sul grande schermo il personaggio di Leon Phelps, che ha reso popolare l'attore Tim Meadows nella trasmissione televisiva \"Saturday Night Live\".\nLo stadio di baseball \u00e8 l'U.S. Cellular Field di Chicago. Piccolo ruolo anche per il regista Reginald Hudlin."}
{"id": "3001156", "revid": "767487", "url": "https://it.wikipedia.org/wiki?curid=3001156", "title": "Love Stinks (film)", "text": "Love Stinks \u00e8 un film del 1999 diretto da Jeff Franklin."}
{"id": "3001168", "revid": "767487", "url": "https://it.wikipedia.org/wiki?curid=3001168", "title": "Speedway Junky", "text": "Speedway Junky \u00e8 un film statunitense del 1999 diretto e sceneggiato da Nickolas Perry.\nProduzione.\nProdotto da Gus Van Sant, il film ottenne il divieto ai minori di diciassette anni negli USA, a causa di un linguaggio troppo scurrile e di forti scene di sesso, nudit\u00e0, violenza e droga.\nEsordio al cinema per Warren G. Cameo non accreditato di Dan Harris.\nRiprese effettuate tra Las Vegas, Contea di San Bernardino e San Fernando Valley.Jonathan Taylor Thomas, ottenne il ruolo di Steve dopo il licenziamento di Balthazar Getty.\nDistribuzione.\nProiettato in anteprima al Festival di Berlino, il film \u00e8 inedito in Italia."}
{"id": "3001175", "revid": "124048787", "url": "https://it.wikipedia.org/wiki?curid=3001175", "title": "Filomena Pennacchio", "text": "Biografia.\nFiglia di Giuseppe Pennacchio, un macellaio, e di Vincenza Bucci, sin da piccola dovette lavorare come sguattera presso alcuni notabili del suo paese, per poter incrementare i miseri guadagni della sua famiglia. Si spos\u00f2 in giovane et\u00e0 con un impiegato di cancelleria del tribunale di Foggia ma l'unione non fu delle pi\u00f9 felici. Il marito \u00e8 descritto come una persona gelosa che non esitava a maltrattarla. Un giorno, stanca dei continui soprusi, Filomena uccise suo marito conficcandogli in gola un lungo spillo d'argento. Per evitare la galera fugg\u00ec poi nel bosco di Lucera, dove incontr\u00f2 Giuseppe Caruso, divenendone l'amante.\nEbbe in seguito una fugace relazione con Carmine Crocco, capo di tutte le bande del Vulture-Melfese (pare che i rapporti tra Caruso e Crocco si incrinarono proprio a causa della brigantessa) e infine col suo subalterno Giuseppe Schiavone, con il quale il legame fu pi\u00f9 duraturo.\nLa Pennacchio si distinse subito per le sue capacit\u00e0: donna dal temperamento deciso, priva di scrupoli, prese parte a numerose scorribande e imboscate, quasi sempre accanto al suo compagno Schiavone. Era molto ammirata e rispettata dai suoi commilitoni, per il suo fascino e la sua freddezza.\nAll'et\u00e0 di circa 21 anni mise a segno il suo primo colpo, in un podere di contrada Migliano, vicino al comune di Trevico, contro una donna chiamata Lucia Cataldo, la quale non aveva consegnato a Schiavone denaro e oggetti d'oro che il brigante le aveva ordinato di cedere. Come atto intimidatorio, la Pennacchio, davanti ai suoi occhi, sgozz\u00f2 il bue di propriet\u00e0 della donna e se ne and\u00f2. Il 4 luglio 1863, in localit\u00e0 Sferracavallo, sulla consolare che da Napoli conduce a Campobasso, si rese partecipe dell'uccisione di 10 soldati italiani della 1\u00aa Compagnia del 45\u00ba fanteria; assieme a lei vi erano Schiavone, Michele Caruso, Teodoro Ricciardelli e altri 60 uomini circa.\nLa relazione tra la Pennacchio e Schiavone non fu accettata da Rosa Giuliani, che da Schiavone era stata tradita per Filomena: gelosa, la Giuliani rivel\u00f2 al delegato di Candela il nascondiglio dove si trovavano Schiavone e alcuni suoi uomini, che furono catturati dalle truppe sabaude e portati a Melfi. Filomena, in quel momento incinta, non era presente alla cattura del suo uomo: anche lei si trovava a Melfi, ma nascosta in casa della levatrice Angela Battista Prato.\nPrima di essere giustiziato, Schiavone chiese di poter vedere Filomena per l'ultima volta. La Pennacchio decise di incontrarlo, lui si inginocchi\u00f2 e la baci\u00f2 calorosamente per l'ultima volta, chiedendole perdono. Schiavone sar\u00e0 fucilato dai militari italiani la mattina del 28 novembre 1864. Ormai sola, gravida e distrutta per la perdita del compagno, la brigantessa si arrese e collabor\u00f2 con le autorit\u00e0, contribuendo all'arresto di Agostino Sacchitiello e la sua banda, le brigantesse (nonch\u00e9 sue amiche) Giuseppina Vitale e Maria Giovanna Tito (quest'ultima allora la compagna di Crocco).\nCondotta davanti al tribunale di guerra di Avellino, Filomena fu condannata a 20 anni di lavori forzati, che vennero poi ridotti a 9 ed infine a 7. Filomena dopo aver scontato la sua condanna, usc\u00ec di prigione e spos\u00f2 nel 1883 un facoltoso uomo di Torino, Antonio Valperga, pi\u00f9 giovane di lei. Senza figli, prest\u00f2 aiuto agli orfani, ai carcerati, ai poveri. Per queste opere meritevoli il parroco della parrocchia di Nostra Signora delle Grazie, nota come chiesa della Crocetta di Torino, fece s\u00ec che a Filomena Papa Benedetto XV impartisse la benedizione papale. Mor\u00ec il 17 febbraio 1915."}
{"id": "3001176", "revid": "767487", "url": "https://it.wikipedia.org/wiki?curid=3001176", "title": "Mamma, ho trovato un fidanzato", "text": "Mamma ho trovato un fidanzato (\"Son in Law\") \u00e8 un film del 1993 diretto da Steve Rash.\nUscito nei cinema americani nel luglio 1993 (in Italia come film tv), nella commedia sono presenti camei non accreditati di Brendan Fraser e del bassista Flea.\nL'universit\u00e0 usata come ambientazione di alcune scene \u00e8 la California State University, Northridge. Per questo film Pauly Shore ha ricevuto una nomina agli MTV Movie Award alla miglior performance comica."}
{"id": "3001182", "revid": "287204", "url": "https://it.wikipedia.org/wiki?curid=3001182", "title": "FINA Water Polo World Cup 1979 (maschile)", "text": "La Coppa del Mondo maschile di pallanuoto 1979 \u00e8 stata la prima edizione della manifestazione che sarebbe stata organizzata ogni due anni dalla FINA fino al 1999, per poi passare a cadenza quadriennale a partire dal 2002. Le nazioni partecipanti venivano scelte fra le 8 prime classificate del campionato mondiale precedente.\nLe otto squadre erano incluse in un unico grande girone in cui ciascuna affrontava tutte le altre una sola volta, per un totale di 7 partite per ogni squadra. Le partite si disputarono a Fiume e Belgrado.\nSquadre partecipanti.\nLe squadre sono elencate secondo l'ordine di classifica del campionato mondiale 1978."}
{"id": "3001193", "revid": "144796", "url": "https://it.wikipedia.org/wiki?curid=3001193", "title": "Dmitrij Vladimirovi\u010d Golicyn", "text": "Biografia.\nEra il figlio di Vladimir Borisovi\u010d Golicyn, e di sua moglie, Natal'ja Petrovna Golicyna. Studi\u00f2 all'Universit\u00e0 di Strasburgo.\nCarriera.\nGiovanissimo fu iscritto nel Reggimento Preobra\u017eenskij della Guardia come alfiere, rango nominale che detenne fino al 1777; la sua educazione militare come sottotenente di fanteria a Strasburgo, per poi frequentare l'Accademia Militare dei cadetti a Metz e studiare in Germania in diversi istituti sia civili sia militari, frequentando all'Universit\u00e0 di Parigi il corso di scienza militare.\nNel 1794 entr\u00f2 in servizio attivo come tenente di cavalleria dell'armata del generale Suvorov contro i patrioti polacchi guidati da Tadeusz Ko\u015bciuszko e si distinse per il suo sangue freddo durante la Battaglia di Praga, venendo promosso maggiore sul campo e poi colonnello dall'imperatore Paolo I nel 1797, quando venne anche insignito dell'Ordine di San Giorgio. Inoltre frequent\u00f2 un corso avanzato per ufficiali di cavalleria, che gi\u00e0 nell'anno 1800 gli procur\u00f2 il grado di tenente generale e l'Ordine di Sant'Anna; inoltre allora entr\u00f2 a far parte dell'Ordine di Malta.\nNel 1805 succedette al generale P\u00ebtr Aleksandrovi\u010d Tolstoj, erroneamente accusato di incompetenza, come aiutante di campo del generale Bennigsen in Slesia contro i francesi, contribuendo in massima parte al trionfo russo a Pu\u0142tusk, per poi partecipare ad una serie di battaglie di carattere meno fortuito, come Eylau, Heilsberg e Friedland. Quando a Tilsit l'imperatore Alessandro I e Napoleone I strinsero un accordo di pace, il principe Golicyn si schier\u00f2 apertamente contro l'iniziativa di un accordo franco-russo, formando a casa sua un circolo di militari e politici francesi filo-borbonici espatriati, come Jean-Baptiste de Traversay, Guillaume Emmanuel Guignard de Saint-Priest, figlio del conte Fran\u00e7ois-Emmanuel Guignard de Saint-Priest e Langeron, ma anche ad alcuni militari russi contrari al trattato, come Aleksandr Stroganov.\nSuccesse poi a Pavel Stroganov come aiutante di campo dello zar e influ\u00ec fortemente allo scoppio dello ostilit\u00e0 contro i francesi a favore della Prussia, e dopo aver partecipato alla Guerra di Finlandia e ad un giro di universit\u00e0 in Germania, quando i francesi invasero la Russia il principe partecip\u00f2 nello stesso reparto di Nikolaj Nikolaevi\u010d Raevskij alla guerriglia contro i francesi, riportando numerose vittorie presso Vitebsk. Durante l'invasione aveva partecipato alla Battaglia di Borodino, e aveva influito su un alto funzionario di corte, Michail Andreevi\u010d Miloradovi\u010d, perch\u00e9 la flotta russa chiudesse ai francesi l'entrata al Mar Nero.\nNel 1820 successe ad Aleksandr Petrovi\u010d Tormasov come governatore militare di Mosca, carica che detenne per venticinque anni, escludendo la pausa militare di quando fu al seguito del generale conte Paskevi\u010d in Armenia combattendo contro i turchi. Nel 1841 aggiunse al suo titolo di principe quello di Altezza Serenissima a causa dei suoi numerosi meriti..\nMatrimonio.\nSpos\u00f2, il 6 febbraio 1800, Tat'jana Vasil'evna Vasil'\u010dikova (1783-1841), figlia di Vladimir Alekseevi\u010d Vasil'\u010dikov e di Ekaterina Illarionovna Ovtsyna. Ebbero cinque figli:\nAdottarono:"}
{"id": "3001197", "revid": "122854835", "url": "https://it.wikipedia.org/wiki?curid=3001197", "title": "Supercoppa italiana (pallamano maschile)", "text": "La Supercoppa italiana di pallamano maschile \u00e8 una competizione di pallamano per club maschili fondata nel 2005.\nEssa si svolge a cadenza annuale in gara unica e si affrontano i campioni d'Italia e i vincitori della Coppa Italia."}
{"id": "3001198", "revid": "1924342", "url": "https://it.wikipedia.org/wiki?curid=3001198", "title": "Armada Latina", "text": "Armada Latina' \u00e8 un brano musicale dei Cypress Hill, estratto come quarto singolo dall'album \"Rise Up\". Il brano figura la partecipazione del rapper cubano Pitbull e del cantante portoricano Marc Anthony, ed \u00e8 stato pubblicato il 2 marzo 2010. Il brano campiona la quarta porzione del brano del 1969 \"\".\nIl video.\nIl video musicale prodotto per \"Armada Latina\" \u00e8 stato diretto da Matt Alonzo, e filmato presso il Mariachi Plaza a Los Angeles. La sua prima trasmissione \u00e8 avvenuta l'8 aprile 2010. Nel video non compare Marc Anthony."}
{"id": "3001199", "revid": "767487", "url": "https://it.wikipedia.org/wiki?curid=3001199", "title": "Charles Anderson Wickliffe", "text": "Biografia.\nFu l'undicesimo direttore generale delle poste degli Stati Uniti durante la presidenza di John Tyler (10\u00ba presidente).\nNato nella Contea di Washington, stato del Kentucky, i suoi genitori erano Charles e Lydia (Hardin) Wickliffe, era l'ultimo dei nove figli.\nStudi\u00f2 alla scuola pubblica, ed ebbe insegnanti privati a sostegno. Si specializz\u00f2 in legge. Partecip\u00f2 alla guerra del 1812, e successivamente si dedic\u00f2 alla politica, venendo eletto alla Camera dei Rappresentanti dello stato del Kentucky. Fra le numerose cariche ricoperte quella di 10\u00b0 vicegovernatore e 14\u00ba Governatore del Kentucky.\nNel 1813 spos\u00f2 Margaret Cripps, con cui ebbe numerosi figli (3 maschi e 5 femmine).\nMor\u00ec nello stato del Maryland a 81 anni, il suo corpo venne poi sepolto al Bardstown Cemetery a Bardstown."}
{"id": "3001201", "revid": "181699", "url": "https://it.wikipedia.org/wiki?curid=3001201", "title": "Reputazione", "text": ""}
{"id": "3001210", "revid": "767487", "url": "https://it.wikipedia.org/wiki?curid=3001210", "title": "Nevil Sidgwick", "text": "Dopo aver trascorso alcuni anni alla Rugby school, Sidgwick segu\u00ec studi universitari a Oxford nel college Christ Church e si dottor\u00f2 all'Universit\u00e0 di Tubinga.\nTrascorse quasi tutta la sua carriera nella citt\u00e0 di nascita, diventando membro del Lincoln College di Oxford nel 1901, dove fu Professore di Chimica dal 1935 al 1945.\nSidgwick studi\u00f2 la struttura atomica e la sua importanza nel legame chimico. Diede una interpretazione del legame nei composti di coordinazione, dando risalto al significato di legame dativo. Insieme ai suoi studenti dimostr\u00f2 l'esistenza e l'importanza del legame a idrogeno.\nNel 1927 introdusse il concetto di effetto della coppia inerte, che descrive come gli elementi pi\u00f9 pesanti del blocco p siano stabili in uno stato di ossidazione inferiore di due rispetto al massimo. \nNel 1940 nella Bakerian Lecture tenuta alla Royal Society assieme a Herbert Marcus Powell correl\u00f2 la geometria molecolare con il numero di elettroni di valenza dell'atomo centrale. Queste idee furono in seguito sviluppate da Ronald Gillespie e Ronald Nyholm portando alla teoria VSEPR.\nTra i suoi lavori compaiono \"The Organic Chemistry of Nitrogen\" (1910), \"The Electronic Theory of Valency\" (1927\"), Some Physical Properties of the Covalent Link in Chemistry\" (1933), e l'autorevole \"The Chemical Elements and their Compounds\" (1950)."}
{"id": "3001212", "revid": "123475586", "url": "https://it.wikipedia.org/wiki?curid=3001212", "title": "Reda El Amrani", "text": ""}
{"id": "3001214", "revid": "287204", "url": "https://it.wikipedia.org/wiki?curid=3001214", "title": "FINA Water Polo World Cup 1981", "text": "La Coppa del Mondo maschile di pallanuoto 1981 \u00e8 stata la seconda edizione della manifestazione che veniva organizzata ogni due anni dalla FINA fino al 1999, per poi passare a cadenza quadriennale a partire dal 2002.\nLe otto squadre invitate erano incluse in un unico grande girone in cui ciascuna affrontava tutte le altre una sola volta, per un totale di 7 partite per ogni squadra. Le partite si disputarono a Long Beach (California).\nSquadre partecipanti.\nLe squadre sono elencate in ordine alfabetico."}
{"id": "3001217", "revid": "198326", "url": "https://it.wikipedia.org/wiki?curid=3001217", "title": "Tommaso Felloni", "text": "Da alcune fonti viene erroneamente indicato con il nome Luigi, ma i documenti relativi ad un processo datato 1791 hanno permesso di fugare ogni dubbio relativo alla sua identit\u00e0.\n\"Bigg\u00e9ri\" \u00e8 uno dei fantini pi\u00f9 vittoriosi della storia del Palio di Siena, grazie alle sue dieci vittorie in trentaquattro presenze in Piazza.\n\u00c8 l'unico fantino ad aver vinto tre Palii nello stesso anno: nel 1809 vinse nella Torre, nel Leocorno e nella Lupa.\nCuriosamente il 2 luglio 1796 dette la \"cuffia\" alla Lupa vincendo per l'Aquila, poi la tolse alla stessa Contrada di Vallerozzi vincendo il 16 agosto 1809.\nBiografia.\nTommaso Felloni detto \"Bigg\u00e9ri\" esord\u00ec vittorioso il 2 luglio 1783, quando solamente quattordicenne trionf\u00f2 nella Torre. Fu introdotto nell'ambito paliesco dal padre Sebastiano, anch'egli soprannominato \"Bigg\u00e9ri\", noto cavallaio (e probabilmente fantino) all'epoca legato da rapporti di amicizia con molti fantini, tra i quali il famoso Luigi Sucini detto \"Nacche\".\n\"Bigg\u00e9ri\" \u00e8 da ricordare, oltre che per i dieci successi complessivi, anche per i tre nel corso dello stesso anno: il 1809. Proprio questi furono gli ultimi della sua carriera, poich\u00e9 il 14 giugno 1810 mor\u00ec per una colica fulminante, mentre si trovava in casa del barbiere Giulio Landi. La morte sopraggiunse appena due settimane prima dell'assegnazione dei cavalli, proprio quando la sua fama di fantino vincente aveva raggiunto il culmine. Dal suo necrologio risultava abitare nel \u00abPopolo di Valdipugna nelle Masse Comune di Siena, secondo Cantone\u00bb, era sposato ed esercitava come attivit\u00e0 principale quella di mugnaio.\nNel corso del 1791 venne imputato in processo per aver percosso un \"mezzajolo\" a seguito di una lite scoppiata per un sorpasso azzardato con un carro di buoi nei pressi di Costafabbri.\nIl suo carattere bellicoso lo rese protagonista di alcuni scontri particolarmente animosi con altri fantini: nel luglio 1787 fece perdere il Palio a \"Dorino\", sicuro vincitore alla vigilia, trattenendolo per quasi tre giri. Nell'agosto 1788 si scontr\u00f2 a colpi di nerbate con \"Marcaccio\" per tutto il tempo della corsa, continuando anche nell'immediato dopo Palio, tanto che i due fantini furono tradotti in carcere e poi trattenuti per una notte. Invece nel luglio 1800 fu il \"Gobbo Chiarini\" a vendicare \"Dorino\" e \"Marcaccio\" tenendolo col nerbo per tutta la corsa.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "3001223", "revid": "327094", "url": "https://it.wikipedia.org/wiki?curid=3001223", "title": "Lingue formosane", "text": "Le lingue formosane sono quelle parlate dai popoli indigeni di Taiwan (l'antica Formosa). Gli aborigeni taiwanesi (quelli riconosciuti dal governo) comprendono attualmente circa il 2% della popolazione dell'isola. Tuttavia, assai meno sono quelli ancora in grado di parlare la loro lingua ancestrale, dopo secoli di deriva linguistica. Delle circa ventisei lingue degli aborigeni taiwanesi, almeno dieci sono estinte, altre quattro (forse cinque) sono moribonde, e parecchie altre sono in qualche misura in pericolo.\nLe lingue aborigene di Taiwan hanno un importante significato nella linguistica storica, in quanto \u00e8 probabile che Taiwan fosse il luogo di origine dell'intera famiglia linguistica austronesiana.\nStoria.\nOrigini.\nSecondo il linguista Robert Blust, le lingue formosane formano nove dei dieci rami principali della famiglia linguistica austronesiana, mentre il ramo principale rimanente contiene quasi 1.200 lingue maleo-polinesiache che si trovano fuori da Taiwan. Sebbene i linguisti dissentano da alcuni dettagli dell'analisi di Blust, un ampio consenso si \u00e8 raccolto intorno alla conclusione che le lingue austronesiane si siano originate a Taiwan. Questa teoria \u00e8 stata rafforzata da recenti studi sulla genetica delle popolazioni umane.\nStoria recente.\nTutte le lingue formosane stanno venendo lentamente sostituite dal mandarino standard, culturalmente dominante. Negli ultimi decenni il governo della Repubblica di Cina ha iniziato un programma di rivalutazione della cultura aborigena che comprendeva la reintroduzione della madrelingua formosana nelle scuole taiwanesi. Tuttavia, i risultati di questa iniziativa sono stati deludenti.\nLista delle lingue.\n\u00c8 spesso difficile decidere dove tracciare il confine tra una lingua e un dialetto, il che causa qualche disaccordo tra gli studiosi a proposito dell'inventario delle lingue formosane. C'\u00e8 ancora pi\u00f9 incertezza riguardo agli idiomi parlati da molte trib\u00f9 formosane estinte o culturalmente assimilate, dal momento che la nostra conoscenza di queste ultime \u00e8 spesso, al meglio, approssimativa.\nDi seguito sono dati esempi frequentemente citati di lingue formosane, ma la lista non deve essere considerata esaustiva."}
{"id": "3001225", "revid": "1573940", "url": "https://it.wikipedia.org/wiki?curid=3001225", "title": "Khush Ravadpi", "text": "Kh\u016bsh Ravadp\u012b (farsi \u062e\u0648\u0634\u200c\u0631\u0648\u062f\u067e\u06cc) \u00e8 una citt\u00e0 dello shahrest\u0101n di Babol, circoscrizione di Bandpey est, nella provincia del Mazandaran in Iran. Aveva, nel 2006, una popolazione di 2.940 abitanti. "}
{"id": "3001226", "revid": "400694", "url": "https://it.wikipedia.org/wiki?curid=3001226", "title": "Chiesa greco-ortodossa di Alessandria", "text": "La Chiesa greco-ortodossa di Alessandria, nota anche col nome di Patriarcato greco-ortodosso di Alessandria e di tutta l'Africa () \u00e8 una Chiesa ortodossa autocefala, a liturgia greca, con sede ad Alessandria d'Egitto e con giurisdizione canonica su tutta l'Africa. Occupa il 2\u00ba posto nel dittico delle Chiese ortodosse.\nNon deve essere confusa con la Chiesa ortodossa copta (anche con sede ad Alessandria) e col patriarcato cattolico di Alessandria.\nIl titolo ufficiale del patriarca greco-ortodosso di Alessandria \u00e8: \"La sua divinissima beatitudine il Papa e Patriarca della Grandiosa Citt\u00e0 di Alessandria, Libia, Pentapoli, Etiopia, tutta la terra d'Egitto, e tutta l'Africa, Padre dei Padri, Pastore dei Pastori, Prelato dei Prelati, tredicesimo degli Apostoli, e Giudice dell'Ecumene\".\nStoria.\nSecondo la tradizione, la comunit\u00e0 cristiana di Alessandria d'Egitto fu fondata dall'evangelista Marco nella seconda met\u00e0 del I secolo. Comunit\u00e0 che vide accrescere il proprio prestigio tra il II e III secolo, grazie allo sviluppo delle scienze teologiche, che resero la scuola di Alessandria una delle pi\u00f9 importanti dell'impero, e della nascita e diffusione del monachesimo, nelle sue varie forme. Figure preminenti della chiesa alessandrina furono: Clemente Alessandrino, Origene e Atanasio.\nNel corso del IV secolo, nel corso dei concili di Nicea (325) e Costantinopoli (381), Alessandria fu elevata al rango di patriarcato, accrescendo cos\u00ec in modo considerevole sia la sua autorit\u00e0 che ed il suo prestigio, su tutto l'oriente cristiano.\nVerso la met\u00e0 del V secolo, con la condanna del vescovo di Alessandria, Dioscoro, deposto come eretico dal concilio di Calcedonia (451), la sede di Alessandria si divise in due. Mentre la maggior parte dei fedeli e dei monaci diede vita ad una chiesa nazionale, denominata in seguito \u201ccopta\u201d, un piccolo gruppo di fedeli e la maggior parte dei vescovi, di lingua e nazionalit\u00e0 greca, si raccolse attorno al proprio patriarca Proterio, successore di Dioscoro, in difesa del Credo proclamato a Calcedonia. In quest'epoca, questo secondo gruppo di cristiani fu chiamato per disprezzo \u201cmelchita\u201d, ossia fedeli al \"melek\", l'imperatore di Bisanzio. D'ora in avanti la storia delle due Chiese proceder\u00e0 separata l'una dall'altra, non senza tensioni e scontri, a volte anche sanguinosi.\nCon l'occupazione persiana dell'Egitto del 619, la Chiesa greco-ortodossa fu la pi\u00f9 colpita, in quanto considerata seguace ed amica dell'imperatore di Bisanzio. La stessa situazione di difficolt\u00e0 e sofferenze fu subita dopo l'occupazione araba del Paese, nel 683.\nCon l'occupazione dei Turchi nel 1517, il patriarca greco-ortodosso dovette risiedere a lungo a Costantinopoli, e, solo con l'inizio dell'Ottocento si stabil\u00ec definitivamente ad Alessandria. Il periodo di pace che ne segu\u00ec permise alla Chiesa greco-ortodossa di riprendere la propria autonomia, riorganizzare le diocesi e le chiese, ed incrementare la vita religiosa.\nOrganizzazione.\nL'attuale patriarca \u00e8 Teodoro II, al secolo Nikolaos Choreutak\u012bs, nativo di Creta.\nIl patriarcato comprende: 1 sede patriarcale; 29 sedi metropolitane; 7 diocesi."}
{"id": "3001227", "revid": "204012", "url": "https://it.wikipedia.org/wiki?curid=3001227", "title": "Charles A. Wickliffe", "text": ""}
{"id": "3001230", "revid": "124708858", "url": "https://it.wikipedia.org/wiki?curid=3001230", "title": "Ponte dei Mulini", "text": "Il ponte dei Mulini \u00e8 un ponte diga creato con altre opere idrauliche al fine di regolare le acque del fiume Mincio che circondavano la citt\u00e0 di Mantova, causa frequente di alluvioni. Tale grandioso progetto, iniziato nel 1188, fu concluso nel 1199. Allo scopo l'opera fu affidata dalle autorit\u00e0 comunali mantovane all'ingegnere bergamasco Alberto Pitentino, che costru\u00ec il ponte su un manufatto pi\u00f9 basso e antico, probabilmente di epoca romana. Fu cos\u00ec, artificialmente, creato il sistema dei quattro laghi, attualmente tre a causa del successivo interramento del \"lago Paiolo\", che fino alla fine del settecento hanno resa Mantova un'isola facilmente difendibile da eserciti nemici.\nL'opera idraulica cardine di tutto il sistema progettato dal Pitentino era il ponte dei Mulini, una possente diga di terra e mattoni, inaugurato nel 1190 che tratteneva e innalzava le acque a monte della diga stessa allo scopo di formare il \"lago Superiore\" in sostituzione di acquitrini paludosi e insalubri. Fu creato uno scaricatore detto \"vaso di porto\" che faceva defluire l'acqua nei laghi \"di Mezzo\" e \"Inferiore\" situati ad un livello inferiore. Il dislivello creato artificialmente fu altres\u00ec utilizzato a partire dall'anno 1229 per alimentare 12 mulini.\nDurante la seconda guerra mondiale, nel 1944, lo storico ponte fu distrutto dai bombardamenti aerei.\nIl ponte fu ricostruito perdendo i dodici mulini e il passaggio coperto."}
{"id": "3001231", "revid": "124172531", "url": "https://it.wikipedia.org/wiki?curid=3001231", "title": "Lamine Ouahab", "text": "Ha cambiato nazionalit\u00e0 nel 2013. Attualmente vive dividendosi tra Algeria, Marocco e Spagna.\nBiografia.\nIn carriera ha conquistato, oltre a 15 titoli a livello futures, i challenger di Tunisi e Montauban, entrambi nel 2006.\nNel 2004 ha ricevuto una wild card per il torneo di singolare dei Giochi olimpici di Atene, dove \u00e8 stato sconfitto al primo turno da Tommy Robredo per 6-3, 6-4.\nIn carriera vanta anche una medaglia d'argento nel doppio ai XV Giochi del Mediterraneo del 2005 di Almer\u00eda in coppia con Slimane Saoudi e tre medaglie d'oro conquistate tutte ai IX Giochi panafricani di Algeri nel 2007 nel singolare, nel doppio (sempre con Saoudi) e nel concorso a squadre.\nNel 2018, classificato numero 617 Atp, ha clamorosamente sconfitto 2-6, 6-0, 7-6 Philipp Kohlschreiber, numero 34 Atp e terza testa di serie, al primo turno del Grand Prix Hassan II di Marrakech."}
{"id": "3001234", "revid": "1573940", "url": "https://it.wikipedia.org/wiki?curid=3001234", "title": "Galugah (Babol)", "text": "Gal\u016bg\u0101h (farsi \u06af\u0644\u0648\u06af\u0627\u0647) \u00e8 una citt\u00e0 dello shahrest\u0101n di Babol, circoscrizione di Bandpey ovest, nella provincia del Mazandaran in Iran. Aveva, nel 2006, una popolazione di 2.512 abitanti. "}
{"id": "3001237", "revid": "1439131", "url": "https://it.wikipedia.org/wiki?curid=3001237", "title": "Bugatti Tipo 57 Coup\u00e9 A\u00e9rolithe", "text": "La Bugatti Tipo 57 Coup\u00e9 A\u00e9rolithe era una concept car aerodinamica realizzata dalla Bugatti nel 1935 e andata perduta durante la seconda guerra mondiale.\nIl contesto.\nFu immaginata da Jean Bugatti come studio stilistico e aerodinamico per futuri modelli di produzione. Allo scopo venne utilizzata la meccanica di una normale Tipo 57, alleggerendone e accorciandone il telaio (n.57-331) e dotandolo di una carrozzeria in elektron; lega di alluminio e magnesio particolarmente leggera che conferiva alla vettura un'immagine tecnologica decisamente d'avanguardia.\nEssendo l'elektron refrattario ai sistemi di saldatura conosciuti all'epoca, si provvide a costruire l'intera scocca e i singoli parafanghi in due semigusci, con bordi rialzati e ribattuti l'uno sull'altro, assemblati con 1.200 rivetti.\nPresentata al Salone dell'automobile di Parigi dell'ottobre 1935, la vettura ottenne il voluto effetto di suscitare grande clamore nel pubblico e sulla stampa specializzata. Molti dei concetti aerodinamici e tecnici della A\u00e9rolithe vennero ripresi per la realizzazione dei modelli Atlantic e Atalante.\nIl prototipo scomparve intorno al 1941, probabilmente dopo che l'esercito tedesco assunse la gestione della Bugatti per trasformarla in fabbrica per produzione bellica.\nIn seguito venne realizzata una replica, seguendo il pi\u00f9 possibile il metodo di lavoro scelto da Jean Bugatti."}
{"id": "3001239", "revid": "1573940", "url": "https://it.wikipedia.org/wiki?curid=3001239", "title": "Gotab", "text": "Got\u0101b (farsi \u06af\u062a\u0627\u0628) \u00e8 una citt\u00e0 dello shahrest\u0101n di Babol, circoscrizione di Gotab, nella provincia del Mazandaran in Iran. Aveva, nel 2006, una popolazione di 6.956 abitanti. "}
{"id": "3001243", "revid": "1776051", "url": "https://it.wikipedia.org/wiki?curid=3001243", "title": "Dealing with It!", "text": "Dealing with It! \u00e8 il secondo album dei Dirty Rotten Imbeciles, pubblicato nel 1985 dalla Rotten Records. Il lavoro procede in linea di massima sulla falsariga del disco precedente, un velocissimo hardcore punk.\nL'album contiene, tra gli altri brani, versioni leggermente diverse di alcune tracce gi\u00e0 presenti nel precedente album \"Dirty Rotten LP\" del 1983."}
{"id": "3001254", "revid": "1534511", "url": "https://it.wikipedia.org/wiki?curid=3001254", "title": "Anton Zeilinger", "text": "Attualmente \u00e8 professore all'Universit\u00e0 di Vienna, precedentemente all'Universit\u00e0 di Innsbruck. \u00c8 anche direttore della sezione di Vienna dell'Institute for Quantum Optics and Quantum Information (IQOQI) all'Accademia austriaca delle scienze. Zeilinger \u00e8 stato definito un pioniere nel nuovo campo dell'informatica quantistica ed \u00e8 famoso per aver realizzato il teletrasporto quantistico con i fotoni.\nBiografia.\nAnton Zeilinger ha avuto incarichi all'Universit\u00e0 di Innsbruck, l'Universit\u00e0 tecnica di Monaco, l'Universit\u00e0 tecnica di Vienna, al Massachusetts Institute of Technology (MIT) ed \u00e8 stato \"visiting scholar\" all'Universit\u00e0 Humboldt di Berlino, al Merton College dell'Universit\u00e0 di Oxford e presso il Coll\u00e8ge de France a Parigi. Ha ricevuto molti premi per il suo lavoro scientifico, tra i pi\u00f9 recenti va annoverato il premio King Faisal nel 2005 e il primo premio Newton dell'Institute of Physics di Londra nel 2008. \u00c8 membro di sei accademie scientifiche.\nZeilinger \u00e8 attualmente professore di fisica presso l'Universit\u00e0 di Vienna e direttore scientifico dell'Istituto di Ottica Quantistica e Informazione Quantistica dell'Accademia austriaca delle scienze. Dal 2006, Zeilinger \u00e8 vicepresidente del consiglio di amministratori fiduciari dell'Istituto di Scienza e Tecnologia Austriaco, un ambizioso progetto iniziato su sua proposta. \u00c8 un appassionato lettore della \"Guida galattica per gli autostoppisti\" di Douglas Adams, a tal punto da chiamare la sua barca 42.\nNel 2005, il giornale britannico \"New Statesmen\" lo ha indicato fra le \"10 persone che potrebbero cambiare il mondo\".\nNel 2010 ha ricevuto il premio Wolf per la fisica. e nel 2011 la Medaglia Isaac Newton, assegnata dall'Institute of Physics di Londra.\nInterferometria neutronica.\nIn quanto membro del gruppo del suo supervisore di tesi, Helmut Rauch, all'Universit\u00e0 tecnica di Vienna, Zeilinger ha partecipato a molti esperimenti di interferometria neutronica all'Institut Laue-Langevin (ILL) di Grenoble. Il suo primo di questi esperimenti conferm\u00f2 subito una predizione fondamentale della meccanica quantistica, il cambiamento di segno nella fase di uno spinore per effetto di una rotazione di 360\u00b0. A questo fece seguito la prima realizzazione sperimentale di una sovrapposizione coerente di spin di onde di materia.\nHa continuato il suo lavoro in interferometria neutronica al MIT con Clifford G. Shull (premio Nobel per la fisica nel 1955), concentrandosi in special modo su effetti di diffrazione dinamica dei neutroni nei cristalli perfetti, dovuti a sovrapposizioni coerenti a pi\u00f9 onde. Dopo il suo ritorno in Europa, ha realizzato un interferometro per neutroni molto freddi che ha anticipato successivi esperimenti con atomi. Tali esperimenti hanno incluso un test pi\u00f9 preciso della linearit\u00e0 della meccanica quantistica e un esperimento della doppia fenditura con un solo neutrone alla volta nell'apparato. In realt\u00e0, in quell'esperimento, mentre veniva registrato l'arrivo di un neutrone, il neutrone successivo ancora risiedeva nel nucleo di uranio, in attesa che avvenisse la fissione.\nEntanglement quantistico.\nSul finire degli anni ottanta, Zeilinger si \u00e8 interessato di entanglement quantistico. Questo lavoro ha prodotto i suoi risultati pi\u00f9 importanti e aperto il nuovo campo del teletrasporto quantistico, dell'informatica quantistica e della crittografia quantistica.\nInsieme a Daniel Greenberger e Michael Horne, Zeilinger ha scritto il primo articolo in assoluto sull'entanglement quantistico con pi\u00f9 di due particelle. Il teorema risultante, detto GHZ, \u00e8 stato fondamentale per la fisica quantistica poich\u00e9 fornisce la contraddizione pi\u00f9 succinta fra il principio di localit\u00e0 e le predizioni della meccanica quantistica. Inoltre, gli stati GHZ costituiscono il primo esempio di entanglement a molte particelle mai investigato. Tali stati sono divenuti essenziali nell'informazione quantistica. Gli stati GHZ sono adesso anche una voce dei codici PACS.\nCome professore all'Universit\u00e0 di Innsbruck, Zeilinger ha iniziato esperimenti su fotoni in stati \"entangled\". Il suo scopo, dagli inizi degli anni novanta in poi, di dimostrare la contraddizione GHZ, ebbe finalmente successo nel 1998.\nLungo tale percorso, Zeilinger ha sviluppato molti strumenti nuovi per la fisica dei fotoni entangled, per esempio una forte sorgente di fotoni \"entangled\" rispetto alla polarizzazione, tecniche per l'identificazione degli stati di Bell e metodi per produrre l'emissione coerente di pi\u00f9 di una coppia entangled da un cristallo. La tecnologia risultante gli ha permesso di eseguire un numero di primi esperimenti di informazione quantistica con i fotoni entangled. Il primo utilizzo in assoluto dell'entanglementin in un qualsiasi protocollo di informazione quantistica \u00e8 stata la dimostrazione di codice iperdenso. I suoi successi includono inoltre la prima crittografia basata sull'entanglement, il primo esperimento di teletrasporto quantistico di un fotone indipendente, la prima realizzazione di scambio di entanglement e l'esperimento che chiude il circolo vizioso della comunicazione in un test delle diseguaglianze di Bell.\nDal 2000, le ricerche di Zeilinger si sono concentrate sul calcolo quantistico completamente basato sull'ottica, lo sviluppo di sistema a crittografia quantistica basata sull'entanglement, ed esperimenti con coppie di fotoni entangled su distanze lunghissime. Negli esperimenti di calcolo quantistico basato sull'ottica, Zeilinger e il suo gruppo sono stati i primi a dimostrare un certo numero di procedure di base come la \"purificazione di entanglement\" e particolari porte quantistiche. Ci\u00f2 \u00e8 culminato nelle prime dimostrazioni di calcolo quantistico ad una via, includendo pi\u00f9 recentemente il controllo attivo ultraveloce. Lo schema di calcolo quantistico ad una via \u00e8 stato utilizzato per realizzare l'algoritmo di ricerca di Grover e vari giochi quantistici, incluso il dilemma del prigioniero.\nIn crittografia quantistica, il gruppo di Zeilinger sta sviluppando un prototipo in collaborazione con l'industria. mentre la maggior parte della comunit\u00e0 stava lavorando su uno schema molto pi\u00f9 semplice con l'uso di impulsi laser deboli, Zeilinger ha basato il suo approccio esclusivamente su schema pi\u00f9 complicati utilizzando fotoni entangled. Una dimostrazione recente che l'entanglement \u00e8 una condizione necessaria per la sicurezza del canale quantistico conferma la correttezza di questa scelta.\nGli esperimenti di Zeilinger sulla distribuzione dell'entanglement su grandi distanze \u00e8 cominciata sia con la comunicazione su spazio libero sia su fibra ottica e con il teletrasporto tra laboratori posti su luoghi opposti del fiume Danubio. Ci\u00f2 \u00e8 stato esteso a distanze pi\u00f9 grandi attraverso la citt\u00e0 di Vienna e, nel 2012, fino a 147\u00a0km fra due delle Isole Canarie, battendo la misura stabilita solo pochi giorni prima da un'\u00e9quipe cinese e aprendo la strada alla comunicazione quantistica con satelliti. Il suo sogno era di far rimbalzare luce entangled dai satelliti in orbita. Ci \u00e8 riuscito con un esperimento in Italia con il Matera Laser Ranging Observatory.\nUn'importante e fondamentale ricaduta di questi esperimenti \u00e8 stato il primo test, nel 2007, di una teoria realistica non locale proposta da Anthony James Leggett che va significativamente oltre il teorema di Bell. Mentre Bell dimostr\u00f2 che una teoria che sia al contempo locale e realistica \u00e8 in contraddizione con la meccanica quantistica, Leggett consider\u00f2 teorie realistiche non locali in cui si assume che i fotoni individuali trasportino polarizzazione. La disuguaglianza risultante si \u00e8 dimostrato essere violata negli esperimenti del gruppo di Zeilinger.\nInterferometria di atomi e macromolecole.\nParallelamente con il lavoro sull'entanglement quantistico con i fotoni, agli inizi degli anni novanta Zeilinger inizi\u00f2 degli esperimenti nel campo dell'ottica atomica. Svilupp\u00f2 un numero di modi per manipolare in maniera coerente dei fasci atomici, molti dei quali, allo stesso modo dello spostamento in energia coerente di un'onda atomica di de Broglie dopo la diffrazione da un'onda luminosa modulata temporalmente, sono divenuti elementi portanti degli esperimenti odierni sugli atomi ultrafreddi.\nNel 1999, Zeilinger ha abbandonato l'ottica atomica per esperimenti con macromolecole di fullerene, molto complesse e massicce. La dimostrazione riuscita di interferenza quantistica per le molecole di fullerene C60 e C70 ha aperto un campo di ricerca molto attivo. Risultati chiave includono il pi\u00f9 preciso studio quantitativo della decoerenza da radiazione termica e per collisioni atomiche e la prima interferenza quantistica tra macromolecole complesse di tipo biologico. Questa attivit\u00e0 prosegue con Markus Arndt.\nOptomeccanica quantistica.\nNel 2005, Zeilinger con il suo gruppo hanno iniziato un nuovo filone di ricerca, la fisica quantistica di microleve meccaniche. Il gruppo \u00e8 stato il primo a dimostrare per via sperimentale l'auto-raffreddamento di un micro-specchio per effetto della pressione di radiazione, ossia senza retroazione. Tale fenomeno pu\u00f2 essere visto come una conseguenza dell'accoppiamento di un sistema meccanico ad alta entropia con un campo di radiazione a bassa entropia. Questa attivit\u00e0 prosegue ora con Markus Aspelmeyer."}
{"id": "3001261", "revid": "587663", "url": "https://it.wikipedia.org/wiki?curid=3001261", "title": "Adobe Digital Editions", "text": "Adobe Digital Editions \u00e8 un'applicazione della Adobe, basata sulla tecnologia Adobe Flash che permette la lettura e l'acquisto via computer degli \"eBook\", riviste e quotidiani digitali e altre pubblicazioni di questo genere. Il software supporta file PDF, XHTML (attraverso il formato ePub) e contenuti leggibili attraverso \"Flash\". Attraverso un sistema di Digital rights management, dal maggio 2008, Digital Editions permette la condivisione di documenti \"eBook\" in una rete di pi\u00f9 computer, attraverso l'autenticazione di un utente Adobe.\nLe versioni di Adobe Digital Editions per i sistemi operativi Windows e Mac OS sono state rese disponibili il 19 giugno 2007. Fino alla versione 1.7.2 l'applicazione richiedeva per il funzionamento la versione 9.0 o superiore di \"Adobe Flash Player\", ma a partire dalla versione 2.0, che si basa su Net 3.5 di Windows, non supporta pi\u00f9 Flash, e di conseguenza quest'ultimo non \u00e8 pi\u00f9 un prerequisito per il funzionamento.\nDigital rights management.\nAdobe Digital Editions si basa sul sistema di protezione antipirateria ADEPT (\"Adobe Digital Experience Protection Technology\") Digital rights management, che \u00e8 implementato anche in alcuni lettori eBook, come il Sony Reader.\nil software blocca il contenuto e permette al lettore di visualizzarlo. L'editrice Americana Barnes &amp; Noble usa una variante dell'ADEPT."}
{"id": "3001269", "revid": "1776051", "url": "https://it.wikipedia.org/wiki?curid=3001269", "title": "Crossover (Dirty Rotten Imbeciles)", "text": "Crossover \u00e8 il terzo album dei Dirty Rotten Imbeciles, pubblicato nel 1987 dalla Metal Blade Records. In questo lavoro i DRI effettuano la loro evoluzione stilistica riuscendo ad unire riff tipicamente thrash ad altri di matrice hardcore punk, creando un connubio perfetto fra punk e metal che prender\u00e0 il nome di crossover thrash.\nLe tracce quindi si fanno pi\u00f9 tecniche e lunghe e anche pi\u00f9 varie affiancate ad altre invece pi\u00f9 ancorate al hardcore classico e quindi pi\u00f9 corte.\nQuindi un album importantissimo che segno l'unione tra i due generi e che fu fonte di ispirazione per molti gruppi negli anni seguenti."}
{"id": "3001274", "revid": "1776051", "url": "https://it.wikipedia.org/wiki?curid=3001274", "title": "4 of a Kind", "text": "4 of a Kind \u00e8 il quarto album dei Dirty Rotten Imbeciles, pubblicato nel 1988 dalla Metal Blade Records."}
{"id": "3001278", "revid": "767487", "url": "https://it.wikipedia.org/wiki?curid=3001278", "title": "Quasi delitto", "text": "Il quasi delitto \u00e8 un concetto giuridico introdotto nel diritto romano per ricomprendere i fatti e gli atti giuridici illeciti, diversi da un delitto, fonti di obbligazioni equiparate a quelle nascenti da delitto (il termine deriva, infatti, dall'espressione \"obligatio quasi ex delictu\", 'obbligazione come da delitto').\nGeneralit\u00e0.\nNelle \"Istituzioni\" di Giustiniano il quasi delitto venne annoverato tra le fonti delle obbligazioni, assieme a delitto, contratto e quasi contratto. Tra le quattro categorie \u00e8, per\u00f2, quella che ha sollevato le maggiori incertezze, non essendo fin dall'inizio ben chiaro il criterio di distinzione dal delitto; in effetti, sembra creata pi\u00f9 per ragioni di simmetria che per effettive esigenze di differenziazione.\nNel tempo sono stati proposti vari criteri per distinguere delitti e quasi delitti. Taluni hanno ricondotto la distinzione al fatto, puramente storico, che i primi - tra i quali erano stati fatti rientrare furto, rapina, danno \"ex lege Aquilia\" e \"iniuria\" - corrisponderebbero alle figure di \"delictum\" dello \"ius civile\", mentre i secondi comprenderebbero le figure elaborate dallo \"ius honorarium\"; la spiegazione, per\u00f2, non \u00e8 del tutto convincente, se si tiene presente che la rapina, pur essendo un'ipotesi aggravata di furto (appartenente allo \"ius civile\"), era sanzionata con un'azione concessa dal pretore. Non \u00e8 convincente nemmeno la spiegazione, proposta in epoca medievale, secondo la quale i delitti sarebbero atti dolosi e i quasi delitti atti colposi: in effetti, quella che \u00e8 forse la pi\u00f9 importante figura di delitto, il danno \"ex lege Aquilia\", \u00e8 costruita sulla nozione stessa di colpa. Nel XVIII secolo il giurista tedesco Johann Gottlieb Heinecke affin\u00f2 questo criterio, considerando i delitti atti dolosi ma con possibilit\u00e0 estendere la responsabilit\u00e0 alla colpa e i quasi delitti atti puramente colposi (sicch\u00e9, in presenza di dolo, si sarebbero trasformati in delitti). Nello stesso secolo, per\u00f2, prese piede un diverso criterio di distinzione, propugnato dalla Pandettistica, che sarebbe poi prevalso: nei quasi delitti, a differenza dei delitti, si risponde per un evento dannoso che non si \u00e8 materialmente prodotto o cooperato a produrre, ma che \u00e8 stato prodotto da altre persone o da cose in relazione alle quali si \u00e8 tuttavia responsabili.\nI termini delitto e quasi delitto compaiono nel Code Napol\u00e9on, sia laddove elenca le fonti delle obbligazioni, sia nell'intitolazione del capo dedicato all'illecito civile; il codice, per\u00f2, non fornisce alcuna definizione che permetta di distinguere le due nozioni e, del resto, non differenzia in alcun modo la relativa disciplina. Tale impostazione \u00e8 stata imitata dai codici civili che lo hanno preso a modello, tra i quali il codice italiano del 1865. Non \u00e8 stata, invece, ripresa dal Codice civile italiano vigente; al riguardo, nella Relazione al Re (n. 556) si legge che \"Non si \u00e8 considerata la duplice figura dei quasi contratti e quella dei quasi delitti, che non hanno mai potuto giustificarsi n\u00e9 dal lato tradizionale essendo ignota al diritto romano classico, n\u00e9 dal lato sostanziale essendo priva di un contenuto determinato\". Scelte analoghe sono state fatte anche da altre codificazioni del XX secolo. La distinzione tra delitti e quasi delitti non \u00e8 stata accolta nemmeno dal codice civile tedesco (BGB)."}
{"id": "3001279", "revid": "378498", "url": "https://it.wikipedia.org/wiki?curid=3001279", "title": "Carlo di Limburg-Stirum", "text": "Apparteneva ad un'antichissima famiglia aristocratica del Lussemburgo, ed era figlio del conte Everardo di Limburg-Stirum e della baronessa Louise Gericke d'Herwijnen, mentre sua zia la contessa Maria possedeva e posseggono ancora oggi i suoi discendenti, il castello di Bois Saint Jean nel sud del Belgio.\nBiografia.\nIl conte Carlo fu educato al ginnasio di Liegi e consegu\u00ec la laurea in filologia germanica all'Universit\u00e0 di Gand, intraprendendo dal 1937 un'intensa attivit\u00e0 politica per il Partito Liberale Belga, divenendo uno dei capi principali del gruppo politico belga dei \"cittadini del mondo\", anti-nazionalisti e di spinte sia liberali che democratiche. Nonostante ci\u00f2, il conte Carlo, che amava molto la tradizione culturale del suo paese, si arruol\u00f2 nell'artiglieria belga contro i tedeschi che durante la Seconda Guerra Mondiale avevano invaso il Belgio; catturato, pass\u00f2 due anni di detenzione in Germania, per poi essere rilasciato e si un\u00ec alla resistenza locale nelle Ardenne, trasformando il suo castello di Bois Saint Jean in uno dei fulcri delle attivit\u00e0 anti-naziste e in un deposito di armi per i partigiani belgi. Durante l'offensiva von Rundstedt nel 1944, il castello fu occupato e l'attivit\u00e0 partigiana scoperta, quindi il gruppo fu arrestato e detenuto nel campo di concentramento di Buchenwald.\nDopo la guerra il conte fu liberato da un corpo d'armata americano e torn\u00f2 in Belgio, dove come atto di riconoscenza all'aristocratico partigiano, la gente di Huldenberg raccolse una colletta per ricostruire quelle parti del castello di Bois Saint Jean andate distrutte durante la guerra. Fu eletto senatore per il partito della Democrazia Christiana (1949-1950) e fu Gentiluomo Guardasigilli per Leopoldo III prima della sua abdicazione, per poi abbandonare la carica nel 1971 e dedicarsi agli aiuti umanitari ai paesi dell'Africa e si prodig\u00f2 per l'indipendenza del Congo belga; inoltre vers\u00f2 ingenti somme di denaro all'U.N.I.C.E.F. e condusse alcune missioni umanitarie in Giappone in aiuto ai colpiti dagli effetti della bomba atomica."}
{"id": "3001282", "revid": "110157", "url": "https://it.wikipedia.org/wiki?curid=3001282", "title": "Instructables", "text": "Instructables \u00e8 un sito specializzato in progetti fai da te (DIY) caricati e creati dagli utenti, che gli altri utenti possono commentare e di cui possono classificare la qualit\u00e0.\n\u00c8 stato creato dall'ingegnere meccanico Eric Wilhelm e lanciato nell'agosto 2005.\n\"Instructables\" \u00e8 dedicato a una collaborazione passo passo tra i membri per creare una variet\u00e0 di progetti.\nGli utenti pubblicano le istruzioni per i loro progetti, di solito accompagnati da aiuti di tipo visuale e inoltre interagiscono attraverso la sezione dei commenti sottostante a ogni passo del progetto come nei forum."}
{"id": "3001283", "revid": "1776051", "url": "https://it.wikipedia.org/wiki?curid=3001283", "title": "Definition (Dirty Rotten Imbeciles)", "text": "Definition \u00e8 il sesto album dei Dirty Rotten Imbeciles, pubblicato nel 1992 dalla Rotten Records."}
{"id": "3001285", "revid": "126257", "url": "https://it.wikipedia.org/wiki?curid=3001285", "title": "Servizio di navigazione del Naviglio Grande", "text": "Il servizio di navigazione del Naviglio Grande \u00e8 una rete dei trasporti urbani del milanese integrata da alcune linee di battelli lungo il Naviglio Grande. I percorsi si articolano su battelli di carattere prevalentemente turistico che non sono integrati nel sistema tariffario di trasporti pubblici locali.\nStoria.\nLe prime linee di navigazione sul Naviglio Grande vennero aperte in concomitanza con l'escavazione dello stesso canale per la costruzione del Duomo di Milano, dal 1180 anche se le aree dei porti incominciarono a diffondersi in maniera decisiva a partire dal Cinquecento, elaborando la base per la creazione della moderna linea turistica.\nTale sistema \u00e8 rimasto in uso abbondantemente durante tutto il Settecento e l'Ottocento, andando a scemare durante il XX secolo con la comparsa dei trasporti pubblici e delle automobili che, abbattendo i costi e la velocit\u00e0 dei battelli, hanno portato lentamente la navigazione sul naviglio a estinguere il proprio operato.\nA partire dal 2003 e poi in vista dell'Expo 2015, \u00e8 stata riaperta in parte la navigazione sul Naviglio Grande prevalentemente a scopo turistico.\nRete.\nVi sono 4 linee turistiche di battello che percorrono il Naviglio Grande in due sensi ove sono presenti diversi ponti e porti per l'attracco. Le linee sono improntate su percorsi di diverso chilometraggio alla riscoperta di diversi aspetti turistici del territorio, dalle specialit\u00e0 culinarie a quelle artistiche, storiche e religiose.\nAttualmente il Consorzio dei Comuni del Naviglio Grande, con la collaborazione delle amministrazioni locali, ha reso operativi alcuni porti e un totale di 4 percorsi che sono percorribili individualmente durante tutte le domeniche da maggio a settembre o a gruppi su prenotazione.\nIl periodo da maggio a settembre \u00e8 scandito dalla presenza dell'acqua nel Naviglio che rende possibile la navigazione turistica.\nIl percorso, in totale, comprende anche numerosi ponti storici sul Naviglio come quelli di Castelletto di Cuggiono, Bernate Ticino, Boffalora sopra Ticino, Pontenuovo, Pontevecchio, Robecco sul Naviglio, Cassinetta di Lugagnano e Castelletto di Abbiategrasso.\nGli itinerari di navigazione.\nIl consorzio dei navigli ha reso operativi diversi itinerari che si snodano anche esternamente alla navigazione sul Naviglio Grande per consentire una migliore promozione turistica del territorio e la riscoperta anche di parte dell'hinterland milanese."}
{"id": "3001294", "revid": "367445", "url": "https://it.wikipedia.org/wiki?curid=3001294", "title": "Mario Auditore", "text": ""}
{"id": "3001298", "revid": "1776051", "url": "https://it.wikipedia.org/wiki?curid=3001298", "title": "Full Speed Ahead", "text": "Full Speed Ahead \u00e8 il settimo album dei Dirty Rotten Imbeciles, pubblicato nel 1995 dalla Rotten Records."}
{"id": "3001302", "revid": "278406", "url": "https://it.wikipedia.org/wiki?curid=3001302", "title": "Aslan Tchaku\u0161inov", "text": "Biografia.\nTchaku\u0161inov \u00e8 nato nell\"'aul\" di Ulyap, nel Krasnogvardejskij rajon e si \u00e8 laureato in pedagogia nel 1971 all'Universit\u00e0 di Stato dell'Adighezia. Nel 1977 ha conseguito una seconda laurea in sociologia presso la stessa universit\u00e0. Ha lavorato all'Istituto Tecnologico Statale di Majkop dal 1983 al 2006, divenendo rettore dell'universit\u00e0 nel 1994.\n\u00c8 stato rappresentante nel Consiglio Municipale di Majkop dal 1981 al 1990. \u00c8 stato eletto all'Assemblea Nazionale (\"Khase\") nel 1990.\n\u00c8 sposato e ha un figlio."}
{"id": "3001303", "revid": "111981668", "url": "https://it.wikipedia.org/wiki?curid=3001303", "title": "Cave Johnson", "text": "Biografia.\nFu il dodicesimo direttore generale delle poste degli Stati Uniti d'America durante la presidenza di James Knox Polk (11\u00ba presidente).\nNato nella Contea di Robertson, stato del Tennessee, studi\u00f2 alla Johnson Cumberland College in Nashville, si specializz\u00f2 in legge, lavorando inizialmente a Clarksville. Fu anche presidente della banca del Tennessee dal 1854 al 1860."}
{"id": "3001308", "revid": "599013", "url": "https://it.wikipedia.org/wiki?curid=3001308", "title": "Pavillion", "text": "Pavillion \u00e8 un centro abitato \"(town)\" degli Stati Uniti d'America, situato nella Contea di Fremont nello Stato del Wyoming. Nel censimento del 2000 la popolazione era di 165 abitanti.\nGeografia fisica.\nSecondo i rilevamenti dell'United States Census Bureau, la localit\u00e0 di Pavillion si estende su una superficie di 0,5 km\u00b2, tutti occupati da terre.\nPopolazione.\nSecondo il censimento del 2000, a Pavillion vivevano 165 persone, ed erano presenti 50 gruppi familiari. La densit\u00e0 di popolazione era di 332,5 ab./km\u00b2. Nel territorio comunale si trovavano 89 unit\u00e0 edificate. Per quanto riguarda la composizione etnica degli abitanti, il 93,94% era bianco, l'1,82% era nativo, lo 0,61% apparteneva ad altre razze e il 3,64% a due o pi\u00f9. La popolazione di ogni razza ispanica corrispondeva al 2,42% degli abitanti.\nPer quanto riguarda la suddivisione della popolazione in fasce d'et\u00e0, il 21,8% era al di sotto dei 18, il 9,1% fra i 18 e i 24, il 20,6% fra i 25 e i 44, il 32,7% fra i 45 e i 64, mentre infine il 15,8% era al di sopra dei 65 anni di et\u00e0. L'et\u00e0 media della popolazione era di 44 anni. Per ogni 100 donne residenti vivevano 96,4 uomini."}
{"id": "3001315", "revid": "32851131", "url": "https://it.wikipedia.org/wiki?curid=3001315", "title": "Baylor County", "text": ""}
{"id": "3001317", "revid": "768068", "url": "https://it.wikipedia.org/wiki?curid=3001317", "title": "Episodi di Poirot (prima stagione)", "text": "La prima stagione di \"Poirot\" \u00e8 composta da 10 episodi della durata di 52 minuti.\nL'avventura della cuoca di Clapham.\nTrama.\nMrs Ernestine Todd, di Clapham, chiede a Poirot di aiutarla a trovare la sua cuoca, Eliza, che \u00e8 scomparsa. Poirot, che mira ad accettare solo casi significativi, si sente inizialmente insultato per una richiesta cos\u00ec banale. Comunque, decide di accettare il caso e, notandone le stranezze, decide di investigare a fondo anche quando i datori di lavoro si ritirano.\nRomanzo originale: \"I primi casi di Poirot\"\nDelitto nei Mews.\nTrama.\nHastings \u00e8 preoccupato che con tutti i fuochi d'artificio che esploderanno intorno a Londra il 5 novembre nessuno si accorgerebbe di uno sparo. E proprio nel giro di poche ore Poirot si ritrova ad investigare su di una morte violenta. All'inizio sembra che una giovane donna, in procinto di sposarsi con un importante membro del parlamento, si sia suicidata, ma Poirot non \u00e8 convinto di questa teoria. Allora se si tratta di omicidio, chi \u00e8 l'assassino?\nRacconto originale: \"Delitto nei Mews\", primo racconto del libro \"Quattro casi per Hercule Poirot\".\nA mezzogiorno in punto.\nTrama.\nUn signorotto di campagna, William Waverly, chiama Poirot per aiutarlo a fronteggiare delle minacce di rapimento nei confronti del figlio. Hastings \u00e8 sgomento al pensiero che qualcuno se ne vada in giro a rapire bambini e cos\u00ec inizia una corsa contro il tempo per scoprire chi sia lo scrittore della lettera misteriosa.\nRacconto originale: \"A mezzanotte in punto\", settimo racconto del libro \"Tre topolini ciechi e altre storie\".\nLa torta di more.\nTrama.\nViene ucciso Anthony Gascoigne, un uomo abitudinario che al ristorante ordina sempre le stesse cose. Qualche ora prima dell'omicidio Anthony si era recato al ristorante dove andava sempre, solo che questa volta aveva ordinato cose diverse dal solito, tra cui la torta alle more. Hercule Poirot si incuriosisce e decide di indagare sul caso. Alla fine scopre che il nipote di Anthony si era travestito da suo zio ed era andato a mangiare al ristorante al posto suo, ma aveva ordinato cose che allo zio non piacevano. In seguito era tornato a casa e aveva ucciso il signor Gascoigne, ereditando i soldi che il fratello Henry Gascoigne aveva lasciato allo zio.\nL'appartamento al terzo piano.\nTrama.\nDue giovani entrano per sbaglio nell'appartamento della signora Grant e la trovano morta. Si fanno aiutare dall'investigatore Poirot per risolvere il caso e si recano nell'appartamento della defunta signora per ricapitolare l'accaduto. Poirot scopre infine che la signora Grant \u00e8 stata uccisa dal marito (che \u00e8 in realt\u00e0 il giovane che ha trovato il corpo) rinvenendo una lettera dei legali della signora nella sua tasca. Il giovane si era innamorato di Patricia, la ragazza del piano di sopra alla quale la signora Grant voleva far vedere i certificato di matrimonio e per impedirlo aveva deciso di eliminare la moglie.\nTratto da: \"I primi casi di Poirot\"\nTriangolo a Rodi.\nTrama.\nPoirot \u00e8 in vacanza al Palace Hotel sull'isola di Rodi quando si trova alle prese con quello che sembra uno dei clich\u00e9s pi\u00f9 risaputi della commedia borghese: il triangolo amoroso.\nLui, lei, l'altro. Lei, Mrs Valentine Chantry, muore avvelenata.\nRacconto originale: \"Triangolo a Rodi\", quarto racconto del libro \"Quattro casi per Hercule Poirot\".\nUn problema in alto mare.\nTrama.\nPoirot ed Hastings si trovano a bordo di un vaporetto diretto ad Alessandria, in Egitto. Poirot si riprende dal suo consueto mal di mare per interessarsi ad alcuni compagni di viaggio, in particolare i Clappertons. La ricca Mrs Clapperton \u00e8 offensivamente scortese nei confronti dei comuni mortali, mentre il colonnello Clapperton pare non sia affatto un colonnello, ma un musicista in pensione. All'arrivo ad Alessandria, Mrs Clapperton viene trovata morta nella sua cabina e Poirot trova (come sempre) un buon numero di sospettati.\nRacconto originale: \"Un problema in alto mare\", nono racconto del libro \"In tre contro il delitto\".\nIl furto incredibile.\nTrama.\nLord Mayfield, un costruttore di aerei, prova ad intrappolare una spia nella sua casa di campagna - ma il suo piano fallisce miseramente. Lady Mayfield cerca Poirot, che svela alcune verit\u00e0 familiari.\nRacconto originale: \"Il furto incredibile\", secondo racconto del libro \"Quattro casi per Hercule Poirot\".\nIl re di fiori.\nTrama.\nL'adorabile giovane attrice Valerie St Clair, promessa sposa del principe Paul di Maurania, \u00e8 l'unica testimone dell'omicidio di Henry Reedburn, un losco e prepotente produttore cinematografico. Il principe Paul si appella a Poirot per salvare Valerie dai sospetti della polizia e il grande detective scopre un indovinello su cui meditare - \"Quando un omicidio non \u00e8 un omicidio?\"\nRacconto originale: \"Il re di fiori\", settimo racconto del libro \"Il mondo di Hercule Poirot\".\nIl sogno.\nTrama.\nL'uomo d'affari milionario Benedict Farley, noto eccentrico, consulta Poirot su alcuni brutti sogni ricorrenti - sogna infatti ripetutamente di uccidersi. Purtroppo non segue alcuni buoni consigli suggeriti da Poirot e cos\u00ec quando viene trovato morto, il detective non crede al suicidio e sospetta un piano di omicidio basato sull'ipnosi.\nRacconto originale: \"Il sogno\", settimo racconto del libro \"In tre contro il delitto\"."}
{"id": "3001318", "revid": "1305772", "url": "https://it.wikipedia.org/wiki?curid=3001318", "title": "Riverton", "text": ""}
{"id": "3001320", "revid": "125683897", "url": "https://it.wikipedia.org/wiki?curid=3001320", "title": "Episodi di Poirot (seconda stagione)", "text": "La seconda stagione di \"Poirot\" \u00e8 composta di 10 episodi, di cui il primo e l'ultimo sono divisi in due parti. Ogni parte (per il primo e l'ultimo episodio) e ogni episodio hanno durata di 52 minuti.\nIl pericolo senza nome.\nTrama.\nIn questo episodio in due parti, il noto investigatore Hercule Poirot e il suo fidato amico Arthur Hastings si prendono una vacanza in una localit\u00e0 di mare in Cornovaglia, alla ricerca di pace e tranquillit\u00e0. Incontrano Miss Magdala \"Nick\" Buckley, una ragazza molto bella, e soprattutto ricca, che vive vicino al loro hotel, in una villa detta \"End House.\" La signorina Buckley dice a Poirot che da qualche tempo una persona sconosciuta la minaccia di morte, sia con le parole sia con i fatti, ha infatti avuto tre incidenti quasi fatali in poche settimane. Poirot decide presto di mettersi al servizio per proteggerla, e quando trova il foro di un proiettile nel suo cappello, ritorna con lei a End House. Una sera, durante un festeggiamento con fuochi d'artificio, si sente uno sparo ben distinto, che fa temere Poirot che il peggio sia avvenuto: ma la vittima non \u00e8 Nicky, bens\u00ec sua cugina Maggie. Il mistero quindi si infittisce ancor di pi\u00f9, ma nessun criminale pu\u00f2 sfuggire al piccolo detective belga, che anche stavolta riuscir\u00e0 a risolvere il caso.\nLa dama velata.\nTrama.\nPoirot chiama per vedere la donna velata del titolo (Lady Millicent Castle-Vaughn) presso il suo hotel londinese. Lady Millicent sta per sposarsi, ma uno spietato ricattatore chiamato Lavington la tiene in scacco con una lettera d'amore da lei scritta anni prima ad un altro uomo. Lavington vuole ventimila sterline e Poirot cerca di recuperare per conto suo la lettera, anche se questo significa impersonare un fabbro svizzero.\nLa miniera perduta.\nTrama.\nHastings e Poirot stanno giocando a Monopoli quando vengono interrotti da Lord Pearson, l'elegante presidente della London and Shanghai Bank. Il banchiere chiede loro di investigare sulla scomparsa di un certo Mr Ling - un facoltoso cliente che prima di sparire si era accordato con Lord Pearson per vendergli una mappa con la posizione di una miniera d'argento perduta. Ling viene trovato assassinato, un giovane agente di cambio viene implicato e Poirot deve districare il complicato complotto.\nAccadde in Cornovaglia.\nTrama.\nPoirot raggiunge la Cornovaglia, convocato da una certa Mrs Pengelley, la quale sospetta suo marito dentista di avvelenarla perch\u00e9 si \u00e8 innamorato della sua giovane assistente. Sfortunatamente, Poirot trova Mrs Pengelley morta al suo arrivo cos\u00ec inizia la sua caccia al killer.\nLa sparizione del signor Davenheim.\nTrama.\nMatthew Davenheim, un ricco banchiere, scompare durante una passeggiata tra la sua casa di campagna e l'ufficio postale del villaggio e l'ispettore Japp di Scotland Yard viene messo sul caso. Poirot, che ha sviluppato una passione per i giochi di prestigio, scommette cinque sterline con Japp che sar\u00e0 in grado di risolvere il mistero senza lasciare il suo appartamento.\nDoppia colpa.\nTrama.\nPoirot confessa ad un sorpreso Hastings di volersi ritirare e suggerisce che si prendano una vacanza a Lake District. Lungo la strada, Hastings assiste una giovane donna che ha perso la sua collezione di preziose miniature. Il caso coinvolge un famoso scrittore e una bella donna con una macchina sportiva e, con sollievo di Hastings, i pensieri di Poirot su un possibile ritiro sembrano allontanarsi.\nL'appartamento a buon mercato.\nTrama.\nUn'elegante cantante di nightclub, rivelatasi una spia, ha rubato i piani di un nuovo sottomarino americano e un agente dell'FBI, chiamato Burt, si trova a Londra per catturarla. Burt liquida Poirot come piedipiatti e quest'ultimo, dal canto suo, non \u00e8 impressionato dall'arroganza dell'agente federale. Poirot viene coinvolto nel caso quando si apprende che i piani del sottomarino finiranno in mano del governo fascista italiano se non venissero recuperati. Quando Poirot incontra una giovane coppia che ha ottenuto un lussuoso appartamento con un grosso affare, vede una connessione con il caso della spia.\nIl rapimento del Primo Ministro.\nTrama.\nPoirot viene convocato quando il Primo Ministro inglese e il suo segretario vengono rapiti in Francia mentre si stavano recando a una conferenza della Societ\u00e0 delle Nazioni - e gli viene concesso solo un giorno e mezzo per risolvere il caso.\nIl caso della Stella d'Occidente.\nTrama.\nMarie Marvelle, un'attrice belga, riceve lettere di minaccia da un cinese che pretende il suo famoso diamante, la Stella d'Occidente. Marie fa visita al suo vecchio amico Poirot a Londra, in cerca del suo aiuto, e lui affronta il caso con piacere."}
{"id": "3001321", "revid": "2149847", "url": "https://it.wikipedia.org/wiki?curid=3001321", "title": "Episodi di Poirot (terza stagione)", "text": "La terza stagione di \"Poirot\" \u00e8 composta da 11 episodi della durata di 52 minuti.\nPoirot a Styles Court.\nTrama.\nIn questo episodio in due parti, il capitano Arthur Hastings, ferito durante la prima guerra mondiale e rispedito in patria, viene invitato dal vecchio amico John Cavendish nella sua tenuta familiare di Styles Court, dove vive col fratello Lawrence e la madre Emily Inglethorp. Arrivato laggi\u00f9, Hastings si accorge subito della tensione presente nell'aria, a causa della presenza di Alfred Inglethorp, neo marito di Emily, pi\u00f9 giovane di lei di quasi 20 anni. In questa imbarazzante situazione accade l'irreparabile: Emily Inglethorp muore dopo una lunga notte di sofferenza per avvelenamento da stricnina; a quel punto tutti gli abitanti di Styles Court puntano il dito contro Alfred. Fortunatamente, nel piccolo paesino risiede, insieme ad altri rifugiati di guerra, il celebre ex detective della polizia belga Hercule Poirot, amico di Hastings, che si offre subito di risolvere il caso. Ha cos\u00ec inizio la fortunatissima e lunghissima carriera investigativa del piccolo ometto baffuto.\nCome va il vostro giardino?\nTrama.\nPoirot \u00e8 a Chelsea per una cerimonia dove ad una rosa viene dato il nome stesso del famoso investigatore. Qui conosce un'anziana donna che gli regala una busta di semi che scoprir\u00e0 essere vuota. In seguito l'investigatore apprende che la stessa donna gli aveva scritto in richiesta di aiuto. Il giorno dopo Poirot si reca da lei ma nel frattempo la signora \u00e8 stata avvelenata.\nIl furto da un milione di dollari in obbligazioni.\nTrama.\nLa London and Scottish Bank sta spedendo un grosso quantitativo di obbligazioni a New York a bordo del transatlantico Queen Mary. A Poirot, accompagnato dall'inseparabile capitano Hastings, che soffre terribilmente di mal di mare, viene chiesto di controllare che le obbligazioni attraversino l'Atlantico senza problemi.\nL'espresso per Plymouth.\nTrama.\nUn imprenditore marittimo australiano vuole che Poirot controlli i pretendenti della figlia. La giovane donna quindi fa un viaggio sul Plymouth Express e Poirot si ritrova a investigare sul furto di un gioiello sul treno.\nNido di vespe.\nTrama.\nPoirot visita un giardino nel quale le vespe hanno costruito un grosso nido in un albero cavo. Incontra il figlio di un vecchio amico in compagnia della sua fidanzata, una modella, e Poirot sospetta che siano entrambi in pericolo. Deve risolvere un mistero che include cianuro, freni difettosi e vite intricate. Nel frattempo, Hastings ha un nuovo hobby che Poirot trova utile per risolvere il caso.\nLa tragedia di Marsdon Manor.\nTrama.\nPoirot viene convocato a Marsdon dal proprietario di una locanda di campagna per risolvere un omicidio. Ma il locandiere \u00e8 uno scrittore in erba di thriller e l'omicidio si rivela inventato, lasciando Poirot alquanto infastidito. Per fortuna per\u00f2 si verificher\u00e0 presto un vero omicidio (apparentemente sovrannaturale) nella grande casa. Le cose diventano ancora pi\u00f9 interessanti quando una giovane moglie sostiene che un albero nel suo giardino sia posseduto da un fantasma che ride, e ci sono anche segni di magia nera africana. Poirot prepara un'astuta imboscata per stanare l'assassino, confidando nel fatto che alla fine si riveli un essere umano.\nDoppio indizio.\nTrama.\nJapp, seriamente preoccupato che un fallimento possa costargli il lavoro, chiede l'aiuto di Poirot per investigare su una serie di furti di gioielli e accadono due cose interessanti. Poirot si innamora della bella e intelligente contessa Vera Rossakoff e affronta una mente criminale che trova degna di lui. Siccome la contessa \u00e8 la principale sospettata, Poirot passa molto del suo tempo con lei - il che lascia per una volta a Hastings e Miss Lemon la maggior parte del lavoro investigativo.\nIl mistero della cassapanca spagnola.\nTrama.\nPoirot viene chiamato ad aiutare una donna che vive nella paura di suo marito, la quale lo invita ad una cena fra amici a casa sua. Il giorno dopo il corpo del marito viene ritrovato nella cassapanca spagnola che tutti avevano sotto gli occhi la sera prima. Il colonnello Curtiss, il principale sospettato, chiama persino poco saggiamente Poirot \"un detective\". Poirot scopre che l'omicidio si impernia su di un duello combattuto dieci anni prima. \nL'avventura del dolce di Natale.\nTrama.\nPoirot si prepara a celebrare un tranquillo Natale con una scatola di cioccolatini ma deve abbandonare i suoi piani quando il governo inglese gli chiede aiuto. Il principe Farouk, un giovane membro della famiglia reale egiziana in visita a Londra, ha perso il suo famoso rubino e questo diventa presto un problema di sicurezza nazionale. Il principe poco saggiamente aveva prestato il gioiello a una strana giovane donna che \u00e8 prontamente svanita con esso e Poirot elabora un piano complicato per catturare il ladro, utilizzando desideri romantici fuorvianti.\nIl ballo della vittoria.\nTrama.\nPoirot partecipa al Ballo della Vittoria, un party in costume nel quale ci si deve presentare travestiti da qualcuno di famoso; Poirot si rifiuta di indossare un costume e parteciper\u00e0 impersonando s\u00e9 stesso, famoso investigatore. Quando due membri della festa vengono trovati morti, Poirot si trova a lavorare con l'ispettore capo Japp per risolvere il caso. La soluzione alla morte del visconte Cronshaw e di Coco Courtney risiede nel determinare l'ora esatta della morte e nell'identificare un impostore al ballo. Poirot va in onda e rivela l'identit\u00e0 del killer in una trasmissione radio della BBC.\nIl mistero di Hunter's Lodge.\nTrama.\nHercule Poirot accompagna il suo amico, il capitano Hastings, a un weekend di caccia nella casa di Harrington Pace, ma non si diverte molto. Essendo rimasto a lungo ad assistere alla caccia nel rigido freddo della campagna, un'influenza lo blocca a letto ma quando Pace viene assassinato nel suo studio, si alza per aiutare l'ispettore Japp a risolvere il caso. Pace non era molto benvoluto soprattutto per come trattava le persone che lo circondavano. Rifiutava di riconoscere il suo illegittimo fratellastro, che aveva lavorato nella tenuta di famiglia come guardacaccia, rifiutandogli persino un piccolo prestito che gli avrebbe consentito di sposarsi. I suoi due nipoti non beneficiavano della ricchezza di famiglia in quanto era stato loro detto che forse avrebbero ereditato qualcosa alla sua morte. La soluzione al caso risiede nell'identificare correttamente la governante, Mrs. Middleton, che Pace aveva assunto per un mese e determinando esattamente il suo ruolo in questo affare misterioso."}
{"id": "3001330", "revid": "124740179", "url": "https://it.wikipedia.org/wiki?curid=3001330", "title": "Episodi di Poirot (quarta stagione)", "text": "La quarta stagione di \"Poirot\" \u00e8 composta da 3 episodi della durata di 103 minuti.\nLa serie infernale.\nTrama.\nHercule Poirot vive nell'ozio pi\u00f9 totale. Ma questo suo meritato riposo \u00e8 rovinato da una strana lettera, in cui gli viene lanciata una sfida: un assassinio avverr\u00e0 un determinato giorno in una determinata citt\u00e0. Firmato ABC. E proprio quel giorno, ad Andover, viene uccisa la signora Ascher, e sulla scena del delitto viene trovato un \"ABC\", il libro inglese contenente gli orari ferroviari. Il nostro Poirot intuisce subito che l'omicidio \u00e8 avvenuto in un luogo il cui nome inizia per A, e il cognome della persona uccisa inizia sempre per A. Quando riceve una seconda lettera, prevede che l'omicidio avverr\u00e0 in un luogo il cui nome inizia per B. Ed \u00e8 ci\u00f2 che accade, anche per la terza vittima con la lettera C. Da qui, partir\u00e0 una caccia spietata all'assassino, con l'aiuto degli amici di sempre: il capitano Hastings e l'Ispettore Japp. E come Poirot ci ha abituati, tutto andr\u00e0 per il meglio.\nDelitto in cielo.\nTrama.\nSu di un aereo in volo da Parigi a Londra, uno dei passeggeri viene ucciso da un dardo avvelenato mentre Poirot dorme.\nPoirot non sbaglia.\nTrama.\nPoirot crede che il suo dentista, il dottor Morley, sia stato assassinato, nonostante l'ispettore Japp sia convinto che si tratti di suicidio. Trovare il colpevole non sembra facile, soprattutto cercando tra la clientela del dottor Morley: un ricco greco, un bancario, un giovane americano e una signora trasandata. Come sempre, Poirot, seguito dall'Ispettore Japp, riuscir\u00e0 a fare luce nel mistero, e consegnare cos\u00ec il colpevole alla polizia."}
{"id": "3001331", "revid": "4252", "url": "https://it.wikipedia.org/wiki?curid=3001331", "title": "Globo vescicale", "text": ""}
{"id": "3001333", "revid": "124004354", "url": "https://it.wikipedia.org/wiki?curid=3001333", "title": "Episodi di Poirot (quinta stagione)", "text": "La quinta stagione di \"Poirot\" \u00e8 composta da 8 episodi della durata di 52 minuti.\nL'avventura della tomba egizia.\nTrama.\nUn archeologo muore di attacco cardiaco poco dopo aver aperto una tomba egizia, ma la sua vedova crede che ci sia qualcosa di poco chiaro e contatta Poirot che dal canto suo scarta subito l'ipotesi di una maledizione della mummia. Rischiando la propria vita, Poirot porta allo scoperto l'assassino.\nUna donna sa....\nTrama.\nUn omicidio in un impianto chimico nella Germania del 1930 che minacciava gli interessi economici britannici; alla ricerca della verit\u00e0, la segretaria di Poirot, Miss Lemon, ipnotizza con successo la vedova dell'uomo assassinato.\nIris gialli.\nTrama.\nAmici e famiglia si riuniscono a una cena per ricordare il secondo anniversario della morte di una donna. L'atmosfera \u00e8 cos\u00ec carica di elettricit\u00e0 che uno quasi si aspetta che la vittima torni dalla morte. Nel frattempo, Poirot viene coinvolto in un colpo di Stato e arrestato come spia, cosa che gli impedisce di risolvere un omicidio ad un ristorante francese gestito da un italiano a Buenos Aires... Ma non tutto \u00e8 perduto.\nIl caso del testamento mancante.\nTrama.\nPoirot deve eseguire le ultime volont\u00e0 di un vecchio amico che \u00e8 stato ucciso.\nLa disavventura di un nobile italiano.\nTrama.\nIl Dr Hawker, amico di Hastings, riceve notizie preoccupanti su un paziente, il conte Foscatini, e viene trovato il corpo di un uomo percosso a morte. Il roadster italiano di Hastings e il nuovo ammiratore di Miss Lemon sembrano essere collegati l'uno con l'altro e con l'uomo assassinato mentre Poirot scopre che l'investigazione lo conduce nel mondo della mala della Little Italy londinese. La storia culmina con un inseguimento automobilistico letale.\nLa scatola di cioccolatini.\nTrama.\nPoirot ritorna in Belgio per accompagnare l'Ispettore Japp che deve ricevere un premio da un'associazione di Bruxelles. Qui egli rievoca una sua indagine, svolta quando era ancora un giovane membro della polizia belga, prima della Grande Guerra. Si tratt\u00f2 del misterioso omicidio di un uomo politico che non \u00e8 mai stato ufficialmente risolto. In realt\u00e0 Poirot, indagando contro il volere dei suoi superiori, aveva individuato il colpevole, ma era arrivato a una conclusione che aveva preferito non rivelare. Rincontra, dopo tanti anni, anche la giovane donna che gli aveva chiesto di condurre quella inchiesta, e della quale lui si era timidamente invaghito. Porta ancora la spilla che lei gli aveva regalato.\nCuriosit\u00e0:\nLo specchio del morto.\nTrama.\nA un'asta, Hercule Poirot vuole comprare un vecchio specchio. Il mercante d'arte Gervase Chevenix offre pi\u00f9 di lui ma in seguito \u00e8 intenzionato a cedere lo specchio a Poirot se quest'ultimo vorr\u00e0 investigare su un caso. Chevenix crede di essere stato fregato da un architetto, John Lake, e Mrs Chevenix sostiene che la sua guida spirituale, un egiziano chiamato Saphra, l'abbia avvertita di una morte imminente. Un testamento conteso, un secondo testamento mai firmato, il suono di spari dietro delle porte chiuse a chiave e un apparente suicidio che Poirot sospetta essere un omicidio...\nIl furto di gioielli al Grand Metropolitan.\nTrama.\nLe famose perle di Mrs Opalsen sono state rubate e Poirot \u00e8 lieto di poter dare una mano alle indagini. Un furto complesso richiede soluzioni sofisticate. Sfortunatamente Poirot viene intralciato ovunque vada dal fatto di venire scambiato per 'Lucky Len'."}
{"id": "3001335", "revid": "767487", "url": "https://it.wikipedia.org/wiki?curid=3001335", "title": "Violent Pacification", "text": "Violent Pacification \u00e8 il secondo EP dei Dirty Rotten Imbeciles, pubblicato nel 1983 dalla Rotten Records."}
{"id": "3001336", "revid": "72396", "url": "https://it.wikipedia.org/wiki?curid=3001336", "title": "Episodi di Poirot (sesta stagione)", "text": "La sesta stagione di \"Poirot\" \u00e8 composta da 4 episodi della durata di 103 minuti.\nIl Natale di Poirot.\nTrama.\nIl giorno di Natale Hercule Poirot si accorge che il riscaldamento di casa sua non funziona. Ricevuta nello stesso momento una telefonata da un certo Simeon Lee, miliardario inglese, il quale teme per la sua vita, e invitato a trascorrere le vacanze natalizie a casa dello stesso, Poirot accetta e subito si ritrova immischiato nei problemi ereditari di quest'ultimo e, successivamente, nel delitto del ricco inglese. \nAd aiutarlo nelle indagini, piuttosto complicate, vi sar\u00e0 il sempre fedele Ispettore Capo James Japp di Scotland Yard.\nPoirot si annoia/Filastrocca per un omicidio.\nTrama.\nPoirot nota che la sua segretaria, la signorina Lemon, \u00e8 preoccupata per delle piccole sparizioni che avvengono nel pensionato che dirige la sorella. L'investigatore, incuriosito, fa chiamare la sorella della signorina Lemon e insieme iniziano a discutere di queste sparizioni. Si decide cos\u00ec di invitare Poirot a cena nel pensionato e durante la cena la responsabile delle sparizioni di questi oggetti confessa. Sembrerebbe tutto finito, solo che qualche giorno dopo la colpevole viene trovata morta, in apparenza suicida. Si scopre per\u00f2 che non si tratta di un suicidio, ma di assassinio. Si scoprir\u00e0 anche che dietro queste sparizioni di piccoli oggetti si nasconde qualcosa di ben pi\u00f9 grave. La morte della ragazza innescher\u00e0 una catena di eventi che porter\u00e0 ad altri omicidi, e dar\u00e0 inizio a un mistero che il grande investigatore belga trover\u00e0 difficile da risolvere.\n\"Aiuto, Poirot!\".\nTrama.\nPoirot e Hastings sono in vacanza a Deauville e ricevono la visita di Paul Renauld, convinto di essere stato raggirato dai cileni. Renauld viene rapito e il suo corpo viene rinvenuto in seguito sepolto in un bunker di sabbia di un campo da golf. Il detective francese Giraud sfida poco saggiamente Poirot a chi riesce a prendere prima l'assassino. Nel frattempo Hastings si innamora di un'attrice, Dulcie Duveen, che sembra essere invischiata nell'omicidio.\n\"Due mesi dopo\".\nTrama.\nPoirot e Hastings si trovano al lago Windermere per assistere al tentativo di abbattimento del record di velocit\u00e0 di una barca da corsa. Due sorelle hanno la premonizione di un pericolo. Presto una ricca vedova si ferisce cadendo dalle scale e successivamente viene avvelenata con il fosforo. Poirot deve ascoltare i suggerimenti di un \"muto testimone\" per risolvere il mistero."}
{"id": "3001337", "revid": "123787723", "url": "https://it.wikipedia.org/wiki?curid=3001337", "title": "Episodi di Poirot (settima stagione)", "text": "La settima stagione di \"Poirot\" \u00e8 composta da 2 episodi della durata di 103 minuti.\nL'assassinio di Roger Ackroyd.\nTrama.\nHercule Poirot, stanco della vita in citt\u00e0, si trasferisce nel tranquillo paese di campagna di King's Abbott. Accanto alla sua nuova casa abitano il dottor Sheppard e sua sorella Caroline, con i quali \u00e8 amico. Il detective viene invitato a cena da Roger Ackroyd, signorotto locale e vecchio amico di Poirot, ma quella stessa sera, ritiratosi dopo la cena, il padrone di casa viene trovato cadavere. Poirot investiga, coadiuvato dall'amico Japp, e si accorge di un possibile collegamento tra il suicidio di una donna locale e la morte di suo marito l'anno precedente.\nSe morisse mio marito.\nTrama.\nLady Edgware, la famosa attrice di teatro Jane Wilkinson, \u00e8 sconfortata dal fatto che il marito si rifiuti categoricamente di concederle il divorzio. Chiede cos\u00ec a Poirot di fare visita all'uomo per vedere se esistono possibilit\u00e0 di convincerlo. Lord Edgware \u00e8 noto per le angherie che riserva a tutti coloro che lo circondano. Quando viene trovato morto, non \u00e8 una grossa sorpresa visto il gran numero di sospettati. La polizia crede che Lady Edgware sia la colpevole, ma ha un alibi di ferro avendo partecipato ad una cena privata mentre il marito veniva ucciso. A completare il quadro, sono sospettati il nipote dell'uomo, che erediterebbe la sua fortuna, il suo assistente personale, da sempre trattato male, e il maggiordomo di famiglia, che chiaramente ha a cuore i suoi interessi e potrebbe aver rubato una ingente somma di denaro."}
{"id": "3001339", "revid": "123950843", "url": "https://it.wikipedia.org/wiki?curid=3001339", "title": "Episodi di Poirot (ottava stagione)", "text": "L'ottava stagione di \"Poirot\" \u00e8 composta da 2 episodi della durata di 103 minuti.\nCorpi al sole.\nTrama.\nDopo essere collassato a una cena con il fidato Hastings e l'ispettore Japp, il detective privato Hercule Poirot viene portato in ospedale e gli viene diagnosticato un problema di peso che potrebbe avere avuto dei problemi cardiaci e causato l'attacco. Per riprendersi, e nella speranza di perdere un po' di peso, fa visita a un centro della salute in riva al mare a Burgh Island, nel Devon, famoso per avere il clima migliore dell'Inghilterra, accompagnato dal suo amico Hastings. L\u00ec incontra Arlena Stuart Marshall, una nota attrice di Broadway, sposata con Kenneth, padre di Lionel, che con la sua classe e il suo savoir-faire sovrasta ogni altro cliente dell'hotel di Mrs. Castle. Col passare del tempo, l'aria si carica di tensione, fino a quando Arlena Stewart viene trovata strangolata su una spiaggia appartata. Come al solito Poirot si trova a fare i conti con numerosi sospettati e il mistero si dipana lentamente mentre cerca l'esatto metodo utilizzato dall'assassino e la corretta sequenza di eventi.\nAssassinio in Mesopotamia.\nTrama.\nMentre accompagna il suo amico Hastings in uno scavo in Iraq, Hercule Poirot si trova immischiato nell'omicidio della moglie di un archeologo. La vittima, Mrs. Leidner, aveva ricevuto delle lettere di minaccia firmate dal suo primo marito, che sembrava fosse morto in un incidente ferroviario. \u00c8 sopravvissuto? Quanti omicidi potrebbero verificarsi prima che Poirot smascheri l'assassino?"}
{"id": "3001340", "revid": "124249827", "url": "https://it.wikipedia.org/wiki?curid=3001340", "title": "Episodi di Poirot (nona stagione)", "text": "La nona stagione di \"Poirot\" \u00e8 composta da 4 episodi della durata di 103 minuti.\nIl ritratto di Elsa Greer.\nTrama.\nQuattordici anni prima, Caroline Crayle venne accusata dell'omicidio del marito, Amyas Crale, pittore di buona fama e ricco possidente. Nessuno dubit\u00f2 della sua colpevolezza, e la donna venne processata e condannata per impiccagione: il caso venne cos\u00ec considerato chiuso. Nel presente per\u00f2, la figlia di Caroline, Lucy Crayle, che all'epoca era solo una bambina di 7 anni (era stata mandata in Canada da dei parenti dopo la morte dei genitori), riceve una lettera scritta da sua madre prima della morte in cui afferma di essere innocente. Ansiosa di conoscere la verit\u00e0, Lucy ingaggia Poirot per risolvere l'omicidio del padre commesso tanti anni prima e Poirot trova alcuni possibili sospettati che sono ancora in vita. Cinque sono i sospettati, tutti presenti all'epoca della morte di Amyas: Elsa Greer, amante di Amyas e oggetto di un ritratto che il pittore stava dipingendo, Philip Blake, amico intimo fin dall'infanzia del pittore, Meredith Blake, fratello di Philip, la governante Williams e Angela Warren, sorellastra di Caroline. Il compianto Amyas era famoso per le tresche con le sue modelle. Sar\u00e0 Elsa Greer, sua amante all'epoca della morte, ad avere la chiave per risolvere il caso?\nLa parola alla difesa.\nTrama.\nLa giovane Elinor Carlisle, promessa sposa del vivace Roddy Winter, viene accusata del fatale avvelenamento di Mary Gerrard, sua rivale in amore. Poirot ha il compito di salvare la pelle a Elinor, ma sfortunatamente, le prove contro di lei sono schiaccianti. Se Elinor \u00e8 stata incastrata, qualcuno \u00e8 stato diabolicamente intelligente.\nMorte sul Nilo.\nTrama.\nDurante la loro luna di miele in crociera sul Nilo in Egitto, gli sposini Simon Doyle e Linett Ridgeway vengono costantemente molestati dall'ex fidanzata di Simon, Jackie De Bellefort, convinta che la sua ex migliore amica le abbia rubato l'amore della sua vita. Quando Linett viene trovata assassinata, la sua ex amica viene subito sospettata del delitto. Caso vuole che su quella stessa nave ci sia anche un vacanziero Hercule Poirot, che deve passare al setaccio un inconsueto assortimento di passeggeri, ognuno dei quali sembrerebbe avere a che fare, nel bene o nel male, con la giovane sposina; come il consulente finanziario americano di Linett o il dottore australiano che rimane sempre sulle sue.\nPoirot e la salma.\nTrama.\nPoirot si trova in campagna e si reca a pranzo dai suoi vicini, gli Angkatell. Si dirige verso la piscina, dove sta per essere servito l'aperitivo e davanti ai suoi occhi compare una scena un po' irreale: una donna con in mano una pistola e un uomo a terra, sul bordo della piscina, e il sangue che inizia a colorare l'acqua. Poirot \u00e8 un po' deluso da questa accoglienza, pensando che si tratti di una messinscena, ma presto si accorge che l'uomo sta morendo realmente. Chi l'ha ucciso? Nonostante l'investigatore si trover\u00e0 dinanzi ad una famiglia compatta per nascondere l'omicida, riuscir\u00e0 lo stesso a risolvere il delitto."}
{"id": "3001341", "revid": "768068", "url": "https://it.wikipedia.org/wiki?curid=3001341", "title": "Episodi di Poirot (decima stagione)", "text": "La decima stagione di \"Poirot\" \u00e8 composta da 4 episodi della durata di 94 minuti.\nIl mistero del treno azzurro.\nTrama.\nDopo aver viaggiato sul treno azzurro da Calais a Nizza, Hercule Poirot viene spinto in servizio per risolvere l'omicidio dell'ereditiera Ruth Kettering, la figlia del ricco industriale Rufus Van Alden, che \u00e8 stata trovata selvaggiamente picchiata nel suo compartimento. La donna era fortemente intenzionata a chiedere il divorzio e sia suo marito che il suo amante erano a bordo del treno, ma avendo scambiato la stanza con un'altra passeggera, Katherine Grey, \u00e8 dubbio che fosse la vittima designata. Anche Grey avrebbe potuto avere dei nemici a causa dell'eredit\u00e0 di cui era recentemente entrata in possesso e degli avidi parenti che all'improvviso si sono interessati a lei. Poirot deve setacciare gli indizi per determinare il movente e l'identit\u00e0 del killer.\nCarte in tavola.\nTrama.\nHercule Poirot si trova a dover investigare sull'assassinio del suo ospite a cena, Mr. Shaitana, che \u00e8 stato pugnalato al cuore mentre i suoi ospiti giocavano a bridge. Ci sono otto ospiti e Poirot si trova in compagnia di altri tre investigatori. Il quartetto interroga a turno ognuno degli ospiti, ma fa pochi progressi fino a quando Poirot riesce a ricostruire le varie mani di bridge giocate al tavolo dei sospettati. Nel fare questo, ha la possibilit\u00e0 di scoprire un'azione particolare che lo conduce all'identit\u00e0 del killer.\nDopo le esequie.\nTrama.\nUn suo amico, il notaio Gilbert Entwhistle, chiede a Poirot di aiutarlo a risolvere un indovinello e un omicidio. L'indovinello ha a che fare con il testamento di Richard Abernethie. Sembra che lo abbia cambiato immediatamente prima della sua morte, distribuendo equamente la sua ricchezza ai membri della famiglia con l'esclusione di George Abernethie che, in un precedente testamento, era il solo beneficiario. I due avevano litigato recentemente, ma Entwhistle sospetta che il nuovo testamento sia un falso. Per quanto concerne l'omicidio, vorrebbe che Poirot investigasse sulla morte di Cora Gallaccio, picchiata a morte il giorno dopo il funerale di Richard. Anche lei avrebbe ereditato dal sospetto testamento, c'\u00e8 quindi una spiegazione semplice o le due morti e il testamento fanno parte di un piano pi\u00f9 complesso?\nAlla deriva.\nTrama.\nHercule Poirot si trova a dover risolvere il mistero della famiglia Cloade. Rosaleen \u00e8 la giovane vedova di Gordon Cloade che \u00e8 stato ucciso in un'esplosione di gas nella sua casa londinese. Rosaleen ha ereditato la sostanziosa fortuna del suo defunto marito e insieme al fratello David Hunter si rifiutano di dividerla con gli altri membri della famiglia di Gordon Cloade. Insistenti pettegolezzi vogliono che il primo marito di Rosaleen, un intrepido esploratore, sia ancora vivo e questo annullerebbe il suo matrimonio con Gordon. Quello che scopre Poirot per\u00f2 \u00e8 un inganno ancora pi\u00f9 grande che alterer\u00e0 la percezione della realt\u00e0 di tutti."}
{"id": "3001342", "revid": "125142371", "url": "https://it.wikipedia.org/wiki?curid=3001342", "title": "Episodi di Poirot (undicesima stagione)", "text": "L'undicesima stagione di \"Poirot\" \u00e8 composta da 4 episodi della durata di 94 minuti.\nFermate il boia.\nTrama.\nJames Bentley viene arrestato per l'omicidio della vecchia Mrs McGinty. Sembra un caso aperto e chiuso, ma il sovrintendente Spence non ne \u00e8 convinto. Si rivolge a Poirot per avere aiuto e insieme all'amica scrittrice di Poirot, Ariadne Oliver, cercano di scoprire il vero assassino.\nMacabro quiz.\nTrama.\nMiss Bulstrode, l'anziana preside di una scuola inglese per ragazze, viene avvertita da un parente di aver riconosciuto alla scuola qualcuno dei suoi giorni di servizio all'intelligence. Quando si verifica un omicidio Poirot cerca di risolverlo e trova connessioni tra una rivoluzione nel medio-orientale regno di Ramat e i gioielli scomparsi del principe Ali Yusuf.\nSono un'assassina?\nTrama.\nTre ragazze single dividono un appartamento a Londra. La prima lavora come segretaria, la seconda come artista e la terza, che contatta Poirot in cerca di aiuto, scompare credendo di essere un'assassina. Ci sono pistole, coltelli a scatto e macchie di sangue ma senza prove evidenti ci vorr\u00e0 la tenacia di Poirot per stabilire se la terza ragazza sia colpevole, innocente o pazza.\nLa domatrice.\nTrama.\nIn vacanza a Gerusalemme, Poirot sente parlare di una spedizione archeologica in Siria condotta dall'eccentrico lord Boynton e da suo figlio Leonard, che credono di essere sulle tracce della testa di San Giovanni Battista. Portato a visitare lo scavo, Poirot incontra l'affascinante, dominatrice e favolosamente ricca seconda moglie americana di Boynton. Ad ogni modo, gli eventi vengono scossi dalla scoperta del corpo di lady Boynton e dalla rivelazione della sua fortuna. A Poirot viene dato l'incarico di trovare l'assassino e, come al solito, non \u00e8 a corto di sospettati.\nDifferenze col romanzo.\nNumerose sono le differenze con il romanzo originale:"}
{"id": "3001343", "revid": "120897649", "url": "https://it.wikipedia.org/wiki?curid=3001343", "title": "Riverton (Wyoming)", "text": "Riverton \u00e8 una citt\u00e0 degli Stati Uniti d'America, situata nella Contea di Fremont nello Stato del Wyoming. Nel censimento del 2000 la popolazione era di 9.310 abitanti. La citt\u00e0 e la pi\u00f9 popolosa della contea ed \u00e8 stata fondata nel 1906 su un territorio anticamente diviso fra le trib\u00f9 indiane degli Shoshoni e degli Arapaho.\nStoria.\nLa citt\u00e0 \u00e8 un'entit\u00e0 incorporata dello stato del Wyoming. La comunit\u00e0 \u00e8 stata chiamata Riverton a causa dei quattro fiumi che si incontrano l\u00ec. La citt\u00e0 fu costruita su un terreno ceduto dalla riserva indiana del fiume Wind nel 1906, una situazione che la rende spesso soggetta a rivendicazioni giurisdizionali da parte delle vicine trib\u00f9 Shoshone orientali e Arapaho settentrionale.\nUna sentenza legale del 7 novembre 2017, del 10 \u00b0 tribunale di circoscrizione, si \u00e8 nuovamente pronunciata nella controversia sul confine di riserva dell'EPA. Sebbene la decisione fosse complessa, il 10 \u00b0 tribunale distrettuale ha risposto chiaramente. Riverton non \u00e8 nella prenotazione. La decisione del 10 \u00b0 Circuito \u00e8 ora ufficiale e definitiva dopo la sentenza della 10 \u00b0 Corte d'Appello del Circuito 2017. La Decima Corte d'Appello del Circuito ha annullato la decisione dell'EPA e ha ritenuto che la terra fosse stata ceduta nel 1905 da un atto del Congresso. Questa sentenza pone fine alla controversia, ponendo fine al dibattito e alla controversia. \nIl 21 agosto 2017 un'eclissi solare totale si \u00e8 verificata su Riverton.\nRiverton \u00e8 la sede di un National Weather Service Forecast Office che \u00e8 responsabile di coprire tutto il Wyoming occidentale e centrale. C'\u00e8 un radar WSR-88D (Weather Surveillance Radar 1988 Doppler) in questo ufficio della NWS.\nLa Chicago &amp; Northwestern Railway ha completato un'estensione della \"Cowboy Line\" fino a Lander, che si trova a circa 22 miglia a ovest di Riverton. I piani dovevano continuare la linea ad ovest di Lander. Nel 1972, la fine della linea fu spostata da Lander e il nuovo capolinea della linea fu a Riverton. Il servizio \u00e8 stato poi interrotto a Riverton a met\u00e0 degli anni '70 quando la linea \u00e8 stata lentamente smantellata a ovest di Casper.\nGeografia fisica.\nSecondo i rilevamenti dell'United States Census Bureau, la localit\u00e0 di Riverton si estende su una superficie di 25,3 km\u00b2, tutti occupati da terre.\nPopolazione.\nCensimento del 2010\nSecondo il censimento del 2010, c'erano 10.615 persone, 4.252 famiglie e 2.600 famiglie che vivevano nella citt\u00e0. La densit\u00e0 di popolazione era di 1.076,6 abitanti per miglio quadrato (415,7 / km2). C'erano 4.567 unit\u00e0 abitative con una densit\u00e0 media di 463,2 per miglio quadrato (178,8 / km2). La composizione razziale della citt\u00e0 era 83,5% bianchi, 0,5% afroamericani, 10,4% nativi americani, 0,3% asiatici, 0,1% isolani del Pacifico, 1,8% da altre razze e 3,5% da due o pi\u00f9 razze. Ispanici o latini di qualsiasi razza erano il 9,0% della popolazione.\nC'erano 4.252 nuclei familiari, di cui il 31,0% aveva figli di et\u00e0 inferiore ai 18 anni che convivevano con loro, il 43,2% erano coppie sposate che convivono, il 12,9% aveva una donna capofamiglia senza marito presente, il 5,1% aveva un capofamiglia maschio senza moglie presente, e il 38,9% erano non famiglie. Il 31,3% di tutte le famiglie era composto da individui e il 13,6% aveva qualcuno che viveva da solo che aveva 65 anni o pi\u00f9. La dimensione media della famiglia era 2,37 e la dimensione media della famiglia era 2,96.\nL'et\u00e0 media in citt\u00e0 era di 35,4 anni. Il 23,9% dei residenti aveva meno di 18 anni; L'11,5% aveva un'et\u00e0 compresa tra i 18 ei 24 anni; Il 25% era da 25 a 44; Il 24,3% era compreso tra 45 e 64; e il 15,2% aveva 65 anni o pi\u00f9. La composizione di genere della citt\u00e0 era per il 50,0% maschile e per il 50,0% femminile.\nCensimento del 2000\nSecondo il censimento del 2000, a Riverton vivevano 9.310 persone, ed erano presenti 2.407 gruppi familiari. La densit\u00e0 di popolazione era di 367,6 ab./km\u00b2. Nel territorio comunale si trovavano 4.254 unit\u00e0 edificate. Per quanto riguarda la composizione etnica degli abitanti, l'86,81% era bianco, lo 0,17% era afroamericano, l'8,08% era nativo, lo 0,47% proveniva dall'Asia, lo 0,03% proveniva dall'Oceano Pacifico, l'1,86% apparteneva ad altre razze e il 2,58% a due o pi\u00f9. La popolazione di ogni razza ispanica corrispondeva al 7,09% degli abitanti.\nPer quanto riguarda la suddivisione della popolazione in fasce d'et\u00e0, il 24,2% era al di sotto dei 18, il 10,4% fra i 18 e i 24, il 26,0% fra i 25 e i 44, il 23,0% fra i 45 e i 64, mentre infine il 16,4% era al di sopra dei 65 anni di et\u00e0. L'et\u00e0 media della popolazione era di 38 anni. Per ogni 100 donne residenti vivevano 94,0 uomini.\nServizio aereo.\n\u00c8 disponibile un servizio passeggeri giornaliero per Denver e Sheridan presso l'aeroporto regionale del Wyoming centrale, con servizio fornito da Denver Air Connection. Un accordo interline con United Airlines consente di prenotare per oltre 400 aeroporti aggiuntivi negli Stati Uniti. Denver Air Connections mantiene l'affidabilit\u00e0 del volo superiore al 96%. L'aeroporto fornisce anche servizi di noleggio auto tramite Hertz e servizi di aviazione generale.\nIstruzione.\nL'istruzione pubblica nella citt\u00e0 di Riverton \u00e8 fornita dal distretto scolastico della contea di Fremont n. 25. Il distretto gestisce tre scuole elementari K-3 (Ashgrove, Aspen Park e Jackson), la Rendezvous Elementary School (classi 4\u20135), la Riverton Middle School (classi 6\u20138) e la Riverton High School (classi 9\u201312).\nIl Central Wyoming College si trova a Riverton, con siti fuori dal campus nel Wyoming a Jackson, Lander, Thermopolis, Dubois e nella riserva indiana del fiume Wind.\nRiverton ha una biblioteca pubblica, una filiale del sistema bibliotecario della contea di Fremont."}
{"id": "3001349", "revid": "239447", "url": "https://it.wikipedia.org/wiki?curid=3001349", "title": "WAC St. Andra", "text": ""}
{"id": "3001352", "revid": "599013", "url": "https://it.wikipedia.org/wiki?curid=3001352", "title": "Shoshoni (Wyoming)", "text": "Shoshoni \u00e8 un centro abitato \"(town)\" degli Stati Uniti d'America, situato nella Contea di Fremont nello Stato del Wyoming. Nel censimento del 2000 la popolazione era di 635 abitanti. La citt\u00e0 prende il proprio nome dalla trib\u00f9 dei Shoshoni che vivono numerosi nella vicina \"Wind River Indian Reservation\".\nGeografia fisica.\nSecondo i rilevamenti dell'United States Census Bureau, la localit\u00e0 di Shoshoni si estende su una superficie di 8,6 km\u00b2, tutti occupati da terre.\nPopolazione.\nSecondo il censimento del 2000, a Shoshoni vivevano 635 persone, ed erano presenti 171 gruppi familiari. La densit\u00e0 di popolazione era di 74,2 ab./km\u00b2. Nel territorio comunale si trovavano 322 unit\u00e0 edificate. Per quanto riguarda la composizione etnica degli abitanti, il 93,39% era bianco, lo 0,16% era afroamericano, l'1,26% era nativo, l'1,10% proveniva dall'Asia, lo 0,94% apparteneva ad altre razze e il 3,15% a due o pi\u00f9. La popolazione di ogni razza ispanica corrispondeva al 3,94% degli abitanti.\nPer quanto riguarda la suddivisione della popolazione in fasce d'et\u00e0, il 30,4% era al di sotto dei 18, il 7,9% fra i 18 e i 24, il 24,1% fra i 25 e i 44, il 21,3% fra i 45 e i 64, mentre infine il 16,4% era al di sopra dei 65 anni di et\u00e0. L'et\u00e0 media della popolazione era di 37 anni. Per ogni 100 donne residenti vivevano 94,2 uomini."}
{"id": "3001353", "revid": "123974304", "url": "https://it.wikipedia.org/wiki?curid=3001353", "title": "Episodi di Poirot (dodicesima stagione)", "text": "La dodicesima stagione di \"Poirot\" \u00e8 composta da 4 episodi della durata di 94 minuti. In Italia \u00e8 disponibile in DVD da Malavasi Editore, che ne ha curato l'edizione italiana. La serie \u00e8 stata trasmessa dal canale Diva Universal nel mese di ottobre 2012 e in chiaro su Rete 4 a partire dal mese di novembre 2012.\nAssassinio sull'Orient Express.\nTrama.\nPoirot deve andare in Inghilterra per risolvere un caso, quindi decide di prendere un treno di una compagnia del suo amico Bouc, l'Orient Express. Un sinistro uomo d'affari, Rachet, vuole assumere Poirot per capire chi gli manda minacce di morte, ma il detective rifiuta il caso. Il treno viene bloccato dalla neve, quindi tutti i passeggeri sono costretti a rimanere a bordo e si scopre il cadavere di Rachet, prima drogato e poi ucciso da dodici pugnalate. Si scopre che il caso \u00e8 collegato al rapimento di un membro della famiglia Armstrong, il quale \u00e8 il pezzo mancante nella risoluzione dell'assassinio sull'Orient Express."}
{"id": "3001358", "revid": "1543377", "url": "https://it.wikipedia.org/wiki?curid=3001358", "title": "Biblioteca comunale Antonelliana", "text": "La biblioteca comunale Antonelliana \u00e8 la principale biblioteca della citt\u00e0 di Senigallia (AN), sede anche dell'archivio storico comunale.\nDescrizione.\nOltre a svolgere le normali funzioni di biblioteca pubblica e ad ospitare l'archivio storico senigalliese, la biblioteca comunale Antonelliana \u00e8 oggi anche mediateca, emeroteca e sede dell'informagiovani, inoltre \u00e8 disponibile una rete Wi-Fi.\nSituata nelle immediate vicinanze del foro Annonario e nel sottotetto dello stesso, conta un'affluenza di circa 23.000 persone all'anno, grazie anche alla sala congressi, a incontri estivi organizzati in tutta la citt\u00e0 e ai laboratori didattici.\nRaccolta dei libri.\nIl fondo iniziale della biblioteca \u00e8 cresciuto negli anni grazie soprattutto al cardinale Domenico Consolini e alla famiglia Marcolini, tanto che negli anni sessanta, sotto l'impulso dell'amministrazione comunale che acquist\u00f2 numerosi libri, si arriv\u00f2 a possedere 35.000 unit\u00e0, numero salito oggi a circa 80.000 unit\u00e0.\nArchivio storico.\nL'archivio storico \u00e8 consultabile dietro prenotazione e conserva la documentazione politico-amministrativa di Senigallia, con carte che risalgono fino al XVI secolo.\nIl tutto \u00e8 catalogato in cinque fondi:\nStoria.\nLe origini romane della collezione.\nLa biblioteca deve il suo nome al cardinale Nicol\u00f2 Maria Antonelli, nato a Pergola nel 1698, da una nobile famiglia di Senigallia, ma vissuto a Roma dove intraprese la carriera ecclesiastica. Studioso orientalista, Antonelli raccolse a Roma nel corso del XVIII secolo una ricca biblioteca, di manoscritti, incunaboli e volumi rari. In essa confluirono nel 1747 anche opere appartenute alla Biblioteca degli Ottoboni, formata nel 1690 da Pietro Vito Ottoboni (Papa Alessandro VIII) con opere provenienti dalla vendita dalla vasta biblioteca costituita nel XVII secolo a Roma da Cristina di Svezia e quindi dal Papa lasciata in eredit\u00e0 al nipote Card. Pietro Ottoboni.\nAntonelli dispose, nel testamento, il lascito di tutti i suoi libri al nipote, cardinale Leonardo Antonelli, con l'impegno a consegnarli alla citt\u00e0 di Senigallia dopo la sua morte. Leonardo Antonelli nel 1775 colloc\u00f2 quindi la Biblioteca nella Galleria del Palazzo Pamphilj in Piazza Navona a Roma, affidandola alle cure del bibliotecario Francesco Cancellieri.\nTra i manoscritti della Biblioteca si conservava anche una copia del testo etiopico del Libro di Enoch, una delle primissime giunte in Europa. La provenienza del manoscritto \u00e8 rimasta a lungo sconosciuta. Ne fa menzione per la prima volta l'orientalista Agostino Antonio Giorgi in una lettera (non datata), scritta prima del 1775. Solo di recente si \u00e8 potuto appurare che esso proveniva dall'esploratore James Bruce che lo aveva donato al papa Clemente XIV durante una sua visita a Roma nel dicembre 1773.. Il manoscritto, mai tradotto o pubblicato, rimase nella Biblioteca Antonelliana, fino a quando, dopo la sua morte, Angelo Mai lo acquis\u00ec attorno al 1825 per la Biblioteca Vaticana rendendolo per la prima volta disponibile alla ricerca internazionale.\nIl trasferimento a Senigallia.\nNonostante le disposizioni testamentarie di Nicol\u00f2 Maria Antonelli, la Biblioteca fu trasferita a Senigallia solo nel 1825 (Leonardo Antonelli era morto nel 1811) e solo dietro decisione di un giudice, chiamato in causa dall'amministrazione comunale.\nLa Biblioteca fu sistemata nel Palazzo del Governo in piazza Roma, e tre anni dopo si procedette alla nomina del primo bibliotecario, il canonico Antonio Simoncelli. Presto i libri vennero trasferiti in \"piazza Garibaldi\" dove allora era presente un ginnasio, affidato insieme alla biblioteca ai gesuiti, tenendola per\u00f2 sempre aperta al pubblico.\nNel 1860, in seguito alla soppressione di molti ordini religiosi, affluirono negli scaffali della biblioteca molte pubblicazioni, provenienti dalle biblioteche dei Serviti e dei Cappuccini.\nChiusura e rinascita.\nDopo un periodo di incuria, sfociato nella chiusura nel 1930, anche a causa del terremoto che lo stesso anno colp\u00ec Senigallia, la biblioteca venne spostata nel palazzo \"Rinaldoni\", in via Fratelli Bandiera, ma prima che si terminasse il trasferimento si decise invece di usare come sede il palazzo \"Gherardi\", lungo i portici Ercolani.\nDal 1994 la biblioteca Antonelliana \u00e8 entrata a far parte del servizio bibliotecario nazionale, mentre quattro anni dopo si utilizz\u00f2 l'attuale sede al Foro Annonario."}
{"id": "3001359", "revid": "562499", "url": "https://it.wikipedia.org/wiki?curid=3001359", "title": "Coppa Italia 2004-2005 (pallanuoto maschile)", "text": "La Coppa Italia di pallanuoto maschile 2004-2005 \u00e8 la 14\u00aa edizione della manifestazione dal 1970, anno in cui essa fu disputata per la prima volta. Alla seconda fase accedono direttamente la squadra campione e vicecampione d'Italia.\nFinal Four - Fiat Cup 2005.\nLa Final Four si sono disputate a Torino dal 24 al 26 giugno 2005."}
{"id": "3001364", "revid": "1543377", "url": "https://it.wikipedia.org/wiki?curid=3001364", "title": "Fort Laramie", "text": "Fort Laramie \u00e8 un comune (\"town\") degli Stati Uniti d'America della contea di Goshen nello Stato del Wyoming. La popolazione era di 230 abitanti al censimento del 2010. La cittadina prende il nome dallo storico Fort Laramie, un'importante tappa sulle piste Oregon, California e Mormoni, nonch\u00e9 punto d'incontro per varie escursioni militari e trattative. Il vecchio forte si trovava a sud della citt\u00e0 attraverso il fiume North Platte, alla foce del fiume Laramie.\nGeografia fisica.\nFort Laramie \u00e8 situata a (42.213233, -104.517123).\nSecondo lo United States Census Bureau, ha un'area totale di .\nStoria.\nTra il 1860 e il 1861 Fort Laramie serv\u00ec come stazione del Pony Express.\nSociet\u00e0.\nEvoluzione demografica.\nSecondo il censimento del 2010, la popolazione era di 230 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 91,7% di bianchi, lo 0,0% di afroamericani, l'1,3% di nativi americani, lo 0,0% di asiatici, lo 0,0% di oceaniani, il 3,9% di altre razze, e il 3,0% di due o pi\u00f9 etnie. Ispanici o latinos di qualunque razza erano il 5,7% della popolazione."}
{"id": "3001369", "revid": "838137", "url": "https://it.wikipedia.org/wiki?curid=3001369", "title": "Gliese 667 Cb", "text": "Gliese 667 Cb \u00e8 un pianeta extrasolare che orbita intorno alla nana rossa di classe spettrale M2 V Gliese 667 C, nella costellazione dello Scorpione. Il pianeta \u00e8 stato scoperto il 19 ottobre 2009 dall'osservatorio astronomico La Silla.\nParametri orbitali.\nGliese 667 Cb orbita intorno alla stella Gliese 667 C in solo una settimana (7 giorni) e dista dalla stella madre 7 480 000\u00a0km (0,05 UA).\nViene classificato come pianeta Super Terra, che comprende pianeti con massa da 2 a 10 volte quella terrestre: la sua massa, infatti, \u00e8 di 5,72094 M\u2295.\nAlcuni dati come raggio, eccentricit\u00e0 dell'orbita e temperatura superficiale rimangono ancora sconosciuti, anche se quest'ultima considerando il flusso radiante che riceve dalla stella, \u00e8 piuttosto elevata, ed esclude la presenza di acqua liquida in superficie."}
{"id": "3001371", "revid": "32851860", "url": "https://it.wikipedia.org/wiki?curid=3001371", "title": "Rodesia", "text": ""}
{"id": "3001372", "revid": "767487", "url": "https://it.wikipedia.org/wiki?curid=3001372", "title": "Greatest Hits (Dirty Rotten Imbeciles)", "text": "Greatest Hits \u00e8 album raccolta dei Dirty Rotten Imbeciles, pubblicato nel 2001 dalla Cleopatra Records.\nLa compilation non contiene tracce dagli album successivi a \"Crossover\" (1987), e verr\u00e0 ristampata con due differenti titoli: \"Dirty Rotten Hitz\" nel 2004, e \"Thrashkore Retrospektif\" nel 2005."}
{"id": "3001374", "revid": "110157", "url": "https://it.wikipedia.org/wiki?curid=3001374", "title": "Cantone di Les Anses-d'Arlet", "text": "Il cantone di Les Anses-d'Arlet \u00e8 un cantone francese situato nel dipartimento e regione della Martinica."}
{"id": "3001378", "revid": "110157", "url": "https://it.wikipedia.org/wiki?curid=3001378", "title": "Cantone di Le Diamant", "text": "Il cantone di Le Diamant \u00e8 un cantone francese situato nel dipartimento e regione della Martinica."}
{"id": "3001379", "revid": "1748167", "url": "https://it.wikipedia.org/wiki?curid=3001379", "title": "Louis Lewin", "text": "Biografia.\nCominci\u00f2 gli studi al ginnasio per proseguire all'Universit\u00e0 di Berlino. Dopo il conseguimento della laurea in medicina nel 1876, si trasfer\u00ec a Monaco nei laboratori di Voit e Pettenhkofer. Ritornato a Berlino nel 1878, divenne assistente di Liebreich all'Istituto di farmacologia dell'Universit\u00e0 e, tre anni dopo, fu ammesso alla facolt\u00e0 di medicina come ordinario di farmacologia e tossicologia. Nel 1886 pubblic\u00f2 la prima analisi metodica del Peyote, che inizialmente, in suo onore, fu chiamato \"Anhalonium lewinii\".\nNel 1897 fu nominato professore, ricevendo la carica onoraria nel 1919.\nA Berlino sono state dedicate al suo nome una via ed una stazione della metropolitana.\nClassificazione tossicologica delle droghe.\nIl compito pi\u00f9 impegnativo per Lewin fu quello di creare un sistema per la classificazione delle piante e droghe psicoattive basato sulla loro azione farmacologica. Le categorie originali erano:\nOpere.\nAl momento della sua morte, Lewin lasci\u00f2 circa duecentotrenta pubblicazioni, soprattutto su problemi di farmacologia, ma si occup\u00f2 anche di medicina, di chimica, di etnologia e di antropologia."}
{"id": "3001380", "revid": "110157", "url": "https://it.wikipedia.org/wiki?curid=3001380", "title": "Cantone di Ducos", "text": "Il cantone di Ducos \u00e8 un cantone francese situato nel dipartimento e regione della Martinica."}
{"id": "3001382", "revid": "110157", "url": "https://it.wikipedia.org/wiki?curid=3001382", "title": "Cantone di Le Marin", "text": "Il cantone di Le Marin \u00e8 un cantone francese situato nel dipartimento e regione della Martinica."}
{"id": "3001384", "revid": "110157", "url": "https://it.wikipedia.org/wiki?curid=3001384", "title": "Cantone di Rivi\u00e8re-Pilote", "text": "Il cantone di Rivi\u00e8re-Pilote \u00e8 un cantone francese situato nel dipartimento e regione della Martinica."}
{"id": "3001385", "revid": "571214", "url": "https://it.wikipedia.org/wiki?curid=3001385", "title": "Antonio Mazzaracchio", "text": "Carriera.\nCampione del Mondo di Razzimodellismo (Modellismo Spaziale) della \"F\u00e9d\u00e9ration A\u00e9ronautique Internationale\" per 6 volte nelle classi: S1B \u201cAltitude\u201d nel 2004 e 2014, S9A \u201cGyrocopter Duration\u201d nel 2006 e 2010, S3A \u201cParachute Duration\u201d nel 2010 e 2014.\nAttuale vicecampione mondiale nella classe S3A \u201cParachute Duration\u201d.\nDetiene inoltre il record mondiale per la classe S9A \u201cGyrocopter Duration\u201d, classe nella quale \u00e8 l'attuale vicecampione europeo.\nVincitore di 4 World Cup (1995, 1998, 2001, 2005).\nAzzurro della squadra nazionale di Razzimodellismo dell'Aero Club d'Italia nei Campionati del Mondo negli anni 1994, 1996, 1998, 2000, 2002, 2004, 2006, 2008, 2010, 2014, 2016, 2018 e 2021, nei Campionati Europei del 1995, 2005, 2007, 2009, 2011, 2013, 2015, 2017 e 2019 e nei \"1st World Air Games\" (validi anche come Campionati Europei) del 1997, tutti eventi indetti dalla \"F\u00e9d\u00e9ration A\u00e9ronautique Internationale\".\nMazzaracchio \u00e8 attualmente il modellista pi\u00f9 titolato al mondo nella storia della specialit\u00e0 con un totale di 6 ori, 4 argenti ed 1 bronzo ai Mondiali.\nBiografia.\nVive e lavora a Roma. Dal 1997 \u00e8 sposato con Paola Pieroni. Nel 1986 ha conseguito la laurea in Ingegneria Aeronautica, nel 2008 la laurea in Ingegneria Aerospaziale, nel 2012 il dottorato di ricerca in Ingegneria Aerospaziale ed il master in \"Compositi e Nanotecnologie per l'Aerospazio\".\nPalmar\u00e8s.\nCampionati Mondiali:\nRecord Mondiali:\nCampionati Europei:\nCoppe del Mondo:\nMedagliere complessivo:\nsu un totale di 242 Competizioni Internazionali in 6 differenti classi (1993-2021)\nPremi e riconoscimenti:"}
{"id": "3001387", "revid": "110157", "url": "https://it.wikipedia.org/wiki?curid=3001387", "title": "Cantone di Rivi\u00e8re-Sal\u00e9e", "text": "Il cantone di Rivi\u00e8re-Sal\u00e9e \u00e8 un cantone francese situato nel dipartimento e regione della Martinica."}
{"id": "3001391", "revid": "110157", "url": "https://it.wikipedia.org/wiki?curid=3001391", "title": "Cantone di Sainte-Anne", "text": "Il cantone di Sainte-Anne \u00e8 un cantone francese situato nel dipartimento e regione della Martinica."}
{"id": "3001392", "revid": "110157", "url": "https://it.wikipedia.org/wiki?curid=3001392", "title": "Cantone di Sainte-Luce", "text": "Il cantone di Sainte-Luce \u00e8 un cantone francese situato nel dipartimento e regione della Martinica."}
{"id": "3001393", "revid": "110157", "url": "https://it.wikipedia.org/wiki?curid=3001393", "title": "Cantone di Saint-Esprit", "text": "Il cantone di Saint-Esprit \u00e8 un cantone francese situato nel dipartimento e regione della Martinica."}
{"id": "3001395", "revid": "110157", "url": "https://it.wikipedia.org/wiki?curid=3001395", "title": "Cantone di Les Trois-\u00celets", "text": "Il cantone di Les Trois-\u00celets \u00e8 un cantone francese situato nel dipartimento e regione della Martinica."}
{"id": "3001396", "revid": "119077916", "url": "https://it.wikipedia.org/wiki?curid=3001396", "title": "Cantone di Le Vauclin", "text": "Il cantone di Le Vauclin o cantone del Vauclin, \u00e8 un cantone francese d'oltremare situato nel dipartimento e regione della Martinica."}
{"id": "3001399", "revid": "110157", "url": "https://it.wikipedia.org/wiki?curid=3001399", "title": "Cantone di Saint-Joseph", "text": "Il cantone di Saint-Joseph \u00e8 un cantone francese situato nel dipartimento e regione della Martinica."}
{"id": "3001401", "revid": "4252", "url": "https://it.wikipedia.org/wiki?curid=3001401", "title": "Diagramma a colonne", "text": ""}
{"id": "3001405", "revid": "767487", "url": "https://it.wikipedia.org/wiki?curid=3001405", "title": "Jacob Collamer", "text": "Biografia.\nFu il tredicesimo direttore generale delle poste degli Stati Uniti durante la presidenza di Zachary Taylor (12\u00ba presidente).\nNato nello stato di New York, studi\u00f2 all'universit\u00e0 del Vermont a Burlington, in seguito combatt\u00e9 nella guerra del 1812 e riprese gli studi specializzandosi in legge.\nDivenne socio del giudice James Emmett Barrett lavorando in uno studio legale, fu anche un rappresentante alla camera, Dal 1855 al 1862 fu l'ultimo presidente del Vermont College Medical. Spos\u00f2 Maria Collamer."}
{"id": "3001406", "revid": "62244", "url": "https://it.wikipedia.org/wiki?curid=3001406", "title": "Migliori marcatori delle nazionali di calcio", "text": "La lista dei migliori marcatori delle nazionali di calcio comprende l'elenco dei calciatori che risultano essere al primo posto nella classifica di realizzazioni della propria rappresentativa nazionale. Vengono conteggiati solo quelli che abbiano segnato un minimo di 20 gol. \nLista.\nNota:\nAltri calciatori con 50 reti o pi\u00f9.\nNella lista seguente i calciatori che, pur non essendo i migliori marcatori delle proprie nazionali, abbiano realizzato almeno 50 reti in nazionale.\nAltri calciatori con pi\u00f9 di una rete a partita.\nAltri calciatori, pur non essendo stati i migliori realizzatori delle loro nazionali, hanno superato la media di una rete a partita. La classifica riguarda solo i calciatori non presenti nelle liste precedenti e che abbiano realizzato almeno 20 gol in nazionale. Sono ordinati per numero totale di gol segnati."}
{"id": "3001407", "revid": "1272592", "url": "https://it.wikipedia.org/wiki?curid=3001407", "title": "Live at CBGB's 1984", "text": "Live at CBGB's 1984 \u00e8 il secondo album live dei Dirty Rotten Imbeciles, registrato nel 1984 al CBGB's di New York e pubblicato nel 2005 dalla Beer City Records."}
{"id": "3001412", "revid": "432046", "url": "https://it.wikipedia.org/wiki?curid=3001412", "title": "Gliese 667 C b", "text": ""}
{"id": "3001414", "revid": "3732", "url": "https://it.wikipedia.org/wiki?curid=3001414", "title": "Luigi Palumbo", "text": ""}
{"id": "3001422", "revid": "1341328", "url": "https://it.wikipedia.org/wiki?curid=3001422", "title": "Handball Trophy (pallamano maschile)", "text": "La Handball Trophy di pallamano maschile \u00e8 stata una competizione di pallamano per club maschili fondata nel 2004.\nEssa si svolgeva a cadenza annuale ad eliminazione diretta e si affrontavano le squadre partecipanti alla Serie A Elite.\nA tutto il 2010 si sono svolte sei edizioni del torneo; con tre titoli l'Handball Club Conversano \u00e8 la squadra che detiene il record di successi in questa competizione.\nL'ultima edizione \u00e8 stata vinta dall'Handball Club Conversano."}
{"id": "3001430", "revid": "432046", "url": "https://it.wikipedia.org/wiki?curid=3001430", "title": "Gliese 667 C", "text": ""}
{"id": "3001433", "revid": "1272592", "url": "https://it.wikipedia.org/wiki?curid=3001433", "title": "Live (Dirty Rotten Imbeciles)", "text": "Live \u00e8 il primo album live dei Dirty Rotten Imbeciles, registrato nel 1992 all'Hollywood Palladium e pubblicato nel 1994 dalla Rotten Records."}
{"id": "3001434", "revid": "767487", "url": "https://it.wikipedia.org/wiki?curid=3001434", "title": "James E. Grunig", "text": "Biografia.\nNato il 18 aprile 1942, nel corso della sua carriera universitaria si \u00e8 distinto per la pubblicazione di pi\u00f9 di 250 tra articoli e libri. Tra questi \u00e8 coautore di \"Managing Public Relations\", \"Public Relations Techniques\", \"Manager's Guide to Excellence in Public Relations and Communication Management\", e \" Excellent Public Relations and Effective Organizations: A Study of Communication Management in Three Countries\". Grunig \u00e8 stato l'editor di \"Excellence in Public Relations and Communication Management\".\nGrunig ha ricevuto il titolo di Doctor of Philosophy dall'Universit\u00e0 del Wisconsin-Madison, ed insegna presso l'Universit\u00e0 del Maryland di College Park.\nRiconoscimenti.\nPer i suoi studi sulle relazioni pubbliche ha ricevuto il Pathfinder Award dall'Institute for Public Relations Research and Education nel 1984, l'Outstanding Educator Award dalla Public Relations Society of America nel 1989, il Jackson, Jackson &amp; Wagner Award per la ricerca scientifica da parte della PRSA Foundation nel 1992, e il Paul J. Deutschmann Award dall'Association for Education in Journalism and Mass Communication (AEJMC) nel 2000.\nI modelli.\nGrunig teorizz\u00f2 quattro differenti modelli per studiare la tipologia di relazione pubblica:"}
{"id": "3001437", "revid": "1543377", "url": "https://it.wikipedia.org/wiki?curid=3001437", "title": "Joy Adamson", "text": "Biografia.\nNota per il suo libro \"Nata libera\", che descriveva la sua esperienza nel ritrovamento di un cucciolo di leone di nome Elsa. Era la moglie del naturalista britannico George Adamson. Il libro Nata libera \u00e8 stato un bestseller internazionale e stampato in diverse lingue ed \u00e8 stato trasformato in un film premio Oscar con lo stesso nome. Joy \u00e8 stata anche una pittrice e molti dei suoi dipinti sono esposti in un museo a Nairobi, in Kenya."}
{"id": "3001439", "revid": "287204", "url": "https://it.wikipedia.org/wiki?curid=3001439", "title": "Ferenc Deak", "text": ""}
{"id": "3001440", "revid": "252732", "url": "https://it.wikipedia.org/wiki?curid=3001440", "title": "Abas'evo", "text": ""}
{"id": "3001442", "revid": "124921748", "url": "https://it.wikipedia.org/wiki?curid=3001442", "title": "Handball Trophy 2009-2010 (pallamano maschile)", "text": "L'Handball Trophy 2009-2010 \u00e8 stata la 6\u00aa ed ultima edizione del torneo annuale organizzato dalla Federazione Italiana Gioco Handball.\nCome ogni anno dalla sua istituzione tale torneo apre la stagione di pallamano in Italia e vi partecipano le otto squadre della Serie A \u00c9lite. Questa edizione \u00e8 stata disputata a Lignano Sabbiadoro in provincia di Udine.\nIl torneo \u00e8 stato vinto dal Conversano che in finale ha battuto l'Albatro Siracusa con il punteggio di 29-24.\nSquadra vincitrice.\nHandball Club Conversano\nTerzo titolo"}
{"id": "3001451", "revid": "1788047", "url": "https://it.wikipedia.org/wiki?curid=3001451", "title": "J. Malucelli Futebol", "text": "Il J. Malucelli Futebol, meglio noto come J. Malucelli e in precedenza come Malutrom e come Corinthians Paranaense, era una societ\u00e0 calcistica brasiliana con sede nella citt\u00e0 di Curitiba, capitale dello stato del Paran\u00e1.\nStoria.\nIl club \u00e8 stato fondato il 27 dicembre 1994 come Clube Malutrom dalle famiglie Malucelli e Trombini. Malutrom \u00e8 l'acronimo di Malucelli e Trombini\nNel 2000, il Malutrom ha vinto i Moduli Verde e Bianco della Copa Jo\u00e3o Havelange, dopo aver battuto l'Uberl\u00e2ndia, e qualificandosi per gli ottavi di finale, dove il club \u00e8 stato eliminato dal Cruzeiro.\nNel 2005, il club ha cambiato denominazione in J. Malucelli Futebol.\nNel 2007, il club ha vinto la Copa Paran\u00e1, dopo aver battuto il Londrina in finale, qualificandosi per la Recopa Sul-Brasileira dell'anno successivo, per la Coppa del Brasile dell'anno successivo e per il Campeonato Brasileiro S\u00e9rie C. Il club \u00e8 stato eliminato in semifinale dal Caxias nella Recopa Sul-Brasileira.\nCorinthians Paranaense.\nIl club ha cambiato denominazione in Sport Club Corinthians Paranaense nel 2009, dopo essere stato ufficialmente registrato dalla Confedera\u00e7\u00e3o Brasileira de Futebol. Il club ha adottato logo e divise simili a quelle dello Sport Club Corinthians Paulista.\nDi nuovo come J. Malucelli.\nDopo tre anni come \"Corinthians Paranaense\", il club \u00e8 tornato ufficialmente a chiamarsi J. Malucelli Futebol il 10 agosto 2012.\nIl fallimento.\nIl 5 dicembre 2017 la squadra sparisce dallo scenario calcistico dichiarando fallimento."}
{"id": "3001453", "revid": "311970", "url": "https://it.wikipedia.org/wiki?curid=3001453", "title": "Katusha", "text": ""}
{"id": "3001454", "revid": "123049594", "url": "https://it.wikipedia.org/wiki?curid=3001454", "title": "Londrina Esporte Clube", "text": "Il Londrina Esporte Clube, noto anche semplicemente come Londrina, \u00e8 una societ\u00e0 calcistica brasiliana con sede nella citt\u00e0 di Londrina, nello stato del Paran\u00e1.\nStoria.\nIl Londrina \u00e8 stato fondato da un gruppo di sportivi che, dopo aver visto un'amichevole tra il Nacional e il Vasco da Gama nella citt\u00e0 di Rol\u00e2ndia, decisero di fondare una squadra di calcio per non andare sempre a Rol\u00e2ndia per vedere una partita. Cos\u00ec, decisero di creare un club a Londrina, la propria citt\u00e0. Il club venne fondato il 5 aprile 1956 con il nome di Londrina Futebol e Regatas. I colori scelti per il Londrina furono l'azzurro e il bianco.\nNel 1969, il Londrina Futebol e Regatas si fuse con il Paran\u00e1 Esporte Clube, fondato nel 1942, formando il Londrina Esporte Clube. Il rosso e il bianco, che sono i colori della citt\u00e0 di Londrina, divennero i colori del nuovo club. Nel 1972, Carlos Ant\u00f4nio Franchello tornando alla presidenza del club, ripristin\u00f2 l'azzurro e il bianco come colori del club.\nIl club ha partecipato al Campeonato Brasileiro S\u00e9rie A nel 1976, nel 1977, nel 1978, nel 1979, nel 1981, nel 1982, e nel 1986. La miglior campagna del Londrina fu nel 1977, quando il club termin\u00f2 al quarto posto.\nNel 2008, il Londrina ha vinto la Copa Paran\u00e1 per la prima volta, dopo aver sconfitto il Cianorte in finale. Il club ha anche partecipato alla Recopa Sul-Brasileira nello stesso anno. Il Londrina fu eliminato in semifinale dopo aver perso ai calci di rigore contro il Brusque."}
{"id": "3001455", "revid": "119954774", "url": "https://it.wikipedia.org/wiki?curid=3001455", "title": "Segretario al Commercio degli Stati Uniti d'America", "text": "Il Segretario al Commercio degli Stati Uniti d'America \u00e8 il capo del Dipartimento del Commercio degli Stati Uniti d'America. Fino al 1913 esisteva un titolo che unificava due dipartimenti con a capo il Segretario del Commercio e del Lavoro; in seguito venne scisso in due, l'altro venne chiamato Dipartimento del Lavoro degli Stati Uniti d'America con a capo il Segretario del Lavoro degli Stati Uniti d'America."}
{"id": "3001465", "revid": "400694", "url": "https://it.wikipedia.org/wiki?curid=3001465", "title": "Ethan Peck", "text": "Biografia.\nHa frequentato scuole private a North Hollywood, dove ha imparato a suonare il violoncello, per poi studiare alla \"Tisch School of the Arts\" dell'Universit\u00e0 di New York.\nOttiene il suo primo ruolo di rilievo nel 1999 con una parte nel film \"Due gemelle a Parigi\" con Mary-Kate Olsen e Ashley Olsen. Nel 2009 ha interpretato Patrick Verona nella serie televisiva della ABC Family \"10 cose che odio di te\", la quale \u00e8 stata cancellata dopo una sola stagione. \nRecita nel 2010 una piccola parte in \"L'apprendista stregone\", un film di Jon Turteltaub, invece nel 2011 ha ricoperto un ruolo in \"In Time\" recitando insieme a Justin Timberlake. \nNel 2019 entra a far parte del \"franchise\" di fantascienza impersonando l'iconico Vulcaniano Spock nella serie televisiva ', ruolo che riprender\u00e0 in seguito nella serie antologica ' e nella successiva serie \"\", destinata a raccontare le prime due missioni quinquennali dell\"Enterprise\", capitanata da Christopher Pike (Anson Mount).\nDoppiatori italiani.\nNelle versioni in italiano dei suoi lavori, Ethan Peck \u00e8 stato doppiato da:"}
{"id": "3001469", "revid": "588403", "url": "https://it.wikipedia.org/wiki?curid=3001469", "title": "Esporte Clube Flamengo", "text": "LEsporte Clube Flamengo, noto anche semplicemente come Flamengo, \u00e8 una societ\u00e0 calcistica brasiliana con sede nella citt\u00e0 di Teresina, capitale dello stato del Piau\u00ed.\nStoria.\nL'Esporte Clube Flamengo \u00e8 stato fondato l'8 dicembre 1937. Il club ha vinto il Campionato Piauiense in 16 occasioni, che li rende il secondo club di maggior successo in quella competizione.\nIl Flamengo ha partecipato due volte alla Ta\u00e7a Brasil. La prima volta fu nel 1965 quando fu eliminato ai quarti di finale del \"Gruppo Nord\" dal Sampaio Corr\u00eaa. Il club ha partecipato di nuovo nel 1966, dove ha raggiunto la semifinale del \"Gruppo Nord\", dove \u00e8 stato eliminato dal Paysandu.\nIl club ha partecipato molte volte al Campeonato Brasileiro S\u00e9rie A. La prima partecipazione del Flamengo risale 1976, dove \u00e8 stato eliminato al primo turno. Il Flamengo termin\u00f2 all'ultimo posto nel proprio gruppo nel 1977 e nel 1978. Dopo un anno di assenza dal campionato, Il Flamengo \u00e8 ritornato nel 1980, dove \u00e8 stato di nuovo eliminato al primo turno. Cinque anni dopo, il club ha partecipato di nuovo, dove ha terminato all'ottavo posto nel proprio gruppo. Il Flamengo ha partecipato alla Copa Jo\u00e3o Havelange nel 2000, dove ha raggiunto il secondo turno del \"Modulo Verde\". Il Flamengo ha partecipato alla prima edizione della Coppa del Brasile nel 1989, dove \u00e8 stato eliminato ai sedicesimi di finale dal Guarani. Il club ha poi partecipato a molte altre edizioni della coppa."}
{"id": "3001470", "revid": "118921479", "url": "https://it.wikipedia.org/wiki?curid=3001470", "title": "Conti della Genga", "text": "I Conti della Genga sono una nobile famiglia italiana di antiche origini marchigiane gi\u00e0 documentata nell'XI secolo nel castello di Genga, in provincia di Ancona.\nLa discendenza trae origine dal matrimonio di Filippo, fratello primogenito del pi\u00f9 illustre esponente della famiglia, Annibale, eletto papa con il nome di Leone XII, con Marianna Sermattei, ultima esponente della nobile famiglia assisiate. \nNe derivarono, tra gli altri, il casato dei Conti Pucci Boncambi della Genga de Domo Alberini a Spoleto, con il titolo comitale della Genga, e quello dei Conti Fiumi Sermattei, in Assisi e a Genga.\nStoria.\nOrigini.\nLe origini della Famiglia risalgono agli inizi dell'XI secolo quando il conte Alberigo, capostipite della dinastia comitale acquist\u00f2 il Castello della Genga dall'Abbazia di San Vittore che successivamente don\u00f2 ai figli Alberto, Ugo e Suppo nel 1090.\nNei secoli a seguire, i Conti della Genga si impegnarono non solo a difendere le proprie terre e privilegi, ma anche a conquistare la completa giurisdizione sul feudo ricorrendo spesso anche alle armi.\nNe sono a testimonianza i conflitti tra i Conti e il Comune di Fabriano, tra gli inizi del XIII e la fine del XVIII secolo quando pi\u00f9 volte i fabrianesi cercarono di espugnare il castello.\nVi riuscirono nel 1437, uccidendo un Conte della Genga. Successivamente la famiglia riprese possesso del loro feudo facendo appello alla Chiesa e mantenne il potere fino al 1817 sia pure sotto la gestione controllata di Fabriano.\nPersonaggi illustri.\nI Conti della Genga diedero i natali a personaggi illustri che si sono distinti in ambito letterario, politico, religioso e delle armi nel corso dei secoli sin dall'epoca medievale.\nSi ricordano tra questi: la poetessa Leonora della Genga, figlia del Conte Contuccio, che ai tempi del Petrarca scrisse composizioni che la resero famosa nei circuiti letterari dell'epoca.\nLa notizia che tra i suoi componenti ci fosse il famoso artista Gerolamo Genga \u00e8 destituita di ogni fondamento mancando di fonti documentarie.\nTra i condottieri, ricordiamo: Guido della Genga che prest\u00f2 servizio alla corte di Re Federico II nel 1280, Ottaviano della Genga, illustre consigliere di Re Carlo V che capitan\u00f2 nella prima met\u00e0 del XVI secolo il contingente militare del Re, Pirro della Genga custod\u00ec il Sacro Collegio nelle vesti di capitano generale nel 1591 e Nardino della Genga Comandante della Fortezza di Legnano presso la Repubblica di Venezia nel 1667.\nRoberto della Genga si distinse in politica, nella met\u00e0 del XVIII secolo, fu podest\u00e0 di Todi, Orvieto, Ascoli e San Severino, fu referendario al Tribunale e realizz\u00f2 il ponte e il palazzo governativo di Genga.\nNella Chiesa ricordiamo tra gli altri Lucrezia, monaca francescana nata attorno al 1340 e morta nel 1425, fondatrice delle monastero di San Giovanni Battista di Todi, in seguito noto come monastero delle Lucrezie.\nAncora il cardinale Annibale della Genga, figlio del Conte Ilario e della contessa Maria Luisa Pariberti di Fabriano , gi\u00e0 Vescovo di Senigallia, Nunzio Apostolico in Germania a Lucerna e Colonia, poi in Francia a Parigi, che fu eletto papa col nome di Leone XII nel 1823. Durante il suo pontificato, restaur\u00f2 lo Stato della Chiesa dopo gli stravolgimenti del periodo napoleonico, combatt\u00e9 il brigantaggio e la Carboneria, riform\u00f2 le istituzioni scolastiche e nel 1825 indisse l'unico Anno Santo del secolo.\nInoltre il cardinal Gabriele della Genga Sermattei, Arcivescovo di Ferrara e Prefetto della Curia Romana, nel 1861 sepolto a Roma nella chiesa di San Lorenzo in Lucina."}
{"id": "3001472", "revid": "775372", "url": "https://it.wikipedia.org/wiki?curid=3001472", "title": "Immigrazione in Corea del Sud", "text": "L'immigrazione in Corea del Sud \u00e8 stata storicamente molto bassa in un paese un tempo noto come un regno eremita. La maggior parte degli immigrati non ha diritto di cittadinanza o residenza permanente, se non sono sposati con un cittadino della Corea del Sud o se non hanno investito pi\u00f9 di 5 milioni di dollari nell'economia locale. Viene fatta eccezione per coloro i cui contributi sono stati espressamente riconosciuti dal Ministro della Giustizia e per i titolari di un visto d'affari che hanno investito pi\u00f9 di 500.000 dollari. Gli immigrati ammontano solo all'1,1% circa della popolazione, ma sono una forza in crescita. ."}
{"id": "3001475", "revid": "7969", "url": "https://it.wikipedia.org/wiki?curid=3001475", "title": "En 13432", "text": ""}
{"id": "3001476", "revid": "453057", "url": "https://it.wikipedia.org/wiki?curid=3001476", "title": "Hussain Saeed Mohammed", "text": ""}
{"id": "3001478", "revid": "339392", "url": "https://it.wikipedia.org/wiki?curid=3001478", "title": "Bum-Kun Cha", "text": ""}
{"id": "3001480", "revid": "453057", "url": "https://it.wikipedia.org/wiki?curid=3001480", "title": "Adnan Al Talyani", "text": ""}
{"id": "3001481", "revid": "1305772", "url": "https://it.wikipedia.org/wiki?curid=3001481", "title": "Danza macabra (disambigua)", "text": ""}
{"id": "3001484", "revid": "2014155", "url": "https://it.wikipedia.org/wiki?curid=3001484", "title": "Amalia Luisa di Arenberg", "text": "Biografia.\nInfanzia.\nNata a Bruxelles, negli allora Paesi Bassi austriaci, Amalia Luisa era la figlia del duca Luigi Maria di Arenberg e della sua prima moglie, Marie Ad\u00e9la\u00efde Julie de Mailly, signora d'Ivry-sur-Seine.\nMatrimonio.\nIl 26 maggio 1807, a Bruxelles, Amalia Luisa spos\u00f2 Pio Augusto, duca in Baviera, figlio del duca Guglielmo in Baviera e di sua moglie, Maria Anna, contessa palatina di Zweibr\u00fccken-Birkenfeld.\nDopo il matrimonio la coppia si trasfer\u00ec a Bamberga dove, un anno pi\u00f9 tardi, venne alla luce il figlio Massimiliano Giuseppe. Il matrimonio di Amalia Luisa fu contraddistinto da numerosi conflitti con il marito, dal momento che Pio Augusto era un uomo collerico che provocava spesso delle violente liti. Per questa ragione, nel 1817, Amalia Luisa mand\u00f2 il figlio a risiedere presso il prozio Massimiliano I Giuseppe di Baviera, iniziando cos\u00ec gli studi all'Istituto Reale d'Educazione. Da quel momento Amalia Luisa non vide pi\u00f9 il figlio per circa tre anni, fino al 1820.\nMorte.\nPoco dopo essere tornata dal suo secondo viaggio a Monaco, Amalia Luisa mor\u00ec a Bamberga nel 1823, venendo sepolta nella cripta dell'abbazia di Tegernsee.\nDiscendenza.\nPio Augusto in Baviera ed Amalia Luisa ebbero un solo figlio:"}
{"id": "3001485", "revid": "453057", "url": "https://it.wikipedia.org/wiki?curid=3001485", "title": "L\u00e1jos Tichy", "text": ""}
{"id": "3001488", "revid": "765341", "url": "https://it.wikipedia.org/wiki?curid=3001488", "title": "Dirty Rotten CD", "text": "Dirty Rotten CD \u00e8 un album raccolta dei Dirty Rotten Imbeciles, pubblicato nel 2003 dalla Beer City Records.\nL'album \u00e8 la versione CD dell'album \"Dirty Rotten LP\", e contiene ventidue tracce aggiuntive tra materiale dall'EP \"Violent Pacification\" del 1984, registrazioni live, demo e interviste."}
{"id": "3001489", "revid": "124564417", "url": "https://it.wikipedia.org/wiki?curid=3001489", "title": "Tranvia Firenze-Poggio a Caiano/Prato", "text": "La tranvia Firenze-Poggio a Caiano-Prato era una linea di trasporto pubblico che partendo da Firenze conduceva a Poggio a Caiano e a Prato.\n\u00c8 stata la pi\u00f9 antica tranvia dell'area fiorentina. Il servizio inizi\u00f2 nel 1879 e termin\u00f2 nel 1931.\nStoria.\nLe origini.\nIl 29 maggio 1866 venne rilasciata una concessione pubblica per istituire una \"ferrovia a cavalli\" tra le citt\u00e0 di Firenze e di Poggio a Caiano e Prato. Tale concessione venne rilasciata, per 99 anni, al signor Andrea Bettini ma questa iniziativa non ebbe un seguito per motivi ad oggi ignoti. Con il Regio decreto n.1144 (serie seconda) del 31 ottobre 1872 venne accordata una concessione per una strada ferrata a cavalli tra le tre citt\u00e0 in favore dei signori Otlet e Guillon, i rappresentanti in Italia della Soci\u00e9t\u00e9 G\u00e9n\u00e9rale des Tramways con sede a Bruxelles. Questa societ\u00e0 firm\u00f2 con il comune di Firenze un contratto per l'istituzione di un servizio di trasporto pubblico da esercitarsi con trazione animale e che portasse i passeggeri a Prato ed a Poggio a Cajano (come si scriveva all'epoca); tale atto \u00e8 del 1\u00ba febbraio 1879. Ma non solo: l'11 aprile 1879 la stessa societ\u00e0 con un deposito di 1500 lire e una tassa annua di concessione di 1300 lire chiese che il comune di Firenze concedesse loro il permesso di costruire un tratto di linea che si staccasse all'altezza del Ponte alle Mosse e si dirigesse alle Cascine. Era l'atto di nascita della tranvia delle Cascine e tale concessione fu ottenuta il 5 agosto 1879.\nIl servizio di trasporto a cavalli era iniziato il 5 aprile dello stesso anno; all'inizio si trattava di una sola vettura trainata da due cavalli e percorreva il tratto Firenze-Campi Bisenzio con capolinea in piazza Fra'Ristoro. Il primo tratto a trazione animale fu aperto all'esercizio il 5 maggio 1880 e conduceva fino a Brozzi mentre l'intera linea era in esercizio alla data 31 marzo 1881.\nIl successo di viaggiatori fu immediato ma immediati furono anche i problemi: il primo problema fu proprio l'elevato numero di passeggeri e l'elevato numero di merci che unite alla notevole accidentalit\u00e0 del percorso portarono la societ\u00e0 di gestione a chiedere immediatamente la concessione per la trazione meccanica a vapore. Oltre a questa richiesta la Societ\u00e0 dei Tramway chiese di poter portare il servizio all'interno della citt\u00e0 di Prato mediante l'allargamento del varco esistente nella Porta Fiorentina e l'installazione dei binari fino alla Piazza delle Carceri di faccia al Castello dell'Imperatore; la concessione per l'esercizio all'interno di Prato \u00e8 del 21 agosto 1880. Esito favorevole ebbe anche la richiesta per la trasformazione del servizio; la tranvia a vapore ottenne la concessione per la linea Firenze-Prato l'11 febbraio e il 18 maggio 1880 mentre la linea Firenze-Poggio a Caiano la ottenne il 5 ottobre 1880 e il 4 aprile 1881.\nLa trasformazione del servizio comport\u00f2 un adeguamento delle linee esistenti e perci\u00f2 il nuovo servizio fu inaugurato a tappe.\nInizio del servizio.\nIl primo tratto a trazione meccanica a vapore ad essere in esercizio fu quello tra Firenze e Campi Bisenzio che grazie ad un'autorizzazione provvisoria fu inaugurato il 23 novembre 1879 mentre sempre grazie ad un'altra autorizzazione provvisoria il servizio venne esteso fino a Prato il 15 maggio 1880. Il tram a vapore raggiunse anche Poggio a Caiano nel 1882. Per evitare tempi morti nel passaggio tra i due sistemi di trazione vennero concesse numerose autorizzazioni provvisorie molte delle quali anche con date posteriori all'inizio del servizio.\nIl 23 novembre 1879, giorno dell'arrivo del tram a vapore a Campi Bisenzio fu festa grande; tutto il paese venne addobbato a festa e ai festeggianti partecip\u00f2 anche il comune di Firenze inviando il gonfalone, numerose bandiere e il petrolio necessario per poter tenere accesi tutta la notte i lampioni del paese. Alle ore 11 di mattina di quel giorno tutta la popolazione campigiana \u00e8 presente all'arrivo del tram e venne anche scoperta una lapide commemorativa. Il 15 maggio 1880 la festa a Prato fu ancora pi\u00f9 grandiosa visto che vi parteciparono tutte le autorit\u00e0 civili e religiose della citt\u00e0. Il nuovo servizio a vapore comport\u00f2 per Campi Bisenzio anche il cambio della fermata principale che da ora in avanti fu in piazza Dante; lo spostamento fu causato dalla maggiore distanza che c'era tra questa piazza e il ponte sul fiume Bisenzio, che per la sua forma a schiena d'asino rendeva necessaria una maggiore rincorsa per superarlo.\nPer motivi a tutt'oggi sconosciuti nel marzo 1882 la Prefettura di Firenze ordin\u00f2 la sospensione del servizio con trazione a vapore su questa linea; probabilmente la causa fu un grave incidente occorso al tram visto che il 5 aprile 1882 il Ministero dei lavori pubblici concesse nuovamente l'uso della trazione a vapore con l'obbligo per i tram, nell'attraversare i centri abitati, di procedere a passo d'uomo e di essere preceduti dal cantoniere con tanto di bandiera rossa. Venivano effettuate otto corse ogni giorno nei due sensi di marcia. La composizione dei treni era di quattro vetture, di cui una era di prima classe, pi\u00f9 un carro merci. In caso di eventi speciali, ad esempio il giorno di mercato, potevano essere effettuate corse straordinarie. Durante il giorno la composizione dei convogli mutava radicalmente: al mattino e alla sera il numero di passeggeri, principalmente pendolari, era maggiore ed era necessario usare dei convogli pesanti mentre nelle ore centrali della giornata, per economizzare, l'unico treno che giungeva da Firenze, a Peretola veniva scisso in due sezioni: la carrozza di prima classe con la locomotiva era inviata a Prato mentre una sola carrozza mista di prima e seconda classe era inviata a Poggio a Caiano ma a questa era riservata la trazione a cavalli.\nPer percorrere il tratto Firenze-Prato si impiegava normalmente un'ora e trentacinque minuti mentre il tratto Firenze-Poggio a Caiano veniva coperto in un'ora e trenta minuti. Nel 1895 per meglio regolare il traffico fu installato un telegrafo a Peretola nel punto di diramazione dei due tronchi.\nAccuse, tumulti popolari e incidenti.\nNonostante il notevole successo di pubblico, la tranvia fu fin dal principio bersagliata da polemiche di ogni genere.\nTra i primi avversari alla tranvia ci furono i commercianti di via del Ponte alle Mosse, secondo i quali, i convogli che passavano vicino ai negozi erano un pericolo per i passanti ma soprattutto per i loro clienti che avrebbe cos\u00ec preferito rivolgersi ad altri negozianti posti pi\u00f9 lontano ma in vie pi\u00f9 sicure; un gruppo pi\u00f9 deciso e motivato nell'azione di contrasto fu quello composto dagli abitanti di via della Scala i quali, prima si richiamarono, anche loro, all'incolumit\u00e0 dei passanti per poi accusare il tram di causare danni strutturali alle loro abitazioni ma loro non si limitarono a dei mugugni ma formarono un combattivo comitato che invi\u00f2 numerose proteste e istanze contro il tram ad ogni amministrazione della citt\u00e0 di Firenze. A seguito di una loro istanza gi\u00e0 nel 1881 venne sospeso il transito del tram nella via ma ci\u00f2 caus\u00f2 una forte protesta da parte degli utenti del servizio che videro premiate le loro ragioni dalla giunta municipale che annull\u00f2 quanto aveva deliberato e il servizio riprese. Nel 1891 lo stesso comitato torn\u00f2 alla carica e continuarono a protestare fino al 1896 quando la giunta comunale si impegn\u00f2 a rimuovere definitivamente i binari da via della Scala.\nAltri nemici la tranvia li trov\u00f2 in chi fece di tutto per rendere improduttivo il servizio obbligando la societ\u00e0 di gestione ad ogni tipo di onere: si impose il transito a passo d'uomo dei convogli che dovevano essere preceduti dal cantoniere con bandiera rossa e ad ognuno dei tantissimi crocevia stradali fu imposta la presenza di un trombettiere. Oltretutto la societ\u00e0 di gestione era fatta oggetto di quotidiane ordinanze, multe, proteste e vere proprie intimidazioni alle quali, in genere, opponeva una notevole pazienta e gentilezza.\nTra i maggiori critici del servizio tranviario ci fu l'amministrazione comunale di Campi Bisenzio che accusava la societ\u00e0 esercente di dare un servizio scadente. Tra le cause dell'effettivo peggioramento del servizio ci fu l'eccessivo impiego di mezzi e materiali che presto portarono ad un deterioramento dell'armamento e a guasti sui locomotori che, per scarsa convenienza economica, venivano riparati con enorme lentezza. Ma va anche detto che l'amministrazione campigiana invece di instaurare un rapporto di reciproca collaborazione continu\u00f2 ad attaccare senza sosta il servizio: i macchinisti venivano accusati di prendere la ricorsa per superare il ponte sul Bisenzio troppo vicino ad esso e quindi spesso non ci riuscivano al primo tentativo, inoltre mediante lettere anonime si citavano episodi in cui lo stesso personale tranviario veniva accusato di abbandonare i convogli per andare a mangiare in qualche locale disinteressandosi del rispetto dell'orario. Si arriv\u00f2 al punto che il Sindaco di Campi Bisenzio incaric\u00f2 i locali Carabinieri di fare le opportune verifiche alle numerose segnalazioni. La risposta dei carabinieri arriv\u00f2 il 13 dicembre 1881: \u00ab\"risulta che gli addebiti fatti al personale del tranvai sono molto esagerati [...] \u00e8 sempre stato rispettato l'orario\"\u00bb.\nSe una parte della popolazione aveva molto gradito il servizio tranviario un'altra parte di essa fu istigata all'ostruzionismo verso il tram con episodi particolarmente gravi che si svolsero nella stessa Campi Bisenzio e a Brozzi. Il 10 marzo 1882 la popolazione di Poggio a Caiano imped\u00ec la prova del treno nel tratto tra Brozzi e la stessa Poggio. Per placare la popolazione dovette intervenire la forza pubblica che vi riusc\u00ec solo dopo diversi giorni di vera e propria rivolta. Placatasi Poggio a Caiano il 20 marzo dello stesso anno iniziarono dei tumulti a Brozzi e anche in questo caso diversi contingenti di carabinieri furono impegnati per placare la popolazione. In altre occasioni venivano messi di proposito dei grossi massi sui binari per far sviare il locomotore oppure quando il treno giungeva a destinazione i convogli venivano presi d'assalto dalla popolazione con conseguenti proteste dei viaggiatori. Una speciale forma di opposizione in uso a Campi Bisenzio fu il passeggio forzato della popolazione sui binari: questi passeggiatori continuavano la loro attivit\u00e0 anche dopo i ripetuti fischi di avvertimento del macchinista il quale, per non travolgerli, era costretto a frenare e di conseguenza poi il tram non aveva sufficiente slancio per superare il ponte sul Bisenzio. La societ\u00e0 di gestione mise a conoscenza la Questura di Firenze di questi episodi ma tutto fin\u00ec nel nulla.\nAnche la ventilata elettrificazione fu il pretesto per nuove polemiche.\nIn pochissimo tempo la stessa popolazione che aveva accolto il tram con bandiere e fanfare vedendo in esso il segno del progresso si ritrovava ora in piazza a scacciarlo. Tra le cause di questo cambio di opinione ci fu il lavoro di vera e propria lobbie che effettuarono i carrettieri e i barrocciai che dal nuovo mezzo erano stati economicamente danneggiati. Tra l'altro pochi anni dopo furono proprio gli ex-barrocciai, riciclatisi in autisti e in esercenti di linee automobilistiche a far una concorrenza spietata al tram.\nUn altro avversario fu l'ufficio tecnico delle Strade Ferrate Romane che fece una dura opposizione alle richieste della societ\u00e0 esercente di consentire un aumento della velocit\u00e0 massima da 15\u00a0km/h a 18\u00a0km/h nel rettilineo di Poggio a Caiano; questa impasse fu superata solo grazie all'intervento del Ministero dei Lavori Pubblici.\nAd avvelenare il clima contribuirono anche alcuni incidenti occorsi lungo la linea. Gli incidenti pi\u00f9 gravi successero l'8 giugno 1904 in localit\u00e0 Ponte del Pela sulla linea di Prato e il 5 maggio 1907 quando in entrambi i casi dei carrettieri rimasero uccisi dopo essere stati travolti dalla locomotiva. Quasi sempre a causare gli incidenti era il comportamento dovuto all'imprudenza dei carrettieri e dei barrocciai che avevano l'abitudine di dormire durante i viaggi lasciando ai cavalli il compito di condurli al termine del viaggio ma spesso i cavalli, ma anche gli asini, alla vista del treno si impaurivano e sbandavano finendo sotto le ruote del convoglio.\nMa c'era anche chi continuava ad apprezzare il servizio. Uno dei viaggiatori pi\u00f9 singolari di questa linea fu il cosiddetto \"Bastonate\" di Campi Bisenzio; questo singolare personaggio saliva sul tram sempre accompagnato da almeno dieci pecore e di lui si raccontava che durante la prima guerra mondiale avesse inviato una cartolina, regolarmente recapitata, sulla quale aveva scritto un indirizzo cos\u00ec concepito: \u00abA mi p\u00e0 - Via Sudicia - Campi\u00bb.\nLa crisi e la soppressione.\nLe continue critiche al servizio portarono ad una sua parziale trasformazione in servizio con motrici elettriche per poi arrivare alla soppressione dei tratti pi\u00f9 antieconomici.\nLa lenta agonia inizi\u00f2 con la decisione di spostare il capilinea delle tre linee in Firenze da piazza santa Maria Novella a piazza Stazione; in quell'occasione venne elettrificato il tratto dalla stazione medesima alla barriera del Ponte alle Mosse, con inaugurazione del nuovo servizio il 3 gennaio 1897 ed entrata in esercizio il 17 gennaio successivo. I nemici della tranvia a vapore gioirono ma, a causa della scarsa potenza delle motrici elettriche, in occasione delle corse pi\u00f9 affollate era necessario far trainare la motrice elettrica da motrici a vapore fino nel centro della citt\u00e0. Il cambio di trazione obbligava i passeggeri ad un trasbordo tra i convogli e ci\u00f2 suscitava lamentele anche perch\u00e9 non sempre i due tipi di servizio avevano delle precise coincidenze. Per i viaggiatori diretti a Poggio a Caiano in seguito il trasbordo divenne addirittura doppio visto che il capolinea fu arretrato fino a Brozzi e da l\u00ec in poi era in funzione un servizio automobilistico con autobus.\nAltri colpi il servizio li ebbe in occasione della prima guerra mondiale. In quegli anni infatti ci fu penuria di personale, mancanza cronica di combustibile e l'assoluta necessit\u00e0 di risparmiare su tutto portarono ai primi del 1918 ad una sospensione del servizio che pot\u00e9 riprendere solo all'inizio del 1919 ma con l'obbligo per le locomotive di bruciare solo legna di pessima qualit\u00e0 o lignite. La crisi del servizio fu enorme tra il 1919 e il 1921. Il materiale rotabile era ormai usurato e l'armamento dissestato e su questo gli oppositori del servizio dettero battaglia spingendo sempre di pi\u00f9 verso i nuovi mezzi su gomma.\nNel novembre del 1921 il tratto campi Bisenzio-Prato venne soppresso definitivamente e pochi giorni dopo il capolinea della tratta per Poggio a Caiano fu ulteriormente arretrato nella piazza principale di Brozzi. Le ultime due linee superstiti furono Ponte alle Mosse-Campi Bisenzio e Ponte alle Mosse-Brozzi che terminarono il servizio il 28 ottobre 1931.\nCaratteristiche.\nPercorso.\nSecondo i dati del 1888 la linea da Firenze a Prato per 15,502 chilometri percorreva strade provinciali, per 2,436\u00a0km strade comunali e per 400 metri in sede propria per un totale di 18,338\u00a0km. Nei rilievi del 1895 la linea risulta lunga 19,455\u00a0km mentre nel 1921 18,836\u00a0km compresi i 2,987\u00a0km di trazione elettrica da piazza stazione alla Barriera del Ponte alle Mosse. La linea di Poggio a Caiano dopo la parte in comune correva per 11,510\u00a0km su strade provinciali e per 180 metri in sede propria per un totale di 11,690\u00a0km da Peretola e per 16,700\u00a0km da Firenze.\nTracciato in comune.\nLa linea Firenze-Poggio a Caiano-Prato aveva il suo capolinea fiorentino in piazza Santa Maria Novella ma va precisato che non si trattava di una vera e propria stazione visto che a Firenze il tram non aveva stazioni proprie ma solo di una modesta sala d'aspetto situata presso il palazzo col numero civico 12; per ovviare a questa mancanza la societ\u00e0 esercente chiese di poter spostate i binari dal centro della piazza fino al porticato dell'Ospedale di San Paolo dove i passeggeri avrebbero potuto almeno ripararsi ma questa richiesta non venne mai accolta.\nDopo la piazza la linea imboccava via della Scala per poi girare a sinistra sull'allora viale Principe Umberto (oggi viale Fratelli Rosselli) e proseguire sulla destra della Porta al Prato fino ad imboccare via del Ponte alle Mosse. Poco prima del termine di questa strada era situato il deposito del materiale rotabile che nato come deposito per la linea a cavalli divenne rapidamente angusto per i tram a vapore tanto che poco tempo dopo ne venne costruito un altro presso la Barriera del Ponte alle Mosse a ridosso della rampa del ponte stesso. Dopo la Barriera del Ponte alle Mosse la linea entrava nel piazzale esterno alla medesima (oggi Piazza Puccini) dove i binari raddoppiavano per consentire gli incroci e per consentire l'ispezione daziaria; a questo punto doveva affrontare la rampa del ponte sul Mugnone (ponte pi\u00f9 stretto e basso dell'odierno). Superato il ponte la linea, fino al 1885, effettuava una brusca svolta a destra immettendosi nell'allora via Pistoiese (oggi via San Donato) per proseguire per Peretola.\nDal 2 agosto 1885, superato il ponte sul Mugnone, la linea fu spostata in un tratto in sede propria a dall'andamento pi\u00f9 rettilineo, regolare e con pendenza adeguata; su questo tratto in seguito \u00e8 stata tracciata la via Francesco Baracca.\nAll'altezza dell'attuale incrocio con via del Barco si trovava il confine comunale con l'allora comune di Brozzi, soppresso nel 1929. Presso il Barco la Societ\u00e0 esercente aveva attuato il raddoppio dei binari per consentire la fermata ai frequentatori delle corse che si svolgevano alle Cascine; nonostante fosse situata presso un confine comunale, alla fermata del Barco non erano presenti barriere doganali.\nDopo un chilometro circa la linea svoltava in maniera decisa a sinistra e imboccando via di Peretola giungeva in piazza Garibaldi, piazza principale del popoloso sobborgo. In piazza Garibaldi le due linee per Poggio a Caiano e per Prato si dividevano.\nLinea per Prato.\nDopo la piazza di Peretola la linea per Prato svoltava a destra e imboccava la Strada Provinciale Lucchese fino al km 6,000 dove un altro raddoppio dei binari consentiva di effettuare una fermata chiamata Borgo per la strada di Sesto e consentiva inoltre l'incrocio tra i treni; la linea proseguiva per Campi Bisenzio dove la fermata principale era in piazza del Teatro (oggi piazza Dante) dove si trovava una sala d'aspetto. Lasciata Campi Bisenzio la linea attraversava i borghi di Capalle, poi Mezzana di Prato e, attraversato il varco di Porta Fiorentina e la barriera daziaria l\u00ec posta, entrava nella citt\u00e0 di Prato e terminava la corsa presso la stazione della citt\u00e0 situata in piazza delle Carceri.\nLinea per Poggio a Caiano.\nDopo la piazza di Peretola la linea proseguiva diritta per le attuali vie di Peretola e via di Brozzi allora chiamata Strada Regia Pistojese. I binari attraversavano tutta una serie di borghi molto popolati: Peretola, Petriolo, Quaracchi, La Sala, Il Cantone, Brozzi (capoluogo comunale), San Donnino per poi entrare a San Piero a Ponti. La travia attraversava questo paese e dopo superava il fiume Bisenzio grazie ad un ponte che venne demolito dopo la soppressione del servizio tranviario. Dopo San Piero a Ponti la linea proseguiva per alcuni chilometri in una pianura allora spopolata per poi toccare in successione altri borghi: Colli Alti, Sant'Angelo a Lecore e infine Poggio a Caiano che allora era solo una frazione del comune di Carmignano. Il capolinea era situato presso il Ponte all'Asse sul fiume Ombrone. Nel novembre 1921 il capolinea fu arretrato al paese di Brozzi, pi\u00f9 precisamente in uno slargo all'altezza della cappella Bargiacchi; per proseguire il viaggio verso Poggio a Caiano venne istituito un servizio di autobus (uno dei pi\u00f9 antichi esempio di sinergia autobus-tram); l'obbligo del trasbordo port\u00f2 la popolazione a chiamare questo luogo \"Il Baratto\", nome usato ancora oggi.\nImpianti fissi.\nLungo la linea erano dislocati diversi impianti fissi. Il primo si trovava presso il capolinea di piazza Santa Maria Novella e consisteva in una sala d'aspetto situata al numero civico 12; verso il termine di via Ponte alle Mosse si trovava un deposito di materiali vari mentre sul piazzale esterno della Barriera daziaria si trovava un deposito pi\u00f9 grande dotato di officina per piccole e medie riparazioni e materiali di ricambio. Superato il ponte sul Mugnone si trovava una casa cantoniera; a Campi Bisenzio una sala d'aspetto e, per finire, sia a Poggio a Caiano che a Prato si trovavano delle vere e proprie stazioni con la seconda dotata di rimessa.\nArmamento.\nNell'anno 1921 l'armamento per la linea per Prato era costituito da rotaie di tipo Vignoles da 16,180\u00a0kg/ml per una tratta di 11,884\u00a0km, da rotaie Phoenix da 42\u00a0kg/ml per 3,485\u00a0km e da rotaie Phoenix da 55\u00a0kg/ml per 602 metri. La linea per Poggio a Caiano aveva lo stesso tipo di rotaie per 10,920, 3,953 e per 1,375\u00a0km ed inoltre era dotata per 189 metri di binario armato con rotaie Phoenix da 41\u00a0kg/ml.\nLa linea aveva uno scartamento di 1.445\u00a0mm; la linea per Prato aveva delle curve con un raggio minimo di 22 metri mentre la linea di Poggio a Caiano aveva delle curve con un raggio minimo che saliva a 46 metri. Trattandosi di localit\u00e0 poste in pianura la linea aveva un profilo altimetrico abbastanza piatto ma la presenza di diversi ponti dotati di rampe di accesso portavano il tracciato ad avere delle punte del 50 per mille per la linea del Poggio e del 79 per mille per la linea pratese. Questi ponti costituivano un problema del quale la societ\u00e0 esercente era ben conscia tanto che fu ipotizzata anche una soluzione: per superare il Mugnone, escludendo la rampa del ponte alle Mosse, si progett\u00f2 una deviazione a sinistra della linea per passare dal Barco con un ponte di nuova costruzione e pi\u00f9 agevole; per il superamento del Fosso Macinante all'altezza di San Donnino fu progettata un'opera di abbassamento del ponte sul canale e la stessa soluzione fu prevista per il superamento del Bisenzio all'altezza di Capalle ma non se ne fece niente per le polemiche che divamparono. Si decise invece di sostituire le prime e pi\u00f9 antiche locomotive Krauss da 25\u00a0Cv (18\u00a0kW) con altre locomotive pi\u00f9 potenti fino alle ultime che avevano una potenza di 60\u00a0CV (44\u00a0kW).\nMateriale rotabile.\nLocomotive.\nLe locomotive usate sulla linea Firenze-Poggio a Caiano-Prato furono costruite dalla Societ\u00e0 Krauss &amp;C. di Monaco di Baviera e, oltre che su questa linea, erano usate anche nella diramazione urbana delle Cascine. Inizialmente furono usate locomotive a due assi di 25\u00a0CV, in seguito se ne usarono altre di 30\u00a0CV, 34\u00a0CV, 40\u00a0CV e da ultimo quelle da 60\u00a0CV. In tutto le motrici usate furono 14: 3 da 25\u00a0CV, 3 da 30\u00a0CV, 3 da 34\u00a0CV 1 da 40\u00a0CV e 4 da 60\u00a0CV; quelle da 60\u00a0CV, una volta soppressa la linea furono trasferite sulla Tranvia del Chianti; prima di ci\u00f2 una di esse, la n. 14, prest\u00f2 servizio presso la tranvia Napoli-Caivano, realizzata a cura dello stesso Otlet.\nSu questa linea i treni erano composti generalmente da quattro vetture ma in seguito venne aggiunto un bagagliaio. All'inizio la velocit\u00e0 massima di esercizio era di 15\u00a0km/h, successivamente elevata a 18\u00a0km/h per le insistenze delle societ\u00e0 di gestione.\nServizio merci.\nIl servizio trasporto merci era regolato da norme ferree che scrupolosamente prescrivevano il modo in cui un carro merci doveva viaggiare."}
{"id": "3001491", "revid": "73843", "url": "https://it.wikipedia.org/wiki?curid=3001491", "title": "Peter Wolff-Metternich zur Gracht", "text": "Biografia.\nAppartiene ad un'antica famiglia nobile dell'Assia, detenente il titolo comitale conferito dall'imperatore Ottone IV nel 1213 ed \u00e8 stato il nipote del diplomatico conte Paul Wolff Metternich e imparentato con lo storico barone Karl-Josef von Ketteler e Costantin Heereman von Zuydtwyck, suoi cugini materni. Suo padre era il conte Clemens Wolff-Metternich zur Gracht, mentre sua madre la baronessa Am\u00e9lie Heereman von Zuydtwyck.\nFu educato al ginnasio di Worms e poi inizi\u00f2 gli studi di teologia presso l'universit\u00e0 di Magonza, che dovette interrompere nel 1943. Durante la seconda guerra mondiale serv\u00ec come sottotenente in un reggimento di fanteria in Ucraina, venendo ferito durante un combattimento contro le truppe corazzate sovietiche e catturato dagli statunitensi e pass\u00f2 alcuni mesi in convalescenza in un ospedale americano in Francia.\nTornato in Germania dopo la guerra, riusc\u00ec a completare il corso di teologia laureandosi con il massimo dei voti. Divenne professore all'universit\u00e0 di Marburgo. In quegli anni pubblic\u00f2 alcuni saggi di teologia, studiando soprattutto gli aspetti del cristianesimo tra il popolo, sostenendo le teorie di un'evangelizzazione pacifica tra i popoli non cristiani tramite opere di misericordia e aiuto verso le classi sociali pi\u00f9 deboli che \"pi\u00f9 di ogni altra cosa contraddistinguono il credo in Ges\u00f9 Cristo\". \nViaggi\u00f2 a scopo umanitario in India e in Mozambico e pubblic\u00f2 diversi saggi storici riguardo alle tradizioni cavalleresche della chiesa cattolica. Dal 27 giugno 2007 \u00e8 luogotenente dell'Ordine equestre del Santo Sepolcro di Gerusalemme.\nParallelamente, nella sua vita si \u00e8 dedicato all'amministrazione delle sue numerose propriet\u00e0 fondiarie tra cui spiccano ancora oggi 380 ettari di bosco e 280 ettari di campi coltivati, dipendenti dal castello di Adelebsen nel distretto di Gottinga. Si \u00e8 occupato anche della promozione della cultura e dell'arte paesaggistica dei giardini presso il castello di Dyck, di propriet\u00e0 della moglie Marie Christine.\nAll'inizio degli anni '70, Metternich si interess\u00f2 anche di musica dando il proprio sostegno economico alla formazione del gruppo musicale Kraan, che divenne poi il pi\u00f9 importante gruppo del \"Krautrock\" tedesco."}
{"id": "3001495", "revid": "486946", "url": "https://it.wikipedia.org/wiki?curid=3001495", "title": "Seon-Hong Hwang", "text": ""}
{"id": "3001500", "revid": "1543377", "url": "https://it.wikipedia.org/wiki?curid=3001500", "title": "Asma cardiaco", "text": "L'asma cardiaco \u00e8 una condizione clinica caratterizzata da respiro sibilante, tosse, respiro corto od affanno. Tale sintomatologia \u00e8 normalmente secondaria a broncospasmo in soggetti con insufficienza cardiaca congestizia. \nLa condizione \u00e8 strettamente legata alla dispnea parossistica notturna e ad accessi di tosse, anch'essi in particolare di notte.\nEtimologia.\nIl termine associa alla origine causale cardiaca il nome di asma (dalla lingua greca \"asthma\" = difficolt\u00e0 di respiro) in quanto i sintomi possono mimare l'asma bronchiale.\nEpidemiologia.\nL'asma cardiaco colpisce prevalentemente la popolazione anziana in quanto quasi sempre associato ad insufficienza cardiaca congestizia. \nL'insufficienza cardiaca congestizia rappresenta, appunto, la principale causa di dispnea acuta nei pazienti anziani e pu\u00f2 presentare una mortalit\u00e0 estremamente elevata. Nel corso di ricovero ospedaliero la mortalit\u00e0 pu\u00f2 arrivare anche a quasi il 30%.\nFisiopatologia.\nL'aumento della pressione polmonare o bronchiale si associa a congestione che determina un riflesso nervoso di broncocostrizione. Esistono inoltre altre potenziali cause di broncocostrizione: tra queste meritano una menzione la riduzione delle dimensioni delle vie aeree, l'ostruzione causata dal fluido edematoso che si raccoglie nel lume degli alveoli ed il gonfiore della mucosa bronchiale. \nAlcuni autori segnalano una aumentata tendenza al broncospasmo riferendo di un aumento aspecifico della reattivit\u00e0 bronchiale nel test della metacolina nei pazienti affetti da insufficienza cardiaca congestizia.\nGli attacchi di asma cardiaco si verificano prevalentemente nelle ore notturne, quando il paziente si trova in posizione coricata. Questo aspetto \u00e8 probabilmente legato al momento del maggior ritorno venoso al cuore. I pazienti affetti da asma cardiaco sembra abbiano una maggiore tendenza a sviluppare acidosi ipercapnica ed una ostruzione delle vie aeree periferiche pi\u00f9 grave rispetto a quelli con scompenso senza evidenza di asma. \nCaratteristiche cliniche.\nDiversi autori definiscono come asma cardiaco l'insufficienza cardiaca congestizia che si caratterizza per la presentazione con dispnea, ortopnea, respiro sibilante e sibili auscultatori. \nSecondo studi recenti circa il 10% dei soggetti con insufficienza cardiaca presenta anche fischi e sibili suggestivi di asma cardiaco. In uno studio del 2007 la percentuale nei soggetti anziani sembra essere considerevolmente pi\u00f9 elevata: 33% ed oltre.\nAll'auscultazione del torace non si evidenziano rumori umidi, ma prevalentemente fischi e sibili espiratori.\nTrattamento.\nI soggetti affetti da asma cardiaco in genere rispondono in modo molto soddisfacente ad una terapia basata su una combinazione di broncodilatatori e ossigeno. \nDa tempo \u00e8 noto che imprescindibile resta il trattamento della malattia di base, ovvero dell'insufficienza cardiaca, che generalmente si avvale di diuretici per via endovenosa, morfina, nitrati e naturalmente di ACE inibitori.\nI farmaci beta-bloccanti sono controindicati sia per i loro effetti inotropi negativi, sia perch\u00e9 potenzialmente in grado di peggiorare in modo significativo il broncospasmo.\nIn un recente passato la digossina \u00e8 stata molto utilizzata nella terapia di questi soggetti, ma in considerazione della possibilit\u00e0 di sviluppare un'intossicazione digitalica e dei suoi marcati effetti pro-aritmici viene oggi riservata a quei pazienti che associano all'insufficienza cardiaca una fibrillazione atriale ad elevata risposta ventricolare."}
{"id": "3001501", "revid": "395232", "url": "https://it.wikipedia.org/wiki?curid=3001501", "title": "Ferrovia Innsbruck-Verona", "text": ""}
{"id": "3001502", "revid": "395232", "url": "https://it.wikipedia.org/wiki?curid=3001502", "title": "Ferrovia Verona-Innsbruck", "text": ""}
{"id": "3001503", "revid": "395232", "url": "https://it.wikipedia.org/wiki?curid=3001503", "title": "Ferrovia Brennero-Verona", "text": ""}
{"id": "3001504", "revid": "124768890", "url": "https://it.wikipedia.org/wiki?curid=3001504", "title": "Joseph William Agar", "text": "Carriera.\nAgar \u00e8 uno dei giocatori pi\u00f9 vincenti della storia del Genoa, avendo conquistato cinque campionati dal 1899 al 1904.\nMembro della folta comunit\u00e0 inglese nel capoluogo ligure di fine XIX secolo, era socio del , club con il quale gioc\u00f2 a calcio e a cricket.\nCalcio.\nClub.\nAgar spese tutta la sua carriera calcistica del , con il quale vinse cinque scudetti.\nImpiegato come attaccante, gioc\u00f2 anche 10 match di Palla Dapples e uno di Medaglia del Re.\nRappresentativa Italiana.\nBench\u00e9 inglese, il 30 aprile 1899 gioc\u00f2 a Torino presso il Velodromo Umberto I l'incontro amichevole nella Selezione Italiana contro la Selezione Svizzera, terminato due a zero a favore degli elvetici.\nCricket.\nPratic\u00f2 anche il gioco del cricket, mantenendo la fascia di capitano della squadra di cricket rossoblu sino al 1906."}
{"id": "3001505", "revid": "395232", "url": "https://it.wikipedia.org/wiki?curid=3001505", "title": "Ferrovia Verona-Brennero", "text": ""}
{"id": "3001513", "revid": "599013", "url": "https://it.wikipedia.org/wiki?curid=3001513", "title": "Kondi", "text": "Kondi \u00e8 un comune rurale del Mali facente parte del circondario di Dir\u00e9, nella regione di Timbuct\u00f9.\nIl comune \u00e8 composto da 6 nuclei abitati:"}
{"id": "3001515", "revid": "252548", "url": "https://it.wikipedia.org/wiki?curid=3001515", "title": "Teenage fanclub", "text": ""}
{"id": "3001518", "revid": "729019", "url": "https://it.wikipedia.org/wiki?curid=3001518", "title": "Sareyamou", "text": "Sareyamou \u00e8 un comune rurale del Mali facente parte del circondario di Dir\u00e9, nella regione di Timbuct\u00f9.\nIl comune \u00e8 composto da 15 nuclei abitati:"}
{"id": "3001521", "revid": "1543377", "url": "https://it.wikipedia.org/wiki?curid=3001521", "title": "Campionati europei giovanili di nuoto 1995", "text": "I XXII Campionati europei giovanili di nuoto e tuffi si sono disputati nella sede di Ginevra per il nuoto e per i tuffi dal 18 luglio al 22 luglio 1995.\nHanno partecipato alla manifestazione le federazioni iscritte alla LEN; questi i criteri di ammissione:"}
{"id": "3001524", "revid": "599013", "url": "https://it.wikipedia.org/wiki?curid=3001524", "title": "Tienkour", "text": "Tienkour \u00e8 un comune rurale del Mali facente parte del circondario di Dir\u00e9, nella regione di Timbuct\u00f9."}
{"id": "3001527", "revid": "1776051", "url": "https://it.wikipedia.org/wiki?curid=3001527", "title": "Home Sweet Home (M\u00f6tley Cr\u00fce)", "text": "Home Sweet Home \u00e8 un singolo dei M\u00f6tley Cr\u00fce, uscito il 26 ottobre 1985 per l'Elektra.\nIl disco contiene la ballata \"Home Sweet Home\" (omonima quinta traccia dell'album Theatre of Pain del 1985) e \"Red Hot\" (gi\u00e0 presente nell'album del 1983 Shout at the Devil).\nNel 2014 \u00e8 stata indicata come l'ottava pi\u00f9 grande power ballad di tutti i tempi da Yahoo! Music."}
{"id": "3001530", "revid": "599013", "url": "https://it.wikipedia.org/wiki?curid=3001530", "title": "Tindirma", "text": "Tindirma \u00e8 un comune rurale del Mali facente parte del circondario di Dir\u00e9, nella regione di Timbuct\u00f9.\nIl comune \u00e8 composto da 11 nuclei abitati:"}
{"id": "3001533", "revid": "599013", "url": "https://it.wikipedia.org/wiki?curid=3001533", "title": "Tinguereguif", "text": "Tinguereguif \u00e8 un comune rurale del Mali facente parte del circondario di Dir\u00e9, nella regione di Timbuct\u00f9."}
{"id": "3001536", "revid": "767487", "url": "https://it.wikipedia.org/wiki?curid=3001536", "title": "Loaded (gruppo musicale)", "text": "I Loaded (noti anche come Duff McKagan's Loaded) sono un gruppo musicale statunitense punk rock/hard rock originario di Seattle e fondato nel 1999.\nBiografia.\nDal 2001, la formazione della band ha incluso: cantante e chitarrista ritmico Duff McKagan (Velvet Revolver, Guns N' Roses), il chitarrista Mike Squires (ex Nevada Bachelors e Alien Crime Syndicate) e il bassista Jeff Rouse (ex Alien Crime Syndicate, Siren Sisters, e Vendetta Red).\nDal 2009, Isaac Carpenter (ex Loudermilk, Gosling, e The Exies) \u00e8 il batterista della band, in sostituzione di Geoff Reading (ex di New American Shame e Green Apple Quick Step).\nLa prima formazione invece comprendeva Michael Barragan (ex Plexi), Dez Cadena (ex Black Flag), e Taz Bentley (ex di The Reverend Horton Heat).\nIl gruppo si sciolse prima della fine del 1999. Dopo aver lavorato su materiale nuovo con il batterista Geoff Reading, i Loaded si sono ricostituiti nel 2001, aggiungendo il chitarrista Mike Squires e il bassista Jeff Rouse alla line-up, anche se entrambi sono stati brevemente sostituiti dal chitarrista Dave Kushner (Velvet Revolver, ex Wasted Youth e Electric Love Hogs) e dal bassista George Stuart Dahlquist (ex Asva e Burning Witch) nel 2002.\nDopo il coinvolgimento di Kushner e McKagan nel progetto che pi\u00f9 tardi si evolse nei Velvet Revolver, i Loaded sono andati in pausa, anche se a volte si sono riuniti per suonare in qualche spettacolo occasionale.\nDopo l'abbandono di Scott Weiland cantante dei Velvet Revolver (ex Stone Temple Pilots), tornano dalla pausa nel 2008 per registrare e realizzare il loro secondo album. L'anno seguente, Reading lascia il gruppo e viene sostituito da Isaac Carpenter.\nFormazione.\nAttuale\nEx membri\nDiscografia.\nAlbum studio\nLive\nEP"}
{"id": "3001537", "revid": "253269", "url": "https://it.wikipedia.org/wiki?curid=3001537", "title": "Raymond Hatton", "text": "Nella sua carriera, Hatton partecip\u00f2 a ben 412 pellicole. Il suo primo film, \"Tragic Love\", diretto da D.W. Griffith, risale al 1909. L'ultimo film cui partecip\u00f2 in un ruolo secondario fu \"A sangue freddo\" (1967).\nBiografia.\nRaymond William Hatton, figlio di un medico, fu attivo nel cinema fin dal 1909, quando inizi\u00f2 a recitare nei cortometraggi della Biograph diretti da David W. Griffith. Dopo un periodo di stasi, torn\u00f2 a lavorare come attore nel 1912, insieme a Mack Sennett. Ai tempi del muto, Hatton lavor\u00f2 spesso in coppia con l'attore Wallace Beery.\nNel 1917 ebbe il ruolo di Montezuma nel film di Cecil B. DeMille \"The Woman God Forgot\", distribuito in Italia con il titolo \"L'ultima dei Montezuma\".\nCon l'avvento del sonoro, gli vennero affidati per lo pi\u00f9 ruoli secondari. Tra i molti film a cui partecip\u00f2, sono da ricordare almeno due titoli: \"Il gobbo di Notre-Dame\" (1923), per la regia di Wallace Worsley, prima trasposizione cinematografica dell'omonimo romanzo, e \"Gli eroi del deserto\" (1929), un western piuttosto atipico di William Wyler. \nTra il 1939 e il 1940, partecip\u00f2 a una serie di western a basso costo prodotti dalla Republic Pictures con protagonisti i Three Mesquiteers, tre \"paladini della giustizia\" che amministrano la legge stando fuori da essa, serie che fu piuttosto famosa in America e che ebbe per protagonista John Wayne. In Italia, invece, uno dei pochi titoli noti di tale serie \u00e8 \"Il grande sperone\" (1939).\nDal 1950 Hatton si dedic\u00f2 assiduamente alla televisione e solo sporadicamente al cinema. Lasci\u00f2 definitivamente le scene nel 1967.\nMor\u00ec per un attacco di cuore, a 84 anni, il 21 ottobre 1971, soltanto cinque giorni dopo la morte della moglie Frances, con cui era stato sposato per ben 62 anni.\nRiconoscimenti.\nA Raymond Hatton \u00e8 stata assegnata una stella sull'Hollywood Walk of Fame al 1708 di Vine Street."}
{"id": "3001548", "revid": "3732", "url": "https://it.wikipedia.org/wiki?curid=3001548", "title": "Muckraker", "text": ""}
{"id": "3001549", "revid": "1543377", "url": "https://it.wikipedia.org/wiki?curid=3001549", "title": "Goundam", "text": "Goundam \u00e8 un comune urbano del Mali, capoluogo del circondario omonimo, nella regione di Timbuct\u00f9."}
{"id": "3001550", "revid": "76963", "url": "https://it.wikipedia.org/wiki?curid=3001550", "title": "Gianfranco Giachetti", "text": "Biografia.\nGli inizi.\nNasce a Firenze, ma forma a artisticamente a Venezia dove si trasferisce con la famiglia sin da ragazzo. Sale giovanissimo su palcoscenico di svariate compagnie filodrammatiche finch\u00e9, nel 1914, recita nella compagnia di Ferruccio Benini, per passare nel alla fine del conflitto con la compagnia di Giovan Battista Bosio e dove inizia a farsi apprezzare in alcuni lavori goldoniani.\nIl successo.\nNel 1920 fonda una propria compagnia - la \"Ars Veneta\" - nella quale entrano e si formano importanti attori come Cesco Baseggio, Carlo Micheluzzi, Emilio Baldanello, Primo Piovesan e i fratelli Gino e Gianni Cavalieri. Prosegue la sua carriera interpretando con successo opere di Goldoni, Giacinto Gallina e Gino Rocca. Dotato di raffinata intelligenza e cultura, Giachetti riesce a mostrare i lati pi\u00f9 oscuri e meno sentimentali che si celano dietro personaggi patetici e apparentemente innocui - \u00e8 \"Buganza\", il compositore fallito che aspira alla gloria in \"Nina, no far la stupida\" di Arturo Rossato e Gian Capo - \u00e8 considerato il vero capostipite di una genia di attori veneti che lavorarono con lui e che proseguirono, anche molti anni dopo la sua morte prematura, nel portare in scena lavori della tradizione del teatro veneto; fra questi, oltre a quelli gi\u00e0 citati, Cesare Polacco e Margherita Seglin.\nIl cinema.\nCon l'avvento del sonoro inizia a lavorare per il cinema esordendo nel 1932 in \"Figaro e la sua gran giornata\" di Mario Camerini e prosegue, sino alla morte prematura, ad essere protagonista di diversi film anche se non pu\u00f2 essere considerato, a tutti gli effetti, un attore cinematografico. Prende comunque parte a \"1860\" di Alessandro Blasetti - che lo diriger\u00e0 anche in Aldebaran e Vecchia guardia - del 1934. Appare curiosamente circa vent'anni dopo la morte nel film \"C'era una volta Angelo Musco\", film rievocativo della vita e la carriera del grande attore siciliano e composto da vecchi spezzoni di film rimontati per l'occasione."}
{"id": "3001554", "revid": "174925", "url": "https://it.wikipedia.org/wiki?curid=3001554", "title": "Buddha eterno", "text": "La nozione del Buddha eterno (lingua cinese \u672c\u4f5b \"b\u011bnf\u00f3\"; lingua giapponese \"honbutsu\"; lingua coreana \ubcf8\ubd88 \"bonbul\" o \"ponbul\"; lingua vietnamita \"b\u1ea3n ph\u1eadt\") \u00e8 una dottrina buddhista mah\u0101y\u0101na presentata per la prima volta e ripresa, successivamente, anche nel \"Mah\u0101y\u0101na Mah\u0101parinirv\u0101\u1e47as\u016btra\".\n, il Buddha \u015a\u0101kyamuni interrogato dal \"bodhisattva\" Maitreya durante l'assemblea sul G\u1e5bdhrak\u016b\u1e6daparvata sostiene che egli da sempre ha raggiunto l'illuminazione e da sempre si attiva nelle pratiche \"bodhisattviche\" affinch\u00e9 gli esseri senzienti si possano salvare raggiungendo la \"bodhi\".\nMichio T. Shinozaki evidenzia come tale dottrina sia strettamente correlata a quella del \"Trik\u0101ya\" identificando nel Buddha \u015a\u0101kyamuni:\nNe consegue che il Buddha storico \u015a\u0101kyamuni (\"nirm\u0101\u1e47ak\u0101ya\") identificandosi con la sua dottrina eterna (\"dharmak\u0101ya\") diviene:\nIl Buddha \u015a\u0101kyamuni eterno non va in alcun modo confuso con il Dio delle religioni monoteistiche esso \u00e8 la manifestazione del \"Dharma\" e quindi non implica un'eternit\u00e0 che non muta mai quanto piuttosto una durata eternamente dinamica. Tale dinamismo fa s\u00ec che il Buddha \u015a\u0101kyamuni eterno si riveli nella continua pratica dei \"bodhisattva\".\nSecondo Bunsaku Kurata e Yoshiro Tamura:\nL'eternit\u00e0 del Buddha, in questa dottrina, non \u00e8 quiete perenne ma eterna attivit\u00e0 bodhisattvica frutto della profonda compassione del Buddha nei confronti degli esseri senzienti.\nQuindi se gi\u00e0 nel Buddhismo dei Nik\u0101ya e in quello Mah\u0101y\u0101na si trova espresso il principio dell'unit\u00e0 della persona illuminata (il \"Buddha\") e del \"Dharma\": \ntale principio di unit\u00e0 (in lingua giapponese \u4eba\u6cd5\u4e00\u7b87 \"ninp\u014d-ikka\") viene riaffermato allo stesso modo con riferimento al \"Sutra del Loto\", ovvero che la persona e il \"Dharma\" si fondono nell'illuminazione, essendo il \"Dharma\" sia fondamento dell'Universo sia fondamento dell'essere umano. &lt;br&gt;\nI due \"Buddha\" (\u015a\u0101kyamuni e Prabh\u016btaratna) presenti insieme nell' rappresentano l'unit\u00e0 dell'aspetto soggettivo e dell'aspetto oggettivo della \"mistica Legge\" (\"Dharma\"): \"Legge\" \u201cincarnata\u201d nel Buddha e Buddha \u201cincarnato\u201d nella (e quindi \u201cconfigurante\u201d la) \"Legge\" quindi \"Dharma\" incarnato nel Buddha e Buddha \u201cindharmato\u201d nel \"Dharma\" e, come tale, Buddha eterno."}
{"id": "3001562", "revid": "110157", "url": "https://it.wikipedia.org/wiki?curid=3001562", "title": "Girls Got Rhythm", "text": "Girls Got Rhythm \u00e8 un singolo degli AC/DC pubblicato nel 1979 da Atlantic Records in formato 7\", estratto dall'album \"Highway to Hell\".\nIl disco.\nUna versione dal vivo di \"Girls Got Rhythm\" \u00e8 contenuta in ', disco incluso nel cofanetto \"Bonfire\". La canzone \u00e8 presente anche nel film '."}
{"id": "3001563", "revid": "599013", "url": "https://it.wikipedia.org/wiki?curid=3001563", "title": "Abarmalane", "text": "Abarmalane, o anche Adarmalane, \u00e8 un comune rurale del Mali facente parte del circondario di Goundam, nella regione di Timbuct\u00f9."}
{"id": "3001565", "revid": "767487", "url": "https://it.wikipedia.org/wiki?curid=3001565", "title": "Championship Manager 2010", "text": "Championship Manager 2010 \u00e8 un videogioco per PC/MAC, pubblicato nella sua versione Windows l'11 settembre 2009. Fa parte della serie di Championship Manager. Il gioco \u00e8 uscito due anni dopo la precedente versione. La versione per MAC \u00e8 stata pubblicata a fine novembre, sviluppata dalla Virtual Programming LTD.\nModalit\u00e0 di gioco.\nLa Beautiful Game Studios ha aggiunto a questa versione del gioco nuove caratteristiche, tra cui:\nIl cambio da \"Championship Manager 2009\" a \"Championship Manager 2010\".\nIn origine il gioco venne chiamato \"Championship Manager 2009\", ma in seguito, visti i ritardi nella distribuzione, venne tramutato in \"Championship Manager 2010\". Infatti questo gioco \u00e8 il primo della saga per il quale sono occorsi due anni di sviluppo. La prima data di \"release\" annunciata fu aprile 2009. In seguito lo si annunci\u00f2 per settembre ed infatti fu pubblicato l'11 settembre 2009; i motivi del posticipo sono legati al perfezionamento del gioco. Il 18 agosto 2009 \u00e8 uscita la demo. Il gioco \u00e8 acquistabile anche online dal sito ufficiale.\nGiudizi.\nIl gioco \u00e8 stato definito \"una grande ed innovativa alternativa a Football Manager\". Infatti per la prima volta al gioco \u00e8 stato dato un punteggio di 8 su 10. Il gioco ha ricevuto una media di Metacritic 73%.\nVendite.\nIl gioco la prima settimana era in 1\u00aa posizione come vendite, la seconda in 2\u00aa posizione e dopo quattro mesi \u00e8 andata fuori dalla 'Top 10'."}
{"id": "3001566", "revid": "504514", "url": "https://it.wikipedia.org/wiki?curid=3001566", "title": "Championship Manager 2009", "text": ""}
{"id": "3001568", "revid": "86343", "url": "https://it.wikipedia.org/wiki?curid=3001568", "title": "Adarmalane", "text": ""}
{"id": "3001572", "revid": "767487", "url": "https://it.wikipedia.org/wiki?curid=3001572", "title": "Waldyr Geraldo Boccardo", "text": ""}
{"id": "3001577", "revid": "767487", "url": "https://it.wikipedia.org/wiki?curid=3001577", "title": "Zenny de Azevedo", "text": ""}
{"id": "3001580", "revid": "300067", "url": "https://it.wikipedia.org/wiki?curid=3001580", "title": "Algod\u00e3o", "text": ""}
{"id": "3001581", "revid": "300067", "url": "https://it.wikipedia.org/wiki?curid=3001581", "title": "Algodao", "text": ""}
{"id": "3001583", "revid": "300067", "url": "https://it.wikipedia.org/wiki?curid=3001583", "title": "Zenny De Azevedo", "text": ""}
{"id": "3001587", "revid": "729019", "url": "https://it.wikipedia.org/wiki?curid=3001587", "title": "Stazione di Lavis", "text": "La stazione di Lavis \u00e8 una fermata ferroviaria della Ferrovia del Brennero che si trova nel comune di Lavis. \u00c8 gestita da Rete Ferroviaria Italiana.\nNel territorio del comune \u00e8 presente anche l'impianto di Lavis FTM che si trova sulla linea a scartamento ridotto Trento-Mal\u00e9-Mezzana, inaugurata nel 1964 in sostituzione della preesistente tranvia.\nStoria.\nAttivata come stazione, venne declassata a fermata impresenziata il 14 agosto 2003.\nStrutture e impianti.\nIl piazzale \u00e8 composto dai due binari di corsa della linea ferroviaria. Entrambi sono provvisti di banchina e sono collegati tra loro da un sottopassaggio. Il primo binario \u00e8 usato dai treni diretti a Bolzano mentre al secondo binario fermano i treni diretti a Verona Porta Nuova.\nIl primo binario \u00e8 riparato da una piccola pensilina in ferro in corrispondenza all'uscita del locale che ospita la sala di attesa. Il binario 2 invece ha una pensilina in plastica e metallo, in corrispondenza dell'accesso al sottopassaggio.\nIl fabbricato viaggiatori si sviluppa su due piani ed \u00e8 costruito in muratura. Il primo piano non \u00e8 accessibile ai viaggiatori, mentre al piano terra sono presenti la biglietteria self-service e una sala di attesa. Nel locale adiacente a quello che ospita la sala di attesa sono presenti i servizi igienici.\nSono presenti alcuni monitor che visualizzano gli arrivi, le partenze e gli eventuali ritardi dei treni.\nLa stazione \u00e8 controllata da telecamere.\nMovimento.\nLa fermata \u00e8 servita da un treno regionale ogni ora per entrambe le direzioni.\nGli orari sono cadenzati (ad eccezione degli orari di punta):"}
{"id": "3001591", "revid": "71433", "url": "https://it.wikipedia.org/wiki?curid=3001591", "title": "Dinner for Schmucks", "text": ""}
{"id": "3001593", "revid": "287204", "url": "https://it.wikipedia.org/wiki?curid=3001593", "title": "Aleksandar Tirnani\u0107", "text": "Ricopr\u00ec il ruolo di commissario tecnico della Nazionale di calcio della Jugoslavia per vari anni, facendo parte di commissioni formate da pi\u00f9 allenatori e ottenendo tre piazzamenti sul podio nel corso di altrettante edizioni delle Olimpiadi (argento nel 1948 e 1952, oro nel 1960).\nBiografia.\nNato nel piccolo villaggio di Krnjevo, vicino a Smederevo, nella Jugoslavia centrale, con la famiglia si trasfer\u00ec a Belgrado quando era ancora molto piccolo. Perse il padre, lavoratore nel settore metallurgico, nel 1914, a causa del primo conflitto mondiale, e la madre durante i bombardamenti di Belgrado del 1944. Fin da piccolo gioc\u00f2 a calcio, ricevendo la prima occasione di entrare in una squadra a tredici anni. Fu piuttosto attivo politicamente \u2014 vicino agli ambienti di sinistra \u2014 partecipando al boicottaggio delle Olimpiadi di da parte della squadra jugoslava. Come la maggior parte degli atleti dell'epoca, durante la sua carriera da giocatore segu\u00ec un regime di vita poco adatto all'attivit\u00e0 sportiva.\nCaratteristiche tecniche.\nEra un'ala destra.\nCarriera.\nGiocatore.\nClub.\nInizi\u00f2 la sua carriera prima nelle giovanili del SK Jugoslavija, poi in quelle del , debuttando in prima squadra a diciassette anni, rimanendo poi permanentemente nel gruppo dei titolari; vinse per cinque volte il campionato jugoslavo, assommando cinquecento presenze con la squadra della capitale. Giocando a fianco di Blagoje Marjanovi\u0107 form\u00f2 una coppia molto efficace a centrocampo.\nNazionale.\nEntr\u00f2 nel giro della Nazionale nel 1929, venendo incluso nella lista dei convocati per il primo Mondiale, . In tale competizione segn\u00f2 al ventunesimo minuto della partita Jugoslavia - del 14 giugno, divenendo cos\u00ec, a diciotto anni e 364 giorni, il marcatore pi\u00f9 giovane dell'edizione (il record venne battuto dal messicano Manuel Rosas appena cinque giorni dopo). In tutto ha collezionato cinquanta presenze e dodici reti con la selezione jugoslava.\nAllenatore.\nAssunse per la prima volta la guida della Nazionale nel 1946, in occasione del primo match giocato dalla selezione dopo la fine della guerra, tenutosi a Praga, contro la . Bas\u00f2 la squadra pi\u00f9 sulla creativit\u00e0 che sul rigore tattico; nel corso degli anni, si avvicendarono svariati altri tecnici, ma lui rimase in panchina pi\u00f9 o meno costantemente fino al 1966, partecipando a due edizioni del Mondiale, e ."}
{"id": "3001595", "revid": "287204", "url": "https://it.wikipedia.org/wiki?curid=3001595", "title": "Aleksandar Tirnanic", "text": ""}
{"id": "3001601", "revid": "32855423", "url": "https://it.wikipedia.org/wiki?curid=3001601", "title": "Pietro l'Aleutino", "text": ""}
{"id": "3001603", "revid": "599013", "url": "https://it.wikipedia.org/wiki?curid=3001603", "title": "Fernando Pereira de Freitas", "text": ""}
{"id": "3001604", "revid": "300067", "url": "https://it.wikipedia.org/wiki?curid=3001604", "title": "Fernando Brobr\u00f3", "text": ""}
{"id": "3001605", "revid": "287204", "url": "https://it.wikipedia.org/wiki?curid=3001605", "title": "Fernando Brobro", "text": ""}
{"id": "3001611", "revid": "1573940", "url": "https://it.wikipedia.org/wiki?curid=3001611", "title": "Sinclair Breweries", "text": "Sinclair Breweries \u00e8 un produttore di birra, proprietario dei birrifici scozzesi Orkney Brewery e Atlas Brewery. La sede della compagnia \u00e8 situata a Cawdor, mentre gli impianti di produzione sono quelli dell'Orkney Brewery a Quoyloo, nelle isole Orcadi.\nStoria.\nL'Orkney Brewery (in inglese \"birrificio orcade\") fu fondato nel 1988 da Roger White nell'edificio della vecchia scuola di Sandwick, nelle isole Orcadi. Atlas Brewery fu fondato invece nel febbraio 2002 da Neill Cotton, in seguito i due birrifici si unirono nel giugno 2004 sotto il nome di Highland &amp; Islands Breweries, nonostante ci\u00f2 le due produzioni di birra rimasero separate e indipendenti. Nel maggio 2006 la compagnia dichiar\u00f2 fallimento, e venne sostituita dal marchio Sinclair Breweries. Agli inizi del 2010 l'Atlas Brewery chiuse i battenti e la produzione venne spostata nel birrificio sulle Orcadi.\nIl caso \"Skull Splitter\".\nNel 2008 la birra \"Skull Splitter\" prodotta da Orkney Brewery fu al centro di una controversia riguardo al proprio nome. Il Portman Group, ovvero il gruppo di controllo per le bevande alcoliche, apr\u00ec un'indagine sulla birra sostenendo che il suo nome risultava troppo aggressivo, (skull splitter letteralmente significa \"spacca cranio\"), che avrebbe potuto portare ad un'interdizione della vendita della birra nel territorio britannico. Sinclair breweries lanci\u00f2 una campagna in difesa della birra che ricevette una grande risposta. Gli argomenti in difesa furono il fatto che la birra era famosa e venduta a livello internazionale, con una storia ventennale costellata di premi, come il riconoscimento del CAMRA per la birra britannica campionessa suprema dell'inverno 2001. Inoltre venne spiegato che l'origine del nome deriva dalla figura storica di Thorfinn Hausakljuv, settimo conte vichingo delle isole Orcadi intorno all'anno 950, che veniva soprannominato appunto \"Skullsplitter\". In seguito a questa campagna il Portman Group decise il 23 dicembre 2008 di non portare avanti l'accusa contro la birra."}
{"id": "3001612", "revid": "256896", "url": "https://it.wikipedia.org/wiki?curid=3001612", "title": "Guerra Sioux", "text": ""}
{"id": "3001613", "revid": "198326", "url": "https://it.wikipedia.org/wiki?curid=3001613", "title": "Isidoro Bianchini", "text": "\"Dorino\" detiene il record di miglior rapporto tra Palii di Siena corsi e vinti: su 24 disputati ne vinse infatti 13, pari quindi al 54% di vittorie.\nVinse in ben nove differenti Contrade, preceduto soltanto da \"Caino\" e \"Pavolino\" (che vinsero in 10 Contrade). A ci\u00f2 va aggiunto il primato mai battuto di 5 Palii consecutivi vinti, in un periodo in cui i fantini di prestigio non mancavano: basti pensare a \"Nacche\", \"Ciocio\" e \"Bigg\u00e9ri\"."}
{"id": "3001614", "revid": "260676", "url": "https://it.wikipedia.org/wiki?curid=3001614", "title": "Orkney Brewery", "text": ""}
{"id": "3001616", "revid": "260676", "url": "https://it.wikipedia.org/wiki?curid=3001616", "title": "Atlas Brewery", "text": ""}
{"id": "3001617", "revid": "260676", "url": "https://it.wikipedia.org/wiki?curid=3001617", "title": "Highland &amp; Islands Breweries", "text": ""}
{"id": "3001618", "revid": "729019", "url": "https://it.wikipedia.org/wiki?curid=3001618", "title": "Stazione di Kensal Green", "text": "La stazione di Kensal Green \u00e8 una stazione situata nel quartiere omonimo, nel borgo londinese di Brent. \u00c8 servita dai servizi dalla metropolitana di Londra e da treni suburbani transitanti sulla linea lenta per Watford (sezione della \"West Coast Main Line\").\nStoria.\nLa stazione venne inaugurata il 1\u00ba ottobre 1916 sulla \"Watford DC Line\" a nord della preesistente London and North Western Railway (LNWR) tra Euston e Watford.\nI treni della linea Bakerloo erano gi\u00e0 in servizio tra Queen's Park e Willesden Junction dal 10 maggio 1915.\nDal novembre 2007 i servizi della National Rail a Kensal Green sono operati dalla LOROL in accordo con Transport for London usando il simbolo del London Overground; la stazione \u00e8 invece gestita dalla London Underground.\nMovimento.\nLa stazione \u00e8 servita dai treni della linea Bakerloo della metropolitana di Londra e dai treni della linea Watford DC della London Overground, transitanti lungo la linea ferroviaria omonima.\nIl servizio della London Overground prevede, negli orari di morbida, quattro treni all'ora per direzione (verso Euston e verso Watford Junction).\nInterscambi.\nNelle vicinanze della stazione effettuano fermata alcune linee automobilistiche, gestite da London Buses."}
{"id": "3001621", "revid": "599013", "url": "https://it.wikipedia.org/wiki?curid=3001621", "title": "Alzounoub", "text": "Alzounoub \u00e8 un comune rurale del Mali facente parte del circondario di Goundam, nella regione di Timbuct\u00f9."}
{"id": "3001622", "revid": "89688", "url": "https://it.wikipedia.org/wiki?curid=3001622", "title": "Zona inguinale", "text": ""}
{"id": "3001623", "revid": "287204", "url": "https://it.wikipedia.org/wiki?curid=3001623", "title": "AEGON International 2010", "text": "L'AEGON International 2010 era un torneo tennistico che si \u00e8 svolto in concomitanza tra uomini e donne, su campi in erba all'aperto. \u00c8 stata la 35\u00aa edizione del torneo per le donne e la seconda per gli uomini. Apparteneva alle categorie WTA Premier per quanto riguarda la parte femminile, e all'ATP World Tour 250 series per l'evento maschile. Si \u00e8 svolto al Devonshire Park Lawn Tennis Club di Eastbourne, in Inghilterra, dal 13 al 19 giugno 2010.\nPartecipanti ATP.\nAltri partecipanti.\nI giocatori seguenti hanno ricevuto una wild-card per l'ingresso nel tabellone principale:\nI giocatori seguenti hanno superato tutti i turni di qualificazione per il tabellone principale:\nPartecipanti WTA.\nAltre partecipanti.\nLe giocatrici seguenti hanno ricevuto una wild-card per l'ingresso nel tabellone principale:\nLe giocatrici seguenti hanno superato tutti i turni di qualificazione per il tabellone principale:\nCampioni.\nSingolare maschile.\n Micha\u00ebl Llodra ha battuto in finale Guillermo Garc\u00eda L\u00f3pez, 7-5, 6-2\nSingolare femminile.\n Ekaterina Makarova ha battuto in finale Viktoryja Azaranka, 7-65, 6-4\nDoppio maschile.\n Mariusz Fyrstenberg / Marcin Matchowski hanno battuto in finale Colin Fleming / Ken Skupski, 6-3, 5-7, [10-8]\nDoppio femminile.\n Lisa Raymond / Rennae Stubbs hanno battuto in finale Kv\u011bta Peschke / Katarina Srebotnik, 6-2, 2-6, [13-11]"}
{"id": "3001624", "revid": "125491740", "url": "https://it.wikipedia.org/wiki?curid=3001624", "title": "California meridionale", "text": "La California meridionale (\"Southern California\" in inglese, talvolta abbreviato in \"SoCal\") \u00e8 una regione statunitense corrispondente alla parte meridionale della California.\nGeografia.\nLa regione comprende generalmente le dieci contee meridionali della California e si estende lungo la costa dell'oceano Pacifico dalla contea di San Luis Obispo fino alla frontiera con il Messico. Nell'entroterra la regione \u00e8 delimitata dai confini con gli Stati di Nevada e Arizona. Ad est della California meridionale vi sono il deserto del Colorado e il fiume Colorado, che segnano appunto i confini con gli stati situati ad est, Nevada e Arizona.\nDemografia.\nL'area urbana maggiormente popolata si estende lungo la costa e va da Ventura, attraversa la Greater Los Angeles Area, l'Inland Empire e giunge alla citt\u00e0 di San Diego. Sono comprese nella California meridionale, tra le altre, anche la contea di Riverside, la contea di San Bernardino, la contea di San Diego, la contea di Kern, la contea di Ventura e la contea di Santa Barbara. Al 2010, abitano nella California meridionale circa 22.680.000 persone, cio\u00e8 circa il 60% della popolazione della California.\nPaesaggio urbano.\nCome detto, la zona \u00e8 costituita da un ambiente urbano fortemente sviluppato. Si tratta della terza macroarea per popolazione degli Stati Uniti dopo la megalopoli dei Grandi Laghi e la zona urbana del nord-est.\nLuoghi naturali.\nTra i principali luoghi naturali vi sono la Antelope Valley, il lago Salton, le Channel Islands, la faglia di Sant'Andrea, la valle di Coachella, la baia di San Diego, la valle di San Fernando, le San Gabriel Mountains, la Valle della Morte, la Imperial Valley, l'isola di Santa Catalina, i Monti Santa Rosa e il deserto del Mojave.\nIntrattenimento.\nLa California meridionale \u00e8 fonte di intrattenimento tra le pi\u00f9 importanti del mondo: \u00e8 sede di Hollywood, Warner Bros. Pictures, Sony Pictures, Paramount Pictures, 20th Century Fox, The Walt Disney Company, Universal Studios e altri centri di produzione cinematografica, musicale e altro."}
{"id": "3001629", "revid": "228587", "url": "https://it.wikipedia.org/wiki?curid=3001629", "title": "Jinx", "text": ""}
{"id": "3001632", "revid": "300067", "url": "https://it.wikipedia.org/wiki?curid=3001632", "title": "Waldemar Blatskauskas", "text": "\u00c8 morto in un incidente stradale."}
{"id": "3001634", "revid": "767487", "url": "https://it.wikipedia.org/wiki?curid=3001634", "title": "Moys\u00e9s Bl\u00e1s", "text": ""}
{"id": "3001635", "revid": "287204", "url": "https://it.wikipedia.org/wiki?curid=3001635", "title": "Moyses Blas", "text": ""}
{"id": "3001649", "revid": "32856292", "url": "https://it.wikipedia.org/wiki?curid=3001649", "title": "Neri americani", "text": ""}
{"id": "3001650", "revid": "599013", "url": "https://it.wikipedia.org/wiki?curid=3001650", "title": "Bintagoungou", "text": "Bintagoungou \u00e8 un comune rurale del Mali facente parte del circondario di Goundam, nella regione di Timbuct\u00f9.\nIl comune \u00e8 composto da 8 nuclei abitati:"}
{"id": "3001652", "revid": "1305772", "url": "https://it.wikipedia.org/wiki?curid=3001652", "title": "Civil Rights Act", "text": "Civil Rights Act, o legge sui diritti civili, si riferisce a diverse leggi sui diritti civili emanate negli USA nel corso della loro storia:"}
{"id": "3001659", "revid": "1543377", "url": "https://it.wikipedia.org/wiki?curid=3001659", "title": "Dou\u00e9kir\u00e9", "text": "Dou\u00e9kir\u00e9 \u00e8 un comune rurale del Mali facente parte del circondario di Goundam, nella regione di Timbuct\u00f9."}
{"id": "3001660", "revid": "300067", "url": "https://it.wikipedia.org/wiki?curid=3001660", "title": "Israel Machado Campelo de Andrade", "text": ""}
{"id": "3001661", "revid": "287204", "url": "https://it.wikipedia.org/wiki?curid=3001661", "title": "Douekire", "text": ""}
{"id": "3001664", "revid": "1543377", "url": "https://it.wikipedia.org/wiki?curid=3001664", "title": "Doukouria", "text": "Doukouria \u00e8 un comune rurale del Mali facente parte del circondario di Goundam, nella regione di Timbuct\u00f9."}
{"id": "3001667", "revid": "486946", "url": "https://it.wikipedia.org/wiki?curid=3001667", "title": "Disney Channel UK", "text": ""}
{"id": "3001669", "revid": "110157", "url": "https://it.wikipedia.org/wiki?curid=3001669", "title": "Museo nazionale degli strumenti musicali", "text": "Il Museo nazionale degli strumenti musicali \u00e8 sito nella Palazzina Samoggia in piazza Santa Croce in Gerusalemme 9/a (l'accesso \u00e8 a fianco della Chiesa di Santa Croce di Gerusalemme), a Roma.\nDi propriet\u00e0 statale, dal dicembre 2014 il Ministero per i beni e le attivit\u00e0 culturali lo ha gestito tramite il Polo museale del Lazio, e dal dicembre 2019 attraverso la Direzione Musei statali di Roma.\nStoria.\nTra quanti si sono dedicati alla raccolta degli strumenti musicali vi sono Athanasius Kircher ed Evan Gorga. Il collezionista gesuita Kircher, come appare dal libro di Andrea Cionci \"Il tenore collezionista\" edito da Edizioni Nardini nel 2004, pare che sia stato un esperto di organologia. Con l'arrivo dei piemontesi a Roma la collezione Kircher fu dispersa, invece il Gorga ebbe dei problemi economici e di spazio; tuttavia gli rimasero circa 3000 pezzi stipati in dieci appartamenti di Via Cola di Rienzo 285 a Roma e, successivamente, entrarono, come possedimento dello Stato italiano il 27 settembre 1949 quando lo stato stesso si impegn\u00f2 a pagare i debiti di Gorga.\nGli strumenti musicali erano, ad ogni modo, una delle 30 collezioni con pi\u00f9 di 150000 pezzi della raccolta Gorga, privi in origine di una propria sede di esposizione. Tra le altre collezioni di Gorga, non presenti nel museo, sono da citare: giocattoli, terrecotte, farmacie da viaggio, ferri chirurgici e bilance. La sede per gli strumenti musicali all'inizio fu un problema, questa fu in seguito trovata mediante l'interessamento della professoressa Luisa Cervelli la quale si batt\u00e9 per il restauro e la catalogazione sistematica. In seguito acquis\u00ec vari altri strumenti tra cui l'arpa Barberini, il pianoforte di Bartolomeo Cristofori, i cornamuti cinquecenteschi di Weier, il claviciterio. Il secondo piano, che dovr\u00e0 accogliere gli strumenti del XIX secolo \u00e8 ancora in fase di allestimento. Altri strumenti, depositati nei magazzini limitrofi saranno esposti in una palazzina attigua a restauro ultimato."}
{"id": "3001675", "revid": "767487", "url": "https://it.wikipedia.org/wiki?curid=3001675", "title": "Changes Two", "text": "Changes Two \u00e8 un album di Charles Mingus pubblicato nel 1975.\nTracce.\nTutti brani sono stati composti da Mingus tranne quelli dove indicato diversamente."}
{"id": "3001677", "revid": "767487", "url": "https://it.wikipedia.org/wiki?curid=3001677", "title": "Changes One", "text": "Changes One \u00e8 un album di Charles Mingus pubblicato nel 1975."}
{"id": "3001678", "revid": "200154", "url": "https://it.wikipedia.org/wiki?curid=3001678", "title": "Bussana Mare", "text": ""}
{"id": "3001679", "revid": "729019", "url": "https://it.wikipedia.org/wiki?curid=3001679", "title": "Yakovlev Yak-18", "text": "Lo Yakovlev Yak-18 (in cirillico \u042f\u043a\u043e\u0432\u043b\u0435\u0432 \u042f\u043a-18, nome in codice NATO Max, Mouse per la versione Yak-18P) era un monomotore da addestramento ad ala bassa progettato dall'OKB 115 diretto da Aleksandr Sergeevi\u010d Jakovlev e sviluppato in Unione Sovietica negli anni cinquanta.\nImpiegato negli anni successivi principalmente dalla Sovetskie Voenno-vozdu\u0161nye sily (VVS), l'Aeronautica militare dell'Unione Sovietica, e da molte forze aeree del Patto di Varsavia e filosovietiche, rimase in servizio nelle sue varie versioni per gran parte della seconda met\u00e0 del XX secolo.\nStoria.\nSviluppo.\nA met\u00e0 degli anni quaranta il governo sovietico ritenne necessario avviare lo sviluppo di un nuovo aereo da addestramento basico che potesse rimpiazzare il monoplano UT-2 ed il biplano Polikarpov Po-2 utilizzati fino a quel momento nei reparti di formazione dei piloti della VVS e della DOSAAF, quest'ultima organizzazione paramilitare che preparava i futuri piloti per esercito, aeronautica e marina militare.\nIl progetto venne affidato ad Aleksandr Sergeevi\u010d Jakovlev, membro della seconda generazione di progettisti aeronautici russi e direttore dell'ufficio di progettazione (OKB) 115, in virt\u00f9 della sua esperienza nella realizzazione di velivoli leggeri anche se la sua produzione pi\u00f9 nota riguardava modelli di caccia. Gi\u00e0 nel 1944, Jakovlev aveva costruito, come sviluppo dell'UT-2, il monoposto Yak-5 realizzato interamente in legno, caratterizzato dall'abitacolo chiuso e da un carrello d'atterraggio fisso, ma bench\u00e9 si fosse rivelato molto promettente venne deciso di non dargli seguito perch\u00e9 ritenuto gi\u00e0 obsoleto nella concezione. Tuttavia l'esperienza acquisita con il prototipo venne sfruttata per pianificare un nuovo modello che rispondesse ad una serie di specifiche richieste dal governo sovietico. La richiesta, ufficializzata il 27 marzo 1946, prevedeva la fornitura di un nuovo velivolo biposto che doveva essere equipaggiato con la nuova motorizzazione Shvetsov M-11FM o Shvetsov M-12, che grazie alle loro caratteristiche potesse raggiungere la velocit\u00e0 al suolo massima di 260 km/h, con una velocit\u00e0 di atterraggio pari a 75\u00a0km/h, un'autonomia di 900 km, una velocit\u00e0 di salita a 1\u00a0000\u00a0m di 3 min e 30 s ed una quota di tangenza pratica pari a 5\u00a0500\u00a0m. Del modello si sarebbero dovuti consegnare due prototipi da utilizzare in prove di valutazione entro il 1\u00ba giugno 1946.\nI due esemplari, che assunsero la designazione Yak-18, differivano nella motorizzazione adottata. Il primo Yak-18-1, equipaggiato con un motore M-11FM abbinato ad un'elica Vish-AB-22, venne portato in volo per la prima volta il 6 maggio 1946 ai comandi del pilota collaudatore G.S. Klimu\u0161kin, e continu\u00f2 i collaudi fino al 29 maggio. Il secondo esemplare, designato Yak-18-2, adottava un motore pi\u00f9 potente M-11FR-1 abbinato ad un'elica V-112A/12. Comp\u00ec il primo volo il successivo 17 maggio continuando i test presso la fabbrica fino al 6 giugno. Fatta eccezione per i motori, i due prototipi dello Yak-18 risultavano praticamente identici, tuttavia gradualmente venne scelto il secondo prototipo come precursore della produzione in serie.\nIl nuovo aereo vol\u00f2 un anno dopo con un motore radiale a cinque cilindri Shvetsov M-11 da 119KW (160\u00a0hp) ed un carrello d'atterraggio tradizionale con carrelli principali retrattili pneumatici e ruotino di coda fisso. Entr\u00f2 in servizio come addestratore prima della fine dell'anno e venne prodotto fino al 1956. A partire dal 1950 alcuni aerei di questo tipo vennero forniti alla Cina sotto forma di componenti da assemblare. Nel 1954 i cinesi iniziarono la produzione su licenza di questo addestratore con la denominazione CJ-5.\nGli Yak-18 divennero famosi per il loro uso come bombardieri notturni durante la guerra di Corea. Questi aerei erano stati modificati dalla Chos\u014fn Inmin Kun Konggun, l'aeronautica militare nordcoreana, dotandoli di piloni per bombe nella sezione alare centrale. L'azione pi\u00f9 rilevante fu la distruzione di un deposito con pi\u00f9 di 20 milioni di litri di carburante presso Incheon nel giugno 1953 da parte di quattro o cinque Yak-18.\nSecondo molti militari statunitensi il rumore del motore Shvetsov M-11 era molto simile a quello del motore a benzina usato per le prime lavatrici per cui soprannominarono lo Yak-18 \"Washing Machine Charlie\" (\"lavatrice Charlie\", quest'ultimo dovuto all'alfabeto fonetico NATO che identificava genericamente con la lettera \"C\" gli asiatici), un altro soprannome era \"Bed Check Charlie\" per l'uso frequente in incursioni notturne di disturbo contro le truppe ONU, che proseguirono finch\u00e9 non vennero impedite da una maggiore presenza di caccia notturni dell'ONU.\nLo Yak-18 divenne famoso anche per un primato di velocit\u00e0 per la sua categoria stabilito nel 1951 e per essere stato l'aereo su cui avevano imparato a volare il cosmonauta Yuri Gagarin e No Kum-Sok, primo pilota nordcoreano a disertare fuggendo a sud col suo MiG-15.\nCol ritiro dal servizio di molti aerei a carrello tradizionale e l'aumento di nuovi modelli con carrello a triciclo era necessario un nuovo addestratore con questo tipo di carrello, per cui Yakovlev progett\u00f2 una nuova versione dello Yak-18 con carrello triciclo retrattile e motore radiale Ivchenko AI-14RF da 224\u00a0kW (300\u00a0hp) che venne denominata Yak-18A.\nQuesta versione si rivel\u00f2 molto facile da produrre e per le attivit\u00e0 di manutenzione, al punto che ne vennero derivate altre due, l'addestratore Yak-54 e l'aereo da collegamento a quattro posti Yak-18T che sono ancora in produzione dopo 55 anni.\nAttualmente dovrebbero esistere ancora circa quaranta Yak-18, di cui sei in condizioni di volo, tre negli USA e tre in Europa, altri quattro sono in fase di restauro per rimetterli in condizioni di volo in varie parti del mondo ed altri in esposizione in vari musei.\nIl CJ-6a di produzione cinese \u00e8 a volte considerato una versione dello Yak-18 ma in realt\u00e0 \u00e8 un aereo interamente progettato in Cina da Bushi Cheng e prodotto dalla Nanchang Aircraft Company.\nImpiego operativo.\nLo Yak-18 e le sue numerose versioni divennero gli addestratori standard sovietici, utilizzati nelle scuole di volo della Sovetskie Voenno-vozdu\u0161nye sily, l'aeronautica militare, e della paramilitare DOSAAF. Inoltre venne adottato da numerose aeronautiche militari aderenti al Patto di Varsavia e nazioni rette da governi filosovietici. La Cina ne produsse una versione su licenza.\nAlcuni Yak-18 nordcoreani vennero dotati di piloni alari ed impiegati come bombardieri notturni durante la guerra di Corea."}
{"id": "3001690", "revid": "226458", "url": "https://it.wikipedia.org/wiki?curid=3001690", "title": "Trittico di Navol\u00e8", "text": "Il Trittico di Navol\u00e8 \u00e8 formato da tre dipinti a olio su tavola di Cima da Conegliano, originariamente nella chiesa di Navol\u00e8 di Gorgo al Monticano ed attualmente conservato presso il Museo d'arte sacra Albino Luciani della Diocesi di Vittorio Veneto.\nDescrizione.\nIl pannello centrale (180x90 cm) rappresenta San Martino e il povero; i pannelli laterali (105x38 cm): a sinistra san Giovanni Battista e a destra san Pietro con il libro e le chiavi."}
{"id": "3001692", "revid": "1226", "url": "https://it.wikipedia.org/wiki?curid=3001692", "title": "Fetonte (astronomia)", "text": ""}
{"id": "3001693", "revid": "729019", "url": "https://it.wikipedia.org/wiki?curid=3001693", "title": "Oxford Circus (metropolitana di Londra)", "text": "Oxford Circus \u00e8 una stazione della metropolitana di Londra, all'incrocio tra le linee Central, la Victoria e Bakerloo.\n\u00c8 la terza stazione per volume di traffico dell'intera rete e la pi\u00f9 utilizzata tra quelle prive di connessione alla National Rail.\nStoria.\nCentral line.\nNegli anni 1890, la Central London Railway (CLR) present\u00f2 al Parlamento un progetto di legge ad iniziativa personale per la costruzione di una ferrovia sotterranea tra Shepherd's Bush e Cornhill (l'odierna Bank); questi progetti vennero accettati dal Parlamento il 5 agosto 1891.\nLa CLR ingaggi\u00f2 gli ingegneri James Henry Greathead, Sir John Fowler, e Sir Benjamin Baker per la progettazione della linea. L'inaugurazione ufficiale della CLR (oggi nota come Central line), presenziata dal principe di Galles, avvenne il 27 luglio 1900, per poi essere aperta al pubblico tre giorni dopo, il 30 luglio. La stazione di Oxford Circus venne aperta come parte della prima sezione della linea, quella tra Shepherd's Bush e Bank; nel 1935\u201440 fu inoltre interessata da un intervento di ampliamento della banchina, nell'ambito del \"New Works Programme\".\nBakerloo e Victoria line.\nNel 1900 venne autorizzata la progettazione di un'altra linea, interamente sotterranea, tra Marylebone ed Elephant &amp; Castle via Baker Street and Waterloo. La costruzione delle infrastrutture ebbe inizio nell'agosto 1898 sotto la direzione di Sir Benjamin Baker, W.R. Galbraith e R.F. Church; anche Oxford Circus venne coinvolta dalla BS&amp;WR (l'odierna Bakerloo line), e le banchine della nuova linea vennero inaugurate il 10 marzo 1906.\nUn'altra linea, infine, ha segnato la storia della stazione di Oxford Circus: si tratta della Victoria line, che ha iniziato a servire lo scalo a partire dal 7 marzo 1969.\nStrutture e impianti.\nLa CLR e la BSWR avevano fabbricati viaggiatori e trombe dell'ascensore distinti. I due edifici della stazione, che oggi continuano ad esistere sotto forma di uscite, insistono sui due lati differenti di Argyll Street, a sud di Oxford Street, appena a est del \"circus\" stesso. In origine, le stazioni erano completamente separate, ma per favorire l'interscambio tra le linee venne ben presto costruito un interscambio a livello delle banchine; a lato, i due fabbricati sono rispettivamente due squisiti esempi dello stile architettonico di Harry Bell Measures (CLR) e Leslie Green (BS&amp;WR), e sono protetti in quanto monumenti classificati di grado II dal 20 luglio 2011.\nIl sovraffollamento interess\u00f2 la stazione sin dal XX secolo, e vi furono diversi provvedimenti mirati ad ovviare questo problema. Il primo di questi interventi si data nel 1912, quando la stazione venne per gran parte ricostruita, con la costruzione di una nuova biglietteria per entrambe le linee e l'introduzione delle scale mobili in luogo degli ascensori. Ci\u00f2, tuttavia, non bast\u00f2 per decongestionare la stazione, sicch\u00e9 vi furono ulteriori interventi nel 1928, con la costruzione di nuove scale mobili per le banchine della Bakerloo, e nel 1942, con la reintroduzione degli ascensori.\nLa stazione, infine, fu chiusa tra il 31 agosto e il 20 novembre 1939 per facilitare il proseguimento dei progetti per il controllo delle inondazioni, attuati in vista della seconda guerra mondiale; malgrado l'accesso alla stazione fosse negato, questa era ancora utilizzata per l'interscambio tra le linee Bakerloo e Central.\nPer gestire i nuovi flussi di passeggeri provenienti dalla costruenda Victoria line, si provvide alla costruzione di una nuova biglietteria, direttamente al di sotto dell'incrocio stradale. Per l'edificazione della struttura, il traffico veicolare venne deviato per cinque anni (dall'agosto 1963 al 1968) su una struttura temporanea creata per assicurare la continuit\u00e0 del corpo stradale tra Regent Street e Oxford Street sugli scavi, comunemente soprannominata \u00abl'ombrello\u00bb (\"umbrella\").\nSi trova nella \"Travelcard Zone 1\".\nInterscambi.\nNelle vicinanze della stazione effettuano fermata numerose linee urbane automobilistiche, gestite da London Buses."}
{"id": "3001699", "revid": "6923", "url": "https://it.wikipedia.org/wiki?curid=3001699", "title": "Beautiful Game Studios", "text": "Beautiful Game Studios \u00e8 una societ\u00e0 di videogiochi con sede a Londra. Fa parte dello sviluppo interno di Square Enix, e nel 2003 si allea con Eidos Interactive per sviluppare la serie di giochi Championship Manager. Il loro ultimo gioco \u00e8 Championship Manager 2010, pubblicato il 11 settembre 2009. 25 novembre 2009 Square Enix decide di ristrutturare la sede centrale, e in futuro rinnovare Championship Manager. Fino all'80% i posti furono tagliati o trasferiti ad Eidos Shanghai. Il 2 febbraio 2010 annunciano che il 30 aprile 2010 uscir\u00e0 Championship Manager 2010/2011, per\u00f2 il 11 giugno 2010 si \u00e8 deciso che per la stagione 2010/2011 non uscir\u00e0 Scudetto."}
{"id": "3001715", "revid": "111433", "url": "https://it.wikipedia.org/wiki?curid=3001715", "title": "Gilberto Cavallini", "text": "Arrestato il 12 settembre 1983 a Milano e accusato di vari reati, perlopi\u00f9 riguardanti l'attivit\u00e0 terroristica del gruppo, tra cui l'uccisione del sostituto procuratore Mario Amato, assassinato a Roma il 23 giugno 1980, e la strage di Bologna. \u00c8 stato condannato a nove ergastoli e attualmente \u00e8 detenuto a Terni, in regime di semilibert\u00e0 provvisoria.\nBiografia.\nNato a Milano e proveniente da una famiglia fascista, Cavallini - che \u00e8 stato, secondo il libro autoprodotto dalla Curva Nord interista, in giovent\u00f9 uno dei fondatori Boys SAN dell' e ha abbandonato la vita di curva in seguito alla preminenza della militanza politica - comincia la sua militanza politica nelle file della destra sin da giovane, prima nella Giovane Italia e poi nel Movimento Sociale Italiano. \nSi iscrive a un corso di perito elettrotecnico all\"'Istituto Feltrinelli\" che per\u00f2 dovr\u00e0 abbandonare, trasferendosi quindi in una scuola privata per poter prendere il diploma. Anche per et\u00e0, destino personale e formazione, possiede una visione del mondo pi\u00f9 solida e definita rispetto agli altri NAR. Si dichiara fascista, ben pi\u00f9 che di destra o \"anticomunista\".\nIl pensiero di Cavallini emerge nel corso dell'intervista a Radio Popolare nella quale Cavallini ribadisce sempre, in chiara rottura con la storia della destra italiana del dopoguerra, la specificit\u00e0 assoluta e l'originalit\u00e0 del fascismo italiano, la sua superiorit\u00e0 di modello spirituale e politico di radice latina e italiana, rispetto a fenomeni come il nazionalsocialismo tedesco forse nel complesso ben pi\u00f9 considerati e stimati da passate generazioni di evoliani dell'estrema destra e della giovane destra missina italiana. \nL'eversione nera.\nFrequentando l'area pi\u00f9 estremista dell'ambiente missino milanese si rende responsabile di varie risse e pestaggi nei confronti di militanti di sinistra. La sua prima denuncia arriva nel 1974 per aver sparato a un benzinaio che si era rifiutato di fargli il rifornimento.\nSi rende poi responsabile del primo grave reato partecipando all'uccisione del giovane studente di sinistra Gaetano Amoroso, militante ventunenne del \"Comitato Antifascista\". La sera del 27 aprile 1976, nel primo anniversario della morte del giovane di destra Sergio Ramelli, assieme ad altri due compagni del Partito Marxista-Leninista (Carlo Palma e Luigi Spera), Amoroso fu aggredito e accoltellato in via Uberti, a Milano da un gruppo di neofascisti provenienti dalla vicina sede del MSI di via Guerrini: Gian Luca Folli, Marco Meroni, Angelo Croce, Luigi Fraschini, Antonio Pietropaolo, Danilo Terenghi, Walter Cagnani, Claudio Forcati e Gilberto Cavallini. Mentre gli altri due restano lievemente feriti, Amoroso morir\u00e0 due giorni dopo in ospedale per le ferite subite, il 30 aprile. Gli otto responsabili furono arrestati poche ore dopo il fatto, pare per una soffiata di un dirigente missino, e l'iniziale accusa di aggressione venne poi trasformata in omicidio premeditato (per la successiva morte di Amoroso) e tentato omicidio pluriaggravato (per il ferimento degli altri due militanti). Cavallini venne condannato a 13 anni e mezzo in primo grado per concorso in omicidio.\nRiesce per\u00f2 a evadere in circostanze rocambolesche durante un trasferimento al carcere di Brindisi: il 14 agosto del 1977, durante il viaggio in autostrada e in corrispondenza di Roseto degli Abruzzi, gli agenti addetti alla sua scorta fermano il cellulare per consentirgli di fare un bisogno ma, sfruttando un momento di distrazione dei militari, Cavallini si rotola nella scarpata ai bordi della strada e fa perdere le sue tracce.\nLatitante, riesce a raggiungere fortunosamente Roma dove si procura un falso documento ma, non avendo contatti sicuri, si affida allora a Massimiliano Fachini, leader di Ordine Nuovo in Veneto che lo sistema a Treviso, ospite di uno dei suoi luogotenenti, Roberto Raho. Per due anni vive l\u00ec sotto falso nome, Gigi Pavan, e di tanto in tanto viene mandato in missione a Roma dove stabilisce dei contatti con Sergio Calore, Paolo Aleandri e Bruno Mariani, tutti appartenenti alla neonata formazione creata da Paolo Signorelli, Costruiamo l'azione.\nNel 1978, a Treviso, si fidanza con una ragazza, Flavia Sbroiavacca, figlia del titolare di una grossa agenzia di viaggi cittadina. Cavallini riesce a nascondere alla ragazza e ai conoscenti il suo stato di latitante, finanziato grazie a contributi raccolti tra i camerati e raccontando a tutti di essere un lavoratore pendolare alla Total, fabbrica di Padova. Solo nel 1980, quando la donna gli dar\u00e0 un figlio (Federico, in onore dell'imperatore ghibellino), Cavallini le confida di essere un evaso.\nNegli ultimi mesi del 1979 viaggia spesso tra Roma e il Veneto, per riciclare dell'oro rapinato da Egidio Giuliani l'8 ottobre ai danni di un gioielliere ebreo-libico, un certo Fadlun Mardochai, che verr\u00e0 ucciso anni dopo dai killer di Gheddafi.\nLa lotta armata con i NAR.\nNei suoi trasferimenti a Roma, che si protrassero fino al mese di febbraio del 1980, Cavallini ha modo di stringere rapporti con il gruppo dei NAR di Valerio Fioravanti. Il primo incontro tra i due avviene l'11 dicembre del 1979, in occasione della sua prima rapina, consumata a Tivoli ai danni dell'Oreficeria D'Amore, e a cui partecipano anche Sergio Calore e Bruno Mariani.\nUna settimana dopo quel colpo, la sera dell'omicidio del giovane Antonio Leandri, ucciso da Fioravanti e da un gruppo di altri neofascisti per uno scambio di persona, Cavallini incontra di nuovo Valerio e lo porta con s\u00e9 in Veneto per sfuggire alle forze dell'ordine, ospitandolo nella casa dove vive con Flavia Sbroiavacca, allora incinta al terzo mese. I due hanno sei anni di differenza e due caratteri agli antipodi ma si integrano alla perfezione: entrambi delusi dall'ambiente dei \"vecchi fascisti\", affascinati dalla figura di Che Guevara, entrambi hanno dentro il \"fuoco sacro\" dell'azione sul campo che si tradurr\u00e0 \"proprio nell'arco di tempo che copre la fase pi\u00f9 tumultuosa della vita della banda armata (e anche successivamente), in un regime di vera e propria comunione di vita e nel concorso, nella progettazione ed esecuzione di molteplici e gravissime attivit\u00e0 delittuose.\"\nDurante il soggiorno veneto, il gruppo approfitta per compiere un'azione per impadronirsi di armi. A Padova, il 30 marzo 1980, Cavallini, Fioravanti e la Mambro assaltano i locali del distretto militare di via Cesarotti, e si portano via quattro mitragliatrici, cinque fucili automatici, pistole e proiettili. Prima di darsi alla fuga, sul muro della caserma la Mambro firma la rapina con la sigla BR per depistare le indagini.\nLa prima azione omicida con il gruppo di Fioravanti, i Nuclei Armati Rivoluzionari, avviene il 28 maggio 1980. Quel giorno l'obiettivo \u00e8 quello di disarmare alcuni agenti davanti al Liceo ginnasio statale Giulio Cesare e di schiaffeggiarli, in modo da ridicolizzare la crescente militarizzazione del territorio da parte delle forze dell'ordine. Valerio, Francesca Mambro, Luigi Ciavardini e Giorgio Vale partecipano all'azione mentre Cavallini, Mario Rossi e Gabriele De Francisci hanno solo compiti di copertura. La reazione dei poliziotti, in servizio di vigilanza davanti al liceo, scaten\u00f2 un conflitto a fuoco con la conseguente morte dell'appuntato Franco Evangelista (detto \"Serpico\") e il ferimento di altri due agenti.\nLa volta dopo sar\u00e0 lui a sparare. Il 23 giugno 1980, infatti, uccide a Roma il sostituto procuratore Mario Amato che, mentre aspetta l'autobus 391 per recarsi al lavoro, alla fermata di viale Jonio, Cavallini raggiunge alle spalle e colpisce sparandogli alla nuca, per poi fuggire in sella alla moto Honda 400 guidata da Luigi Ciavardini. Da circa due anni Amato conduceva le principali inchieste sui movimenti eversivi di destra in assoluto isolamento e aveva da poco annunciato sviluppi clamorosi nelle sue indagini, prossime \u00aballa visione di una verit\u00e0 d'assieme, coinvolgente responsabilit\u00e0 ben pi\u00f9 gravi di quelle stesse degli esecutori degli atti criminosi\u00bb. La sua euforia \u00e8 una reazione nervosa. Racconta dell'emozione quasi mistica che ha avuto quando ha sparato, rievoca la vampata della pistola, i capelli della vittima che si sono aperti volando via. \"Ho visto il soffio della morte\" dice. Il giorno seguente, i NAR fecero ritrovare un volantino di rivendicazione dell'omicidio: \u00abOggi 23 giugno 1980 alle ore 8:05, abbiamo eseguito la sentenza di morte emanata contro il sostituto procuratore Mario Amato, per le cui mani passavano tutti i processi a carico dei camerati. Oggi egli ha chiuso la sua squallida esistenza imbottito di piombo. Altri, ancora, pagheranno\u00bb.\nNei mesi successivi la banda fa la spola tra Milano e il Veneto e, il 31 ottobre 1980, Fioravanti e Cavallini rapinano una gioielleria a Trieste. Il 26 novembre, Gigi \u00e8 a Milano assieme a Stefano Soderini nella carrozzeria di Cosimo Simone, storica base della mala milanese. Quella mattina ha bisogno di un'auto \"pulita\" ma, all'arrivo di una pattuglia per un controllo via radio dei documenti personali dei presenti, apre il fuoco uccidendo il brigadiere Lucarelli e, nella fuga, dimentica i documenti in mano ai carabinieri ed \u00e8 quindi costretto a lasciare in tutta fretta la casa di Treviso.\nQualche giorno dopo, il 19 dicembre 1980, Cavallini, Valerio Fioravanti, Francesca Mambro, Giorgio Vale, Pasquale Belsito, Stefano Soderini e Andrea Vian svaligiano la gioielleria Giraldo a Treviso portandosi via un bottino di tre miliardi. Alla rapina partecipa anche il veneto Fiorenzo Trincanato, un malavitoso \"comune\" conosciuto da Cavallini e a cui Gigi affida qualche giorno dopo un borsone di armi. Trincanato per\u00f2, dopo l'arresto della moglie, trovata in possesso di una pistola, per paura di essere anch'egli catturato nasconde il borsone nello Scaricatore, un canale alla periferia di Padova.\nQuando la sera del 5 febbraio 1981, Valerio Fioravanti, il fratello Cristiano, Francesca Mambro, Cavallini, Giorgio Vale e Gabriele De Francisci vanno a cercare di ripescare le armi, vengono colti sul fatto da due carabinieri: Enea Codotto di 25 anni e Luigi Maronese di 23 anni. Nel conflitto a fuoco che segue, Valerio spara uccidendo i due carabinieri che, prima di morire riescono a colpire lo stesso Fioravanti, il quale, gravemente ferito a entrambe le gambe, verr\u00e0 riportato dal resto del gruppo nell'appartamento usato come base e, poco dopo, arrestato.\nIl 30 settembre 1981 partecipa all'uccisione di Marco Pizzari, estremista di destra che, secondo molti neofascisti, aveva collaborato con la polizia e che era ritenuto responsabile dell'arresto di Ciavardini e di Nanni De Angelis (e quindi anche della morte di quest'ultimo). Viene freddato da Cavallini e Alibrandi che lo colpiscono tre volte, due alla testa e uno al torace, nei pressi di piazza Medaglie d'Oro, a Roma.\nIl 21 ottobre 1981, assieme ad Alessandro Alibrandi, Francesca Mambro, Giorgio Vale, Stefano Soderini e Walter Sordi, Cavallini uccide in un agguato nei pressi di Acilia il capitano della DIGOS Francesco Straullu, di 26 anni, che aveva lavorato per smascherare i membri dell'eversione nera. Nell'azione rimane ucciso anche l'agente Ciriaco Di Roma.\nIl 24 giugno del 1982 partecipa, con Walter Sordi e due giovanissimi militanti (Vittorio Spadavecchia e Pierfrancesco Vito) a un disarmo di una pattuglia di polizia in servizio di vigilanza nella sede dell'OLP di Roma. Gli agenti Antonio Galluzzo e Giuseppe Pillon sono raggiunti da numerosi colpi d'arma da fuoco che uccidono il primo e feriscono il secondo.\nL'arresto e gli ergastoli.\nCavallini sar\u00e0 l'ultimo dei NAR a essere catturato: il suo arresto avviene il 12 settembre del 1983, in un bar di corso Genova a Milano, dove era rientrato per soccorrere Soderini rimasto senza soldi e senza appoggi. Viene individuato pedinando un fiancheggiatore, Andrea Calvi, responsabile della rivista Movimento.\nTrasferito nel carcere di Ascoli Piceno, inizia il suo percorso processuale in cui dovr\u00e0 rispondere di vari omicidi, banda armata, furto e rapina, violazione di domicilio, detenzione illegale di armi, ricettazione e altri ancora. Il suo primo ergastolo risale al 12 gennaio 1984, quando venne condannato al carcere a vita assieme a Stefano Soderini per l'assassinio del brigadiere Ezio Lucarelli. Al processo \"NAR 2\", poi, cumuler\u00e0 sei ergastoli, che si andranno ad aggiungere a quelli per gli omicidi Evangelista e Amato.\n\u00c8 attualmente detenuto nel carcere di Terni in regime di semilibert\u00e0 provvisoria.\nGli fu per un periodo revocata, il 19 dicembre del 2002, per essere stato trovato in possesso di una pistola Beretta con la matrice cancellata, di 50 proiettili e per avere utilizzato un appartamento, un'auto e uno scooter invece di recarsi al lavoro presso la Cooperativa PromozioneUmana, comunita terapeutica con sede a San Giuliano Milanese, tutte azioni incompatibili con le sue restrizioni di semilibero. Agli agenti che gli stringevano le manette ai polsi, dopo averlo pedinato disse: \"\u201cRingraziate Dio che la pistola l'avevo nello zaino, perch\u00e9 non vi avrei mai permesso di rimettermi in galera per altri 10 anni\u201d.\"\nGilberto Cavallini scrive nel 2007 che i valori della Repubblica Sociale Italiana rimandano \"dal punto di vista metapolitico alla mistica fascista del dovere e del sacrificio per l'onore e la salvaguardia della Patria, mentre dal punto di vista meta-storico si collocano (come Luca sottolinea opportunamente) nel solco della tradizione spirituale esclusivamente mediterranea-latina-italiana, che viene sottovalutata e dimenticata anche dalla storiografia e dalla pubblicistica neofascista afflitta da un fastidioso complesso di inferiorit\u00e0 nei confronti del germanesimo e di infatuazioni nordiciste\". \nNel corso del 2015, AGA Editrice di Milano ha stampato un libro di Cavallini, \"Vademecum del detenuto. Manuale per sopravvivere in un carcere italiano\", scritto con Erminio Colanero.\nProcessi per la strage di Bologna.\nNel 1989 viene condannato in primo grado per banda armata nel processo per la strage di Bologna del 2 agosto 1980, condanna confermata dalla sentenza d'appello del 1994 a undici anni di carcere.\nSempre riguardo alla strage di Bologna, nel 2017 \u00e8 stato rinviato a giudizio con l'accusa di concorso in strage, alla luce di nuovi elementi che hanno portato la magistratura inquirente ritenere che Cavallini abbia offerto supporto e rifugio ai condannati per la strage Francesca Mambro, Valerio Fioravanti e Luigi Ciavardini, anch'essi membri dei NAR.\nUno degli elementi dell'accusa include l'aver fornito documenti falsi per Francesca Mambro e Valerio Fioravanti, anche se per tale ruolo venne inizialmente condannato il collaboratore di giustizia Massimo Sparti, per propria ammissione (ma poi ritrattata). \nIl nuovo processo ha acquisito nuovi elementi provenienti da altri processi successivi, tra cui alcuni biglietti attribuiti a Carlo Maria Maggi, il leader di Ordine Nuovo veneto condannato come mandante della strage di piazza della Loggia, con i quali si istruiva Carlo Digilio (anch'egli terrorista di Ordine Nuovo e responsabile al tempo del poligono di tiro di Venezia) di consegnare a Cavallini degli esplosivi.\nIl processo si \u00e8 concluso il 9 gennaio 2020 con una condanna all'ergastolo per Cavallini, il nono della sua carriera criminale."}
{"id": "3001717", "revid": "729019", "url": "https://it.wikipedia.org/wiki?curid=3001717", "title": "Luigi Olivari", "text": "Biografia.\nNacque a La Spezia da Tommaso e Maria Ferrando, una famiglia del ceto medio. Da ragazzo si spost\u00f2 con la sua famiglia a San Maurizio Canavese. Veniva descritto come giovane molto attivo negli sport e buon motociclista. Entr\u00f2 nella scuola per piloti civili di Mirafiori ottenendo il 27 novembre 1914 il brevetto numero 305, su di un Bl\u00e8riot.\nBench\u00e9 riformato alla visita medica di leva per un problema cardiaco si offr\u00ec volontario allo scoppio della guerra. Avendo il raro brevetto di pilota venne comunque arruolato nel Battaglione aviatori come aviatore volontario. Dopo l'addestramento, che ebbe inizio il 15 giugno 1915, ricevette il brevetto di pilota militare il 1\u00ba settembre 1915 con il grado di Aspirante.\nFu assegnato alla 1\u00aa Squadriglia caccia, che il 15 aprile 1916 divent\u00f2 70\u00aa Squadriglia caccia, dove conobbe Francesco Baracca.\nNel marzo 1916 partecip\u00f2 al suo primo combattimento presso Medea, ma fu costretto al ritiro per l'incepparsi della mitragliatrice.\nIl 2 aprile, al rientro da una ricognizione, individu\u00f2 un aereo biposto vicino a Cormons, ingaggiandolo. Dopo avergli scaricato una raffica, lo danneggi\u00f2, costringendolo ad un atterraggio di fortuna vicino all\u2019Isonzo, dietro le line nemiche.\nIl 7 aprile 1916 partecip\u00f2, a Cortello di Pavia di Udine, all'abbattimento del suo primo apparecchio nemico (un Hansa-Brandenburg C.I dei tenenti Bogut Burian e Johann Osterreicher della Flik 2), coadiuvato dai capitani Guido Tacchini (comandante della 1\u00aa Squadriglia) e Domenico Bolognesi.\nIl 9 luglio 1916 Olivari rivendic\u00f2 l'abbattimento di un aereo nemico nei pressi di Salcano, entro le linee austriache.\nIl 16 settembre successivo abbatt\u00e9, in collaborazione con Francesco Baracca e Fulco Ruffo di Calabria, un Lloyd C.III della Flik 16 a Staro Stelo di Caporetto, il 31 ottobre abbatt\u00e9 il Brandenburg del caporale Fritz Fuchs e dell'osservatore Pasiut della Flik 16 sul Monte Nero ed il 18 marzo 1917 abbatt\u00e9 un Hansa-Brandenburg C.I a San Canzian d'Isonzo.\nConsiderato uno dei piloti pi\u00f9 abili e coraggiosi, entr\u00f2 a far parte della 91\u00aa Squadriglia, conosciuta come la \"Squadriglia degli assi\".\nIl 18 maggio successivo abbatt\u00e9 un Albatros a Voissizza, il 24 maggio un Lohner T.I a Grado, il 3 giugno, con il sergente Giulio Poli della 70\u00aa Squadriglia caccia, abbatt\u00e9 il Brandenburg C.I 129.41 della Flik 4 sul Monte San Marco di Gorizia ed il 6 giugno, con l'aspirante Flavio Torello Baracchini su Nieuport 17 dell'81\u00aa Squadriglia aeroplani, abbatt\u00e9 sul Monte Vodice l'Hansa-Brandenburg C.I 229.19 del Kpl Alexander Vezspremy e del Ltn Ernst Pirnos del Fluggeschwader 1 o FlG.1.\nGli vengono attribuiti 12 abbattimenti, bench\u00e9 ne reclamasse 19.\nRitornato in Italia dopo un breve soggiorno in Francia, rimase ucciso a causa dello stallo del suo caccia SPAD S.VII durante il decollo, presso il campo di Santa Caterina di Pasian di Prato. I funerali si tennero a Udine..\nDopo la sua morte, nel 1921, gli venne intitolato l'aeroporto militare di Brescia-Ghedi."}
{"id": "3001719", "revid": "287204", "url": "https://it.wikipedia.org/wiki?curid=3001719", "title": "Porto di Kaohsiung", "text": "Il porto di Kaohsiung \u00e8 il pi\u00f9 grande porto di Taiwan, con la movimentazione di circa 10 milioni di unit\u00e0, equivalente a venti piedi (TEU) del valore di carico nel 2007. Il porto si trova nel sud di Taiwan, adiacente a Kaohsiung, circondato dai quartieri di Gushan, Yancheng, Lingya, Cianjhen, Siaogang e Cijin. \u00c8 amministrato dal Kaohsiung Harbor Bureau, una divisione del Ministero dei Trasporti di Executive Yuan, il governo centrale di Taiwan (Repubblica di Cina).\nStoria.\nIl sito originariamente era una laguna naturale prima di essere trasformato in un porto moderno. Nel XVI secolo gi\u00e0 alcuni villaggi si erano stabiliti presso la riva del mare dove oggi sorge Kaohsiung, al tempo chiamato dai nativi \"Takau\". I coloni della Compagnia Olandese delle Indie Orientali arrivarono a Takau intorno al 1620 ed iniziarono a sviluppare la laguna. Il porto, denominato \"porto di Takau\" (\u6253\u72d7\u6e2f), crebbe lentamente durante il dominio olandese, Koxinga e nelle prime fasi del dominio della Dinastia Qing.\nNel 1858, la Dinastia Qing perse la Seconda Guerra dell'Oppio contro le flotte anglo-francesi firmando i Trattati di Tientsin. Secondo i trattati, al governo dei Qing fu chiesto di aprire cinque porti a Taiwan per il commercio estero. Come uno di questi cinque porti, il porto di Takau fu aperto ufficialmente ai commercianti d'occidente dal 1864. Nel 1895 il governo Qing cedette Taiwan ai giapponesi dopo la sconfitta nella Prima guerra sino-giapponese.\nNei primi anni dell'era giapponese, il governo coloniale decise di intraprendere un grande progetto con l'intenzione di sviluppare la laguna in un porto moderno. I giapponesi costruirono il porto in tre fasi, la prima completata nel 1908, la seconda nel 1912, la terza fu sospesa a met\u00e0 dopo lo scoppio della Seconda guerra mondiale. Durante la guerra, il porto fu bombardato pesantemente dagli Alleati.\nFinita la guerra, il governo della Repubblica Cinese riprese lo sviluppo del porto. Il \"secondo porto\" fu costruito nel 1975 abbattendo il lembo di terra tra Siaogang e Cijin."}
{"id": "3001727", "revid": "6923", "url": "https://it.wikipedia.org/wiki?curid=3001727", "title": "La politica e la lingua inglese", "text": "La politica e la lingua inglese (\"Politics and the English Language\") \u00e8 un saggio di George Orwell, pubblicato nel 1946, nel quale critica l'imprecisione e la bruttezza della lingua inglese a lui contemporanea.\nOrwell diceva che la prosa politica era pensata \"per rendere veritiero il suono delle bugie e rispettabile un delitto, dando aspetto di consistenza al puro vento\". Orwell pensava che il linguaggio usato fosse necessariamente vago o privo di senso, perch\u00e9 era teso a nascondere la verit\u00e0, pi\u00f9 che ad esprimerla. Questa prosa oscura aveva \"contagiato\" anche coloro che non avevano intenzione di nascondere la verit\u00e0 ed essa celava i pensieri dello scrittore a se stesso ed agli altri. \nOrwell raccomandava invece il \"Plain English\".\nEstratti e analisi.\nCause e caratteristiche della scrittura poco chiara.\nOrwell rifer\u00ec quella che credeva essere una stretta associazione tra cattiva prosa ed ideologia disumana:\nSi consideri ad esempio un agiato professore inglese che difende il totalitarismo russo. Non potr\u00e0 dire apertamente \"credo che si possa uccidere i propri nemici, se facendo ci\u00f2 si ottengono buoni risultati\".\nProbabilmente, dunque, dir\u00e0 qualcosa di simile a questo:\nMentre liberamente concediamo che il regime Sovietico presenti alcune caratteristiche che l'umanit\u00e0 pu\u00f2 essere incline a deplorare, noi dobbiamo, penso, concordare che una determinata riduzione del diritto politico dell'opposizione \u00e8 un'inevitabile concomitanza dei periodi di transizione e il rigore con il quale la popolazione russa \u00e8 stata chiamata a sottoporsi \u00e8 stato ampiamente giustificato dai risultati concreti ottenuti in tale ambiente.\nLo stile gonfiato \u00e8 una sorta di eufemismo. Un ammasso di parole latine cade sui fatti come soffice neve, sfumando i contorni e coprendo tutti i dettagli. Il grande nemico del linguaggio pulito \u00e8 la falsit\u00e0. Quando c'\u00e8 una differenza tra il vero e gli obiettivi dichiarati, si fa istintivamente riferimento a paroloni e ad idiomi esausti, in modo da intorbidare le acque come fa la seppia col suo inchiostro.\nSecondo Orwell questo declino si autososteneva. Il linguaggio incerto si diffondeva per imitazione, rinforzando cos\u00ec l'effetto della sua causa politica ed economica originale. Questa pigrizia mentale ha reso pi\u00f9 facile farla franca senza preoccuparsi delle cose opportune.\nUn uomo pu\u00f2 cominciare a bere perch\u00e9 si sente un fallito, e dopo fallisce completamente perch\u00e9 beve \"[...]\" L'inglese \"[...]\" diventa minaccioso e impreciso perch\u00e9 i nostri pensieri sono sciocchi, ma la negligenza della nostra lingua ci aiuta ad avere pensieri sciocchi.\nLa \"traduzione\" dell\"'Ecclesiaste\".\nPer dare un esempio di quello che descrive, Orwell \"traduce\" l\"'Ecclesiaste\" 9:11 -\nHo visto anche sotto il sole che non \u00e8 degli agili la corsa, n\u00e9 dei forti la guerra e neppure dei sapienti il pane e degli accorti la ricchezza e nemmeno degli intelligenti il favore, perch\u00e9 il tempo e il caso raggiungono tutti.\n- con un \"inglese moderno della peggior specie\",\nLe considerazioni obiettive del fenomeno contemporaneo forzano la conclusione che il successo o il fallimento nelle attivit\u00e0 competitive non presentano alcuna tendenza ad essere commisurate con capacit\u00e0 innate, ma che un elemento considerevole come l'imprevedibilit\u00e0 deve essere sempre preso in considerazione.\nLa preside della moglie alla Scuola di San Cipriano (St. Cyprian's School), Cicely Vaughan Wilkes (soprannominata \"Flip\", impertinente), insegn\u00f2 ad Orwell l'inglese ed us\u00f2 lo stesso metodo per illustrare ai suoi allievi la corretta scrittura.\nVoleva usare semplici passaggi dalla Bibbia di re Giacomo e poi \"tradurli\" in un inglese pi\u00f9 semplice per mostrare la trasparenza e la brillantezza della versione originale. Walter John Christie, che segu\u00ec Orwell ad Eton, scrisse che lei predicava le virt\u00f9 della \"semplicit\u00e0, onest\u00e0 e di scansare la verbosit\u00e0\", sottolineando che le qualit\u00e0 pi\u00f9 pregiate di \"Flip\" si potranno constatare negli scritti successivi di Orwell.\nIl rimedio delle Sei Regole.\nOrwell diceva che per i suoi contemporanei era facile scivolare nella cattiva scrittura ed essere tentati di usare frasi senza senso o banali. In particolare sono sempre pronti a formare i pensieri dello scrittore e a risparmiarsi la seccatura di pensare o di scrivere in modo chiaro. Conclude affermando che il progresso della cattiva scrittura, tuttavia, \u00e8 reversibile ed offre al lettore sei regole che lo aiuteranno ad evitare la maggior parte degli errori negli esempi di scrittura semplice, grazie all'articolo che Orwell d\u00e0 in precedenza\nLa sesta regola di Orwell afferma che lo scrittore dovrebbe infrangere le regole precedenti quando ci\u00f2 \u00e8 necessario per esporre una frase corretta. Inoltre, lo scrittore non dovrebbe utilizzare la lingua per manipolare o raggirare il lettore. Cita che ciascuna di queste cinque regole sono utilizzate dalle persone che credono nelle cose barbare, ma devono comunicarle alla societ\u00e0 civile. John Rodden sostiene, dato che gran parte del lavoro di Orwell era polemico, che qualche volta ha violato queste regole ed Orwell stesso ammette di aver violato alcune di esse nello stesso saggio dove sono state inserite.\nSintesi.\nOrwell critica le abitudini di cattiva scrittura che si \u00e8 diffusa per imitazione. Sostiene che gli scrittori vogliono liberarsi di queste abitudini per pensare con maggior chiarezza a quello che dicono, perch\u00e9 il pensare chiaramente \u00e8 un passo necessario verso la rigenerazione politica.\nOrwell sceglie cinque esempi di testo, da Harold Laski (\"cinque negativi in 53 parole\"), Lancelot Hogben (metamorfosi miste), un saggio sulla psicologia in \"Politics\" (\"semplicemente senza significato\"), un opuscolo comunista (\"un accumulo di frasi stantie\") e la lettera di un lettore nel \"Tribune\" (\"parole e significati si sono separati\"). Da questi, Orwell identifica un \"catalogo di trucchi e contorsioni\" che classifica come \"\"Metafore Morenti\", \"Operatori o falsi usi verbali\", \"Stile pretenzioso\" e \"Parole senza significato\"\".\nOrwell nota che gli scrittori di prosa moderna tendono a non scrivere in termini concreti, ma utilizzano un \"pretenzioso stile latinizzato\", e confronta un testo biblico originale con una parodia in \"inglese moderno\" per mostrare cosa intende. Gli scrittori trovano sia pi\u00f9 facile mettere insieme lunghe sequenze di parole piuttosto che selezionare parole specifiche per il loro significato. Questo \u00e8 particolarmente vero nella scrittura politica, nella quale Orwell nota che \"l'ortodossia... sembra chiedere uno stile imitativo e privo di vita\". La lingua scritta e parlata della politica \u00e8 generalmente costruita in difesa dell'indifendibile, il che porta ad uno stile ampolloso ed eufemistico. Il pensiero corrompe la lingua, e la lingua corrompe il pensiero. Orwell suggerisce sei regole elementari che, se seguite, possono evitare il tipo di errori che illustra anche se \"si potr\u00e0 rispettarle tutte e continuare a scrivere in un cattivo inglese\".\nOrwell mette in chiaro che egli non ha \"considerato qui l'uso letterario della lingua, ma la lingua come mero strumento per esprimere il pensiero e non per nasconderlo\". Egli riconosce anche la propria insufficienza ed afferma: \"Provate a rileggere questo articolo e sicuramente troverete che anch'io ho ripetutamente commesso gli stessi errori contro i quali protesto\".\nPubblicazioni.\n\"Politics and the English Language\" fu pubblicato ad aprile del 1946 sulla rivista \"Horizon\" (volume 13, pubblicazione 76, pagine 252-265).\nDal momento della morte della moglie (marzo 1945) Orwell lavor\u00f2 instancabilmente, producendo circa 130 contributi letterari, molti dei quali lunghi. Ad agosto 1945 era stato pubblicato \"La fattoria degli animali\" e Orwell viveva un momento di successo letterario commerciale e di critica. Si ammal\u00f2 gravemente a febbraio e fu dispiaciuto di doversi spostare da Londra a Jura, dove volle iniziare a lavorare a \"1984\".\nIn Italia il saggio \u00e8 stato pubblicato nel 2013, con il titolo \"La politica e la lingua inglese\", all'interno dell'edizione ampliata di \"Nel Ventre Della Balena\", da RCS Libri S.pA.\nUn'altra versione di \"La politica e la lingua inglese\" \u00e8 all'interno di \"Letteratura palestra di libert\u00e0\", pubblicato da Mondadori negli Oscar Classici moderni, a cura di G. Bulla."}
{"id": "3001733", "revid": "15756", "url": "https://it.wikipedia.org/wiki?curid=3001733", "title": "Filippo Lippi (traghetto)", "text": "Il Filippo Lippi \u00e8 un traghetto che collega la Sicilia con le sue isole minori e viceversa. Con una stazza di circa 1500 tonnellate e una velocit\u00e0 massima di 18 nodi pu\u00f2 ospitare circa 800 passeggeri e 70 auto. L'unit\u00e0 ha tre una navi gemelle: nella stessa compagnia, l'Antonello da Messina, il Tetide nella Laziomar e la Liburna nella Toremar. Realizzato per la compagnia regionale Siremar (all'epoca una controllata della Tirrenia di Navigazione) nel 1990, il traghetto venne inizialmente utilizzato sulla rotta Milazzo-Isole Eolie. Nel 2015 il traghetto venne noleggiato alla laziomar affiancando il Tetide il traghetto gemello per sostituire il traghetto Quirino sulla rotta Formia-isole pontine; La nave ha svolto poco servizio sulle Pontine per vari motivi, perch\u00e9 ha urtato gli scogli dell'isola di Ventotene mentre partiva per Formia portando dei danni allo scafo e poi ha avuto un'avaria al motore. Il traghetto e dovuto andare a Napoli per la riparazione del motore danno simile a quello del Quirino.\nDa Novembre 2021 il traghetto sostituisce il traghetto Antonello da Messina sulla rotta Palermo-Ustica.\nCollegamenti esterni.\nfoto nave"}
{"id": "3001735", "revid": "371529", "url": "https://it.wikipedia.org/wiki?curid=3001735", "title": "Mingus Three", "text": "Mingus Three \u00e8 un album di Charles Mingus pubblicato nel 1957.\nTracce.\nTutti brani sono stati composti da Mingus tranne dove indicato diversamente."}
{"id": "3001739", "revid": "124588337", "url": "https://it.wikipedia.org/wiki?curid=3001739", "title": "Jan-Michael Gambill", "text": "Destro di mano, ha fatto il suo debutto da professionista nel 1996. Il suo miglior piazzamento nella classifica mondiale nel singolo \u00e8 un 14\u00ba posto, che ha raggiunto il 18 giugno 2001; \u00e8 stato allenato da suo padre Chuck Gambill, che allena anche l'altro figlio Torrey Gambill. Durante la sua carriera \u00e8 stato sponsorizzato dalla Prince Sports.\nGambill ha iniziato a giocare a tennis all'et\u00e0 di cinque anni. Ha sconfitto, tra gli altri, gli ex giocatori numero 1 Carlos Moy\u00e1, Lleyton Hewitt, Pete Sampras, Andre Agassi e Roger Federer. Risiede alle Hawaii. Si \u00e8 ritirato dall'attivit\u00e0 agonistica nel 2010 dopo avere vinto 5 titoli e oltre 3 milioni di dollari in premi e vive nella contea di Orange, California.\nCarriera.\nNato e cresciuto a Spokane nello stato di Washington, Gambill ha iniziato a giocare a tennis all'et\u00e0 di cinque anni, ispirato da tennisti come Jimmy Connors e John McEnroe. Ha vinto tre tornei nel circuito ATP Tour; a Scottsdale nel 1999 contro Lleyton Hewitt e a Delray Beach nel 2001 e nel 2003. Le sue migliori prestazioni nel Grande Slam sono state i quarti di finale di Wimbledon nel 2000 e il quarto turno degli US Open nel 2002. Da ricordare anche la sua corsa verso la finale dei Masters di Miami del 2001, persa contro Andre Agassi e la semifinale a Indian Wells nel 1998.\nDurante la sua carriera, Gambill \u00e8 stato ostacolato da numerosi infortuni. Il pi\u00f9 importante, mentre era ancora nella top 40 del mondo, fu alla spalla, che lo ha fortemente limitato sul circuito ATP dopo il 2004. Dopo aver abbandonato le competizioni nei circuiti del Grande Slam, Masters Series e ATP Tour, Gambill ha giocato in tornei minori fino al suo ritiro. Dal luglio 2011 Gambill \u00e8 diventato l'allenatore della tennista Coco Vandeweghe."}
{"id": "3001741", "revid": "729019", "url": "https://it.wikipedia.org/wiki?curid=3001741", "title": "Forte Sperone", "text": "Forte Sperone \u00e8 un'opera fortificata compresa nelle \"Mura Nuove\" a difesa della citt\u00e0, costruita sulla cima del monte Peralto (m 489), nel punto d'incontro dei due rami della cinta difensiva. Proprio l'unione delle due mura, quella sul versante della Val Polcevera e quella sul versante della Val Bisagno, d\u00e0 luogo ad un particolare bastione angolare, la cui forma assomiglia alla prua di una nave, dal quale deriva il nome del forte.\nPer la sua posizione dominante, era una delle strutture pi\u00f9 importanti delle fortificazioni di Genova.\nDescrizione.\nForte Sperone ha una struttura complessa, su tre distinti livelli ad altitudini diverse. Il primo livello, quello in cui si apre l'ingresso principale, ospita magazzini, locali di servizio e cisterne; al secondo livello vi erano gli uffici e le camere per ufficiali e graduati, al terzo gli alloggiamenti per i soldati.\nLa struttura ospitava una guarnigione di circa 300 soldati, che potevano arrivare a 900 in caso di necessit\u00e0. L'importanza del forte era testimoniato dalla consistenza dei suoi pezzi d'artiglieria: 18 cannoni di varie dimensioni, nove obici e numerosi pezzi di dimensioni minori.\nStoria.\nLa presenza sulla cima del monte o nei suoi pressi di una fortezza ghibellina, costruita inizialmente in legno e poi di pietre, chiamata \u201cBastia del Peralto\u201d, \u00e8 documentata dal 1319. Nel 1530 il Senato della Repubblica di Genova, stanzi\u00f2 la somma di 7.400 lire per la sua ricostruzione.\nQuesta costruzione fu probabilmente inglobata nelle Mura Nuove all'epoca della loro costruzione (1629-1633). Durante l'assedio austriaco del 1747, nel punto d'unione delle mura fu eretta una struttura sopraelevata rispetto alle mura stesse, per aumentare la potenza di fuoco del bastione.\nDopo la fine della guerra inizi\u00f2 la costruzione del forte vero e proprio: con progressivi ampliamenti, protrattisi fino al 1830, la struttura and\u00f2 assumendo l'aspetto che ancora oggi possiamo osservare.\nIn epoca napoleonica fu progettata una cortina muraria di \"chiusura\" verso la citt\u00e0, per la difesa del forte da eventuali sommosse popolari. Questa cortina, nella quale fu inserito il monumentale portale d'ingresso, fu costruita dal Genio Militare Sardo dopo il 1815.\nIl portale d'ingresso, sovrastato da uno stemma sabaudo in marmo, \u00e8 dotato di ponte levatoio, ancora presente con il suo meccanismo di sollevamento.\nNel 1823 un'apposita commissione prepar\u00f2 lo studio per un progetto, mai realizzato (probabilmente a causa dei costi altissimi che avrebbe comportato), per integrare in un'unica cittadella le tre fortificazioni del Peralto (Castellaccio, Sperone e Begato).\nDurante i moti del 1849 fu occupato per breve tempo dai rivoltosi, i quali tuttavia lo abbandonarono alla spicciolata vedendo gli eventi volgere in favore dell'esercito regio.\nStoria recente.\nDopo la dismissione delle fortificazioni genovesi, decisa nel 1914, durante la prima guerra mondiale nel forte furono ospitati prigionieri di guerra croati e serbi. Nel 1918 il carcere pass\u00f2 sotto la responsabilit\u00e0 di Francesco Cal\u00ec che era stato calciatore e primo capitano della squadra nazionale italiana di calcio.\nDal 1958 al 1981 fu utilizzato come caserma della Guardia di Finanza, e successivamente preso in consegna dal Comune di Genova, che vi ha organizzato manifestazioni culturali nel periodo estivo.\nCome arrivare.\nIl forte \u00e8 raggiungibile dal Righi percorrendo via del Peralto, dalla quale si distacca una breve strada che porta all'ingresso principale.\nA piedi, per gli amanti del trekking, pu\u00f2 essere raggiunto percorrendo il sentiero delle antiche Mura che dalla collina del Belvedere porta fino al Forte Sperone passando per il Forte Crocetta e il Forte Begato. L'inizio del percorso \u00e8 in salita al Forte della Crocetta, nei pressi della localit\u00e0 Belvedere, raggiungibile in automobile da via Cantore, a Sampierdarena."}
{"id": "3001743", "revid": "125254871", "url": "https://it.wikipedia.org/wiki?curid=3001743", "title": "Antonello da Messina (traghetto)", "text": "L'Antonello da Messina \u00e8 un traghetto che collega la Sicilia con le sue isole minori e viceversa. Con una stazza di circa 1500 tonnellate e una velocit\u00e0 massima di 16 nodi pu\u00f2 ospitare circa 700 passeggeri e 70 auto. L'unit\u00e0 ha tre navi gemelle: la Liburna della Toremar, il Tetide della Laziomar e, nella stessa compagnia, il Filippo Lippi. \nRealizzato per la compagnia regionale Siremar (all'epoca una controllata della Tirrenia di Navigazione) nel 1989, il traghetto venne inizialmente utilizzato sulla rotta Milazzo-Isole Eolie e Palermo-Ustica.\nIl 3 ottobre 2021 a causa di un'avaria al motore di sinistra il traghetto \"Raffaele Rubattino\" che arrivava da Napoli ha urtato la prua dell\u2019Antonello da Messina, che si trovava in quel momento ormeggiata, riportando seri danni alla prua. \nDurante i lavori eseguiti successivamente all'incidente, la celata di prua \u00e8 stata dissaldata e ricostruita. In oltre sul traghetto \u00e8 stata applicata la livrea della compagnia BluNavy in vista dell'imminente noleggio durante i mesi invernali per impiego sulla linea Portoferraio - Piombino insieme alla Vesta, gi\u00e0 noleggiato dalla stessa compagnia che riaffiancher\u00e0 all'Elba. La nave \u00e8 arrivata attorno alle 13:30 del 23 gennaio 2022 a Piombino, nei giorni immediatamente successivi sono previste le prove di accosto nei porti di Portoferraio e Piombino e a seguire l'entrata in linea al posto dell'Acciarello. "}
{"id": "3001749", "revid": "110157", "url": "https://it.wikipedia.org/wiki?curid=3001749", "title": "Palazzo del Banco Mediceo", "text": "Il palazzo del Banco Mediceo o semplicemente Banco Mediceo, era un palazzo di Milano, sede milanese delle attivit\u00e0 finanziarie di cambio dei Medici, conosciute in tutta Europa appunto con il nome di Banco Mediceo: Fu uno dei primi esempi di architettura del rinascimento lombardo.\nStoria.\nIl palazzo era situato in via dei Bossi, nel quartiere di Porta Comasina dove in seguito sarebbe stata costruita la Scala. Il committente fu Pigello Portinari rappresentante dei Medici nella Milano sforzesca. L'edificio sanc\u00ec in qualche modo un'alleanza, che chiuse secoli di inimicizia tra Milano e Firenze, tra Francesco Sforza, che nel 1455 don\u00f2 una preesistente costruzione destinata ad essere trasformata nella sede del Banco e Cosimo de' Medici che ordin\u00f2 al suo rappresentante di realizzare un nuovo e rappresentativo palazzo per onorare la citt\u00e0 di Milano. I lavori si svolsero rapidamente e furono conclusi intorno al 1459.\nL'aspetto dell'edificio ci \u00e8 noto dal trattato di Filarete che riporta, oltre ad alcune notizie, anche un'incisione con l'illustrazione del prospetto principale che presentava elementi innovativi del rinascimento toscano, uniti ad altri pi\u00f9 tradizionali della pratica architettonica milanese.\nIl palazzo mostra una facciata simmetrica con un basamento bugnato, un portale monumentale, un piano nobile con finestre binate poste su un'altra cornice, a coronare l'edificio un cornicione all'antica. L'edificio presentava inoltre una ricca decorazione, compresi dei tondi in ceramica posti poco sotto il cornicione.\nIl progettista dell'edificio non \u00e8 conosciuto con sicurezza, anche se l'attribuzione tradizionale, pur senza riscontri documentari, \u00e8 quella di Michelozzo, architetto di fiducia della casata Medici. Recentemente prevale l'attribuzione a Filarete, coadiuvato da maestranze locali. Tuttavia Filarete, non si attribuisce il progetto nelle pagine del suo trattato.\nIntorno al 1456, la loggia e le sale furono decorate, sempre secondo Filarete, dal maggior artista lombardo dell'epoca, Vincenzo Foppa, con affreschi dal soggetto eccezionalmente profano dei quali \u00e8 superstite solo un frammento con \"Cicerone fanciullo che legge\" nella Wallace Collection di Londra. Altri affreschi erano di Zanetto Bugatto.\nL'edificio fu demolito alla fine del XVIII secolo durante le sistemazioni urbanistiche intorno al teatro alla Scala. Di esso rimane un portale monumentale conservato presso il Museo d'arte antica del Castello Sforzesco, caratterizzato da una sovrabbondante decorazione scultorea lombardo-toscana, opera di Guiniforte Solari e Giovanni Antonio Amadeo. Alcuni tondi in terracotta con ritratti all'antica si trovano invece nella Pinacoteca del Castello Sforzesco."}
{"id": "3001754", "revid": "123969963", "url": "https://it.wikipedia.org/wiki?curid=3001754", "title": "Simone Martini (traghetto)", "text": "Il Simone Martini \u00e8 un traghetto che collega la Sicilia con le sue isole minori e viceversa. Con una stazza di circa 1500 tonnellate e una velocit\u00e0 massima di 16,5 nodi pu\u00f2 ospitare circa 800 passeggeri e 70 auto.\nStoria.\nRealizzato per la compagnia regionale Si.re.na (poi entrata in flotta nella Siremar, a sua volta controllata della Tirrenia di Navigazione) questa nave \u00e8 quasi identica per caratteristiche e linea alle navi della classe Driade, costruite a Livorno tra il 1979 al 1981; si differenzia da queste ultime per le ciminiere pi\u00f9 alte, i due alberi sul ponte superiore e i due finestroni di poppa pi\u00f9 piccoli; Il traghetto Simone martini ha una nave gemella la Giovanni Bellini in servizio per Toremar dal 2005. Nel 1985, entra in servizio al posto dell'Adeona della Caremar che era in noleggio Siremar. Il traghetto venne inizialmente utilizzato sulla rotta Porto Empedocle-Lampedusa, attualmente \u00e8 in servizio sulle rotte fra Trapani e le isole Egadi. Il 30 ottobre 2021 il traghetto rientra a Messina venendo sostituito dal traghetto vesta "}
{"id": "3001758", "revid": "599013", "url": "https://it.wikipedia.org/wiki?curid=3001758", "title": "Karl Arbenz", "text": "Carriera.\nCresce nelle giovanili del Winterthur dove passa anche in prima squadra vincendo due campionati nelle stagioni 1905-1906 e 1907-1908. Nella sessione di mercato estiva del 1909 passa al Torino dove resta fino al 1911. Esordisce con questa maglia il 7 novembre 1909 nel derby della mole vinto dai granata per 3-1. L'ultima partita, invece, la disputa il 9 aprile 1911 contro l'Andrea Doria perdendo per 3-2. In totale con questa maglia disputa 23 partite subendo 46 gol, con la media di 2 per partita."}
{"id": "3001765", "revid": "339392", "url": "https://it.wikipedia.org/wiki?curid=3001765", "title": "Possidonio vescovo", "text": ""}
{"id": "3001767", "revid": "858648", "url": "https://it.wikipedia.org/wiki?curid=3001767", "title": "Progressisti Fiamminghi", "text": ""}
{"id": "3001769", "revid": "1305772", "url": "https://it.wikipedia.org/wiki?curid=3001769", "title": "Championship Manager '93", "text": "Championship Manager '93 \u00e8 un videogioco sportivo manageriale di calcio per Amiga, Atari ST e MS-DOS, l'edizione 1993/1994 per il 2\u00ba anniversario della serie \"Championship Manager\".\nNe usc\u00ec anche una versione aggiornata intitolata Championship Manager Italia, basata sulla Serie A e Serie B italiane, ma con interfaccia sempre in inglese."}
{"id": "3001783", "revid": "375960", "url": "https://it.wikipedia.org/wiki?curid=3001783", "title": "Beatrice Regina della Scala", "text": ""}
{"id": "3001785", "revid": "121126538", "url": "https://it.wikipedia.org/wiki?curid=3001785", "title": "Denys de La Patelli\u00e8re", "text": "Biografia.\nAttivo soprattutto negli anni cinquanta e sessanta, ha pi\u00f9 volte diretto, tra gli altri, Jean Gabin, Lino Ventura, Charles Aznavour, Vittorio De Sica, Louis de Fun\u00e8s.\nIl figlio, Alexandre, \u00e8 anch'egli regista e sceneggiatore."}
{"id": "3001789", "revid": "1305772", "url": "https://it.wikipedia.org/wiki?curid=3001789", "title": "Mark Brandon Read", "text": "Viene riconosciuto anche come artista e celebrit\u00e0 televisiva dopo aver presentato qualche show televisivo. Nel 2000 il regista Andrew Dominik basa un film sulla vita di Brandon, intitolato \"Chopper\", basandosi sull'autobiografia che scrisse durante i suoi lunghi anni di carcere.\nInfanzia.\nMark Brandon ebbe un'infanzia disagiata e violenta. Visse i primi cinque anni della sua vita all'interno di un orfanotrofio, per poi vivere nelle periferie di Melbourne. A scuola fu vittima di bullismo, sostenendo nei suoi vari scritti, che all'et\u00e0 di 15 anni aveva gi\u00e0 perso centinaia di lotte, e subito altrettante violenze da altri ragazzi della sua et\u00e0, dal padre e non solo. Venne anche rinchiuso in un manicomio in quanto ritenuto pazzo e mentalmente instabile. Lo stesso Brandon afferma che durante la sua permanenza nell'ospedale psichiatrico abbia subito delle terapie di elettroshock e di psicofarmaci. Il suo soprannome, \"Chopper\", con cui oggi \u00e8 riconosciuto, gli viene dato per la sua somiglianza con un personaggio di un cartone animato che seguiva da bambino.\nLa vita da criminale.\nCon la sua banda, la \"Surrey Road\", composta per lo pi\u00f9 da ragazzi minorenni, inizi\u00f2 a crearsi problemi. Divenne ben presto il leader della comitiva, spingendo tutti gli altri a seguirlo. Iniziarono derubando gli spacciatori di droga nella zona di Prahran, presso dei rinomati centri di massaggi. In seguito si spinse ben oltre, rapendo membri del mondo criminale per torturarli. Era solito usare la fiamma ossidrica per ustionarli, o delle cesoie o tronchesine per staccare le loro dita di mani o piedi. Non uccideva, in quanto riusciva ad estorcere loro pi\u00f9 denaro dopo le torture. In caso contrario, provvedeva a uccidere dopo lunghe e strazianti torture. Tutto questo all'et\u00e0 di 16 anni.\nNel 1970 venne incarcerato nella prigione di \"Pentridge\", in Tasmania, per aver tentato di colpire un giudice durante un'udienza in tribunale. Li cre\u00f2 una nuova banda, soprannominata \"The Cappotto Gang\", in quanto i membri che ne facevano parte indossavano per tutto l'anno un lungo cappotto, al fine di nascondere le armi che portavano con loro. Durante questo periodo inizi\u00f2 diverse rivolte nel carcere, conducendo centinaia di violenti scontri tra detenuti e guardie. Sempre in questo periodo, Brandon si fece tagliare, assieme ad un suo compagno, entrambe le orecchie. Questo gli permise di evadere temporaneamente dal carcere. Al suo ritorno per\u00f2, venne accoltellato dai membri della sua stessa gang, probabilmente in quanto questi erano venuti a conoscenza del suo piano per far divenire la sua gang la pi\u00f9 temuta di tutto il carcere. Il piano consisteva nel colpire tutti i membri di altre gang esterne alla loro, al fine di creare una nuova rivolta tra detenuti all'interno del carcere. Pare che venne colpito da due suoi amici, \"James \"Jimmy\" Loughnan\" e \"Patrick \"Blue\" Barnes\", tentati da una ricompensa offertagli proprio per la testa di Brandon. In questo attacco, Brandon perse diversi metri di intestino, all'et\u00e0 di 17 anni.\nVeniva descritto come carismatico, brillante, sadico e spaventoso. Era stato carcerato, la prima volta, per diversi reati, come l'aggressione al giudice, 19 omicidi e 11 tentati omicidi. In seguito, dopo circa 3 anni, venne nuovamente carcerato con l'accusa di rapina a mano armata, offesa a pubblico ufficiale, aggressione e rapimento. All'et\u00e0 di 20 anni, torn\u00f2 nuovamente in carcere, per uscirne poi all'et\u00e0 di 38 anni. Durante questo periodo all'interno del carcere, inizi\u00f2 a scrivere diverse autobiografie, che raccontano la sua vita come noi oggi la conosciamo.\nVita sentimentale.\nNel 1995 Brandon sposa \"Mary-Ann Hodge\", durante la sua permanenza nel carcere, e da questo matrimonio ebbe un figlio, \"Charlie\". Questa storia per\u00f2 si conclude nel 2001 con il divorzio della coppia. Nel 2003 per\u00f2 Brandon si sposa nuovamente con una sua vecchia amica, \"Margaret Cassar\", dalla quale ebbe un altro figlio, \"Brandon Roy\".\nDopo il carcere.\nDopo essere uscito di prigione, visse un periodo di tranquillit\u00e0. Dopo l'uscita del film \"Chopper\" nel 2000, la sua figura venne impegnata nel sociale, quasi come una redenzione dello stesso.\nLa malattia.\nDurante il carcere Brandon contrae l'epatite C. Secondo le sue lettere, questa pare essere dovuta all'utilizzo di un rasoio da barba usato e sporco di sangue. In seguito ha rifiutato un trapianto di fegato, affermando che:\nNel 2008, dopo diversi controlli, gli vennero dati solo tra i due ed i cinque anni di vita. Sebbene gli venne offerto un nuovo trapianto di fegato, questo rifiut\u00f2 nuovamente, dicendo di non voler togliere nulla a chi meritasse pi\u00f9 di lui.\nNel 2009 il suo caso \u00e8 nuovamente ripreso per un'intervista alla radio, dove Brandon afferma di avere la cirrosi al fegato, e che per quella non c'\u00e8 alcuna cura.\nNel 2012 gli \u00e8 stato diagnosticato un tumore al fegato ed \u00e8 stato sottoposto ad un intervento chirurgico. Nuovamente ricoverato nel settembre 2013, \u00e8 scomparso il 9 ottobre dello stesso anno all'et\u00e0 di 58 anni.\nCome artista.\nBrandon \u00e8 stato un rinomato scrittore di romanzi polizieschi. I suoi libri hanno venduto oltre le 500.000 copie. Di recente ha anche effettuato delle registrazioni vocali. Il suo primo libro, risalente al 1991 \u00e8 intitolato \"Chopper: From the insider\", \u00e8 consiste in una raccolta delle sue lettere durante gli anni di permanenza nel carcere, contenente racconti, storie, vicende e aneddoti della prigione. Con il libro \"Chopper 5: Pulp Faction\", Brandon si distacca dalla realt\u00e0, ed inizia a basare i suoi racconti su storie inventate e fantasiose, basandosi sempre sulla sua vecchia vita da criminale. In seguito, scrisse anche un libro per bambini, \"Hooky lo storpio\", che per\u00f2 non venne pubblicato.\nOpere.\nBiografia.\nCon il film \"Chopper\", interpretato da Eric Bana, Brandon ebbe diversi contrasti. Lo stesso Brandon infatti accuser\u00e0 il regista di non aver riportato correttamente le versioni scritte sullo schermo, contraddicendo addirittura diversi avvenimenti. Un esempio che riporter\u00e0 spesso sar\u00e0 quello della droga, in quanto nelle sue letture si dimostra distante da questa, mentre nel film viene mostrato come dipendente. A questo proposito affermer\u00e0 che \"Bisogna conoscere qualcuno prima di odiarlo.\"."}
{"id": "3001790", "revid": "465169", "url": "https://it.wikipedia.org/wiki?curid=3001790", "title": "Madonna Gualino", "text": "La Madonna Gualino \u00e8 un dipinto a tempera e oro su tavola (157x86 cm) di Duccio di Buoninsegna, databile al 1280-1283 circa e conservato nella Galleria Sabauda di Torino, nella sezione dedicata alla Collezione Riccardo Gualino. \u00c8 un'opera di provenienza originaria ignota, la pi\u00f9 antica attribuita a Duccio e quindi molto studiata per capire gli esordi del capostipite della pittura trecentesca senese.\nStoria.\nSi ignora la provenienza originaria della tavola. Nel 1910 apparve sul mercato antiquario fiorentino completamente ricoperta da una ridipintura cinquecentesca. A quel tempo apparteneva all'antiquario Pavi e fu acquistata dal fiorentino Egidio Paoletti che pi\u00f9 tardi, nel 1920, tolse drasticamente la ridipintura a svelare il dipinto originario. Nello stesso anno 1920 fu ceduta al milanese Verzocchi, ma ritenuta opera illegale fu depositata nella Pinacoteca di Brera. Nel 1925 fu acquistata dall'industriale e collezionista torinese Riccardo Gualino che, nel 1930, la cedette alla Galleria Sabauda di Torino. L'opera soggiorn\u00f2 a lungo anche a Londra (1933-1959), nei locali dell'Ambasciata d'Italia, per poi tornare definitivamente alla Galleria.\nRestauri.\nL'opera risulta restaurata nel 1920 (quando fu tolta la ridipintura cinquecentesca), nel 1935, 1950 e 1983. La pellicola pittorica risulta oggi pesantemente consunta.\nAttribuzione e datazione.\nL'opera non \u00e8 firmata dall'artista. N\u00e9 esistono documenti scritti che aiutano a farla risalire a Duccio di Buoninsegna. Attribuita per anni a Cimabue, la prima attribuzione a Duccio fu di Gustave Soulier, poi sostenuta da Roberto Longhi, Carlo Volpe, Ferdinando Bologna, Miklos Boskovitz, Luciano Bellosi. L'attribuzione a Duccio \u00e8 basata su pochi ma significativi dettagli presenti sull'opera, quali il naso a patatina del bambino, la fitta fasciatura a crisografie della veste di Maria, l'uso dei colori di derivazione senese (il rosa della veste del Bambino, il rosso vinato della veste della Vergine e il blu del suppedaneo). Tale attribuzione trova oggi il consenso unanime degli studiosi.\nLa tavola \u00e8 di impostazione e stile tipicamente cimabueschi, a tal punto che fu attribuita a lungo al maestro fiorentino. Ci\u00f2 fa risalire il dipinto ai primi anni di attivit\u00e0 del pittore senese, quando questi non aveva ancora uno stile autonomo e seguiva quasi alla lettera i dettami del maestro Cimabue. La tavola non possiede ancora la gentilezza nel volto della Maest\u00e0 Rucellai dello stesso Duccio (opera del 1285). Non vi compare neppure nessuna delle caratteristiche gotiche della Maest\u00e0 Rucellai, quali il trono con bifore gotiche o il bordo dorato del manto della Vergine, confermando una datazione precedente al 1285. Le pieghe del manto che copre la testa della Madonna si dispongono secondo cerchi concentrici, una disposizione che risulta ammorbidita nella Maest\u00e0 Rucellai. Il volto della Madonna non ha neppure la dolcezza della Madonna di Crevole (opera ritenuta del 1283-1284), per cui si tende a collocarla in un periodo molto precoce dell'attivit\u00e0 dell'artista senese, intorno al 1280-1283. Di fatto \u00e8 ritenuta la prima opera di Duccio tra quelle che appartengono stabilmente al suo catalogo.\nDescrizione e stile.\nL'opera mostra una Madonna seria e severa in trono, con la testa leggermente piegata di lato (a tre quarti) e con un bambino in piedi. Dietro il trono si vedono due angeli su piccola scala. Il trono ha un'architettura semplice con qualche decorazione, ma non ha nessuna delle caratteristiche gotiche o degli intarsi marmorei evidenti nelle Maest\u00e0 successive dell'artista. \nL'opera ricorda la Maest\u00e0 del Louvre di Cimabue (1280 circa) o ancor di pi\u00f9 la contemporanea \"Maest\u00e0 di Santa Maria dei Servi\" di Bologna, attribuita ancora a Cimabue o alla sua bottega. Sono molti gli aspetti di questa tavola che richiamano alla mente il pittore fiorentino, dalla resa del panneggio del Bambino alle caratteristiche somatiche dei personaggi, dalla prospettiva inversa del trono all'uso dei chiaroscuri. Lo stile di Cimabue e Duccio furono assai diversi, cos\u00ec come diversi furono i loro conseguimenti nella pittura. Ma questa difformit\u00e0 di stile, che sar\u00e0 evidente pi\u00f9 avanti con le opere della maturit\u00e0, \u00e8 pressoch\u00e9 inesistente in questi anni. Questo ha fatto presupporre che ci fosse un fitto rapporto di maestro-allievo tra il pi\u00f9 anziano Cimabue e il pi\u00f9 giovane Duccio.\nAlcune differenze rispetto a Cimabue si trovano nella rappresentazione defilata e a mezzo busto degli angeli e nella veste di Maria, che riporta delle fascianti matasse di crisografie bizantine sotto il manto scuro. Ges\u00f9 ha un caratteristico naso a patatina. E infine i colori: il rosa e il rosso vinato delle vesti e il blu del suppedaneo del trono sono colorazioni di derivazione senese e che Duccio user\u00e0 ancora."}
{"id": "3001793", "revid": "128334", "url": "https://it.wikipedia.org/wiki?curid=3001793", "title": "Tsantsa", "text": "Le tsantsa, dette anche teste rimpicciolite, sono teste umane preparate in modo particolare, usate a scopo apotropaico, rituale, o commerciale.\nLe tsantsa pi\u00f9 note sono preparate dagli indigeni della Melanesia e del bacino del Rio delle Amazzoni, o da europei o euro-americani allo scopo di ricreare questa pratica. In Amazzonia, i soli popoli noti per preparare tsantsa sono gli Shuar, Achuar, Huambisa e Aguaruna, collettivamente noti come Shuar dell'Ecuador e del Per\u00f9.\nDopo la Seconda guerra mondiale, due teste umane dall'aspetto di tsantsa furono rinvenute nel campo di concentramento di Buchenwald e ritenute essere di internati. Una di queste fu poi presentata come prova al Processo di Norimberga dal Pubblico Ministero statunitense Thomas J. Dodd.\nPreparazione.\nIl procedimento per la preparazione delle tsantsa inizia con l'asportazione del teschio. Con un coltello di bamb\u00f9, si pratica un'incisione verticale dalla base del collo fino al vertice della testa, facendo attenzione a non danneggiare i capelli. Si scolla la cute dal cranio facendo particolare attenzione al viso. Scollata la cute, il cranio viene gettato via. Si rovescia la testa e si cuciono dall'interno le palpebre. Si rovescia di nuovo la pelle e si cuciono le labbra con lunghe fibre. A questo punto si pone a bollire la testa in acqua contenente cortecce ricche di tannino. La pelle comincia a raggrinzirsi ed assumere una colorazione scura. Dopo un paio di ore, la testa si \u00e8 ridotta ad un terzo delle dimensioni originarie. Terminata questa operazione, si cuce il taglio iniziale e si rid\u00e0 forma alla testa. Si preparano quindi dei ciottoli roventi. Il primo, pi\u00f9 grande, viene fatto roteare all'interno per eliminare i residui di parti molli. Ci\u00f2 viene fatto fino a raffreddamento del sasso. Si passa quindi ad un ciottolo rovente pi\u00f9 piccolo ripetendo l'operazione. Intanto, con un sasso piatto freddo si sfrega la pelle del volto all'esterno modellandola in maniera da conservare i lineamenti. Questo \u00e8 un procedimento delicato. Si riempie quindi la testa con sabbia rovente e raschiando l'interno per eliminare ogni residuo di parti molli. La testa si sar\u00e0 ridotta a un quarto delle dimensioni originali. La pelle viene quindi sfregata con carbone di legna per indurirla e darle la colorazione scura tipica. Si ritiene altres\u00ec che questo sfregamento con cenere impedisca al \"muisak\", l'anima vendicatrice, di venir fuori dalla testa.\nLe tsantsa sono note per il loro prognatismo, la distorsione dei lineamenti del volto e il raggrinzimento delle parti laterali della fronte; si tratta di conseguenze del processo di raggrinzimento.\nTra gli Shuar e gli Achuar, il rimpicciolimento delle teste era seguito da un periodo di festeggiamenti.\nSi mandava il guerriero pi\u00f9 giovane al villaggio in modo che avvertisse le donne. I guerrieri iniziavano a danzare intorno alle tsantsa, intonando un canto. I primi guerrieri danzavano e cantavano con un'intensit\u00e0 crescente per circa mezz'ora. Poi venivano sostituiti da altri. In un secondo momento alla danza e al canto si univano anche le donne.\nSignificato.\nLa pratica della preparazione delle tsantsa aveva inizialmente un valore religioso; si riteneva che il rimpicciolimento della testa di un nemico potesse imprigionarne lo spirito, costringendolo a servire il cacciatore di teste. Serviva anche ad impedire che lo spirito del morto potesse vendicare la sua morte.\nGli Shuar credevano nell'esistenza di tre spiriti fondamentali: \nPer impedire a quest'ultimo spirito di usare i suoi poteri, si tagliava la testa del nemico sottoponendola poi al processo di rimpicciolimento. Il processo serviva anche come monito al nemico. Nonostante tutto, il possessore della tsantsa non la conservava a lungo. Molte teste venivano poi utilizzate nel corso di cerimonie e feste religiose che celebravano le vittorie della trib\u00f9. Non \u00e8 chiaro se queste teste venissero buttate via o conservate.\nCommercio delle tsantsa.\nInizialmente, restrizioni di ordine culturale mostravano come le morti da conflitti tradizionali fossero relativamente rare e poche teste venissero sottoposte al processo di rimpicciolimento. Quando gli occidentali cominciarono a far lievitare la richiesta di tsantsa, tuttavia, si verific\u00f2 un brusco incremento delle uccisioni nel tentativo di soddisfare la richiesta di tsantsa da parte di turisti e collezionisti.\nNormalmente, in cambio delle tsantsa, gli Shuar chiedevano armi da fuoco: un'arma in cambio di una testa. Ma le armi non erano le sole merci di scambio; durante gli anni trenta del XX secolo, quando le teste venivano liberamente scambiate, . Ci\u00f2 ebbe fine quando i governi peruviano ed ecuadoriano fecero uno sforzo comune e dichiararono il traffico di teste fuorilegge.\nIncoraggiati da questo commercio, gi\u00e0 dal 1870, popolazioni in Colombia, Panama ed Ecuador, senza alcun rapporto con i J\u00edvaros, iniziarono a realizzare false tsantsa. Venivano usati cadaveri prelevati dagli obitori, o teste di scimmia o di bradipo. Alcuni usavano anche pelli di capra. Kate Duncan scrisse nel 2001 che \"Si ritiene che circa l'80% delle tsantsa che si trovano nei musei o in mano a privati siano false,\" comprese tutte quelle femminili o quelle comprendenti il busto oltre alla testa.\nThor Heyerdahl racconta nel suo libro \"Kon-Tiki\" (1947) i grossi problemi nel penetrare nelle regioni J\u00edvaro (Shuar) dell'Ecuador per ottenere legno di balsa per la sua zattera. Le popolazioni locali rifiutarono di guidare la sua squadra nella giungla poich\u00e9 temevano di essere uccisi e che le proprie teste venissero rimpicciolite.\nDal 1940, \u00e8 divenuto illegale importare tsantsa negli USA. Nel 1999, il National Museum of the American Indian restitu\u00ec le tsantsa delle proprie collezioni al governo ecuadoriano. Anche la maggior parte degli altri Paesi ha messo fuorilegge questo commercio. Attualmente, copie di tsantsa vengono prodotte come curiosit\u00e0 per i turisti. Vengono realizzate in pelle o pelli animali modellate per assomigliare agli originali."}
{"id": "3001799", "revid": "228587", "url": "https://it.wikipedia.org/wiki?curid=3001799", "title": "NDR waveguide", "text": ""}
{"id": "3001800", "revid": "54986947", "url": "https://it.wikipedia.org/wiki?curid=3001800", "title": "Castelletto di Abbiategrasso", "text": ""}
{"id": "3001803", "revid": "1888309", "url": "https://it.wikipedia.org/wiki?curid=3001803", "title": "Palazzo della Contessa di Lebrija", "text": "Il Palazzo della Contessa di Lebrija (in spagnolo: \"Palacio de la Condesa de Lebrija\") \u00e8 un edificio storico di Siviglia.\nStoria e descrizione.\nOriginariamente l'edificio fu costruito nel XVI secolo su un altro preesistente risalente al XV secolo. Agli inizi del XX secolo sub\u00ec grandi lavori di restauro da parte di Manj\u00f3n Mergelina, contessa di Lebrija, che lo acquist\u00f2 nel 1901.\nIl palazzo, situato in Calle Cuna, \u00e8 diviso in due piani per ospitare una zona abitabile per l'inverno e una per l'estate. Questo palazzo si caratterizza per la ricchezza di opere artistiche che esso contiene: infatti la contessa era una grande amante dell'archeologia, e proprio per questo motivo raccolse reperti appartenenti a varie epoche e culture. Nella sala Ochavada sono conservati i mosaici di Italica, antica colonia romana, che furono acquisiti dalla contessa nel 1914: tra di essi \u00e8 degno di nota un mosaico del dio Pan; inoltre sono conservati alcuni busti, statue e teste della stessa epoca. Nel palazzo sono notevoli anche gli elementi decorativi di chiara origine arabi e persiani presenti nel cortile. Una grande scalinata del XX secolo conduce al secondo piano, dove sono presenti un quadro di Antoon van Dyck, uno della Escuela di Murillo e uno di Joaqu\u00edn Sorolla."}
{"id": "3001805", "revid": "509927", "url": "https://it.wikipedia.org/wiki?curid=3001805", "title": "Madonna col Bambino in trono tra i santi Dioniso e Vittore", "text": ""}
{"id": "3001807", "revid": "228587", "url": "https://it.wikipedia.org/wiki?curid=3001807", "title": "Guida d'onda NRD", "text": ""}
{"id": "3001818", "revid": "1776051", "url": "https://it.wikipedia.org/wiki?curid=3001818", "title": "F\u00eerl\u0103deni (C\u0103u\u0219eni)", "text": "F\u00eerl\u0103deni \u00e8 un comune della Moldavia situato nel distretto di C\u0103u\u0219eni di 4.860 abitanti al censimento del 2004\nLocalit\u00e0.\nIl comune \u00e8 formato dall'insieme delle seguenti localit\u00e0: (popolazione 2004)"}
{"id": "3001824", "revid": "339392", "url": "https://it.wikipedia.org/wiki?curid=3001824", "title": "Jusenkyo Guide", "text": ""}
{"id": "3001825", "revid": "1747171", "url": "https://it.wikipedia.org/wiki?curid=3001825", "title": "Madonna col Bambino (Cima da Conegliano Gemona)", "text": "La Madonna col Bambino \u00e8 un dipinto a tempera su tavola di Cima da Conegliano, datato 1496 e conservato nel Museo Civico di Palazzo Elti di Gemona del Friuli."}
{"id": "3001826", "revid": "773636", "url": "https://it.wikipedia.org/wiki?curid=3001826", "title": "EIAR", "text": ""}
{"id": "3001827", "revid": "124391292", "url": "https://it.wikipedia.org/wiki?curid=3001827", "title": "Personaggi di Criminal Minds", "text": "Questa voce contiene un elenco dei personaggi presenti nella serie televisiva Criminal Minds.\nPersonaggi principali.\nJason Gideon.\nJason Gideon (interpretato da Mandy Patinkin; stagioni 1-3) \u00e8 il profiler pi\u00f9 esperto del gruppo. Durante il tentativo di arresto, a Boston, di un dinamitardo (Adrian Bale), un suo grave errore di valutazione ha portato alla morte di sei agenti di polizia ed un ostaggio, nonostante la cattura del criminale. Dopo questo avvenimento, gli \u00e8 stato imposto un periodo di riposo, in quanto i suoi superiori credevano che non avrebbe potuto continuare, almeno per ora, il suo impegnativo lavoro da profiler nell'unit\u00e0 B.A.U. dell'FBI. Nel primo episodio della prima stagione gli uomini della sua squadra gli comunicano che \u00e8 giunto il momento di tornare a lavorare sul campo. \u00c8 separato ed ha un figlio, di nome Stephen, che non vede molto spesso. Passa molto del suo tempo libero al lavoro, non ha una vita sociale molto attiva, nonostante si abbia notizia di alcune amiche \"intime\"; \u00e8 comunque un esperto ornitologo e si capisce che non disdegna affatto, anzi apprezza la musica jazz. \u00c8 molto bravo a giocare a scacchi e spesso sfida il \"genietto\" Spencer, che perde regolarmente (infatti l'agente Reid ha vinto una sola volta: nel quarto episodio della prima stagione). Ha un buon rapporto con tutti gli altri agenti. Nell'ultimo episodio della seconda stagione un S.I. entrer\u00e0 a casa sua e verr\u00e0 uccisa una sua vecchia compagna di college che era passata da lui a trovarlo. Gideon, in preda alla disperazione, \u00e8 costretto a scappare per paura che venga accusato di omicidio, ma alla fine la sua squadra riuscir\u00e0 a trovare il killer, una vecchia conoscenza degli agenti della B.A.U. All'inizio della terza stagione Gideon torna a lavorare, ma capisce che gli \u00e8 impossibile proseguire nel suo lavoro: di fronte ad una nuova vittima, ogni volta rivede il viso della sua amica brutalmente uccisa. Per questo, nel primo episodio della terza stagione decider\u00e0 di lasciare l'FBI, per ritirarsi e ricominciare una nuova vita. Lascer\u00e0 una lettera di spiegazioni a Reid. Il suo posto verr\u00e0 preso dall'agente David Rossi. Nell'episodio \"Il passero di Nelson\" della decima stagione viene ucciso da un serial killer al quale stava dando la caccia da trent'anni.\nAaron Hotchner.\nAaron Hotchner (interpretato da Thomas Gibson; stagioni 1-12) \u00e8 il capo della squadra. Si \u00e8 laureato in giurisprudenza e ha lavorato per molto tempo come avvocato. Successivamente \u00e8 diventato membro della SWAT, la squadra di polizia statunitense che si occupa delle irruzioni. Poi \u00e8 entrato all'FBI, diventando un profiler del B.A.U. \u00c8 supervisore della squadra insieme a David Rossi. Ha un carattere molto duro, \u00e8 pignolo e gli altri agenti lo considerano senza senso dell'umorismo. In realt\u00e0 \u00e8 molto concentrato nel suo lavoro, che non \u00e8 dei pi\u00f9 facili e spesso i casi da lui seguiti lo hanno toccato profondamente. Proprio per questo \u00e8 sempre molto serio e cerca di stabilire l'ordine tra i suoi sottoposti. Nell'episodio 1x08, dal titolo \"Assassino nato\", nell'ultimo dialogo con l'assassino, che da ragazzo \u00e8 stato maltrattato violentemente dal padre, Hotch gli dice: \"Quando si cresce in un ambiente simile, in un'atmosfera violenta, brutale, non \u00e8 strano che qualcuno da adulto diventi un assassino\". \"Qualcuno?\". \"Che cosa?\". \"Hai detto che qualcuno finisce per diventare un assassino?\". E Hotch termina: \"E... qualcuno finisce per dargli la caccia\". Questo dialogo pu\u00f2 far pensare che anche Hotch, da ragazzo, abbia subito violenza in famiglia. Tiene molto ai suoi uomini, dai quali \u00e8 profondamente stimato. Non ama molto gli spazi angusti. Ha una moglie di nome Haley, interpretata dall'attrice Meredith Monroe, un figlio appena nato di nome Jack e un fratello di nome Sean, che per\u00f2 non riesce a frequentare regolarmente a causa dei numerosi impegni di lavoro. Sua moglie Haley lo lascer\u00e0 e chieder\u00e0 il divorzio nella terza stagione poich\u00e9, a causa del suo lavoro, trascorreva poco tempo con lei e con suo figlio Jack. Nel corso della quarta stagione ritorna a studiare un vecchio caso di 20 anni prima, il Mietitore, scoprendo che il serial killer \u00e8 ancora in libert\u00e0. Nel finale della stessa stagione viene aggredito nel suo appartamento dal Mietitore, riuscendo a sopravvivere. Nella nona puntata della quinta stagione riesce a uccidere il Mietitore, ma ad un caro prezzo: la vita della sua amata Haley. Nella settima stagione rivivr\u00e0 una nuova storia d'amore con Beth che si interromper\u00e0 nella nona stagione. Lascer\u00e0 la squadra dopo i primi due episodi della dodicesima stagione poich\u00e9, a causa dell'evasione dal carcere del killer noto come \"Signor Graffio\", verr\u00e0 inserito nel programma protezione testimoni assieme al figlio Jack, per evitare che possano verificarsi eventi simili a quelli che la sua famiglia ha vissuto in passato.\nElle Greenaway.\nElle Greenaway (interpretata da Lola Glaudini; stagioni 1-2) inizia a far parte della squadra dal primo episodio della prima stagione, durante il quale chiede a Hotchner di poter far parte dell'unit\u00e0. \u00c8 esperta in crimini sessuali. Dopo essere stata assunta, Elle sviluppa un rapporto di amicizia con i colleghi, soprattutto con l'Agente Jennifer Jareau. Per un anno e mezzo Elle aiuta i suoi colleghi a risolvere casi e a catturare i criminali responsabili. Nell'ultimo episodio della prima stagione viene gravemente ferita da un S. I., che le aveva teso un'imboscata nel suo appartamento. All'inizio della seconda stagione viene ricoverata d'urgenza in ospedale e salvata dai medici. Proprio all'interno di questo episodio veniamo a conoscenza che Elle aveva un padre che faceva il poliziotto e che lui \u00e8 morto quando lei aveva 9 anni e che ancora vive nel suo ricordo e riconoscenza. In seguito Elle torna al lavoro dopo 4 mesi, ma pur avendo fisicamente recuperato dalle sue ferite, quello che le \u00e8 accaduto l'ha traumatizzata psicologicamente. Elle diventa una donna molto riservata e distante, e continua a rivivere il suo trauma attraverso il lavoro, tanto da uccidere un S.I. (che era stato rilasciato per insufficienza di prove) a sangue freddo. Sostiene con tutti i membri del Bureau di aver sparato per autodifesa, ma Hotchner stenta a crederle. Lascia la squadra prima che vengano approfondite le indagini riguardo alla sua condotta.\nDerek Morgan.\nDerek Morgan (interpretato da Shemar Moore; stagioni 1-11; guest 12-13) \u00e8 nato e vissuto a Chicago, dove vivono sua madre e le sue due sorelle. \u00c8 un uomo affascinante, che piace molto alle donne; sua madre \u00e8 bianca mentre il padre, nero, \u00e8 morto durante una sparatoria per sventare una rapina, quando Morgan aveva 10 anni. Molto del suo passato si scopre nell'episodio 2x12, dal titolo \"Il profilo del profiler\": \u00e8 stato un bulletto da giovanissimo, in seguito alla morte del padre. In realt\u00e0 era stato attirato da una brutta compagnia di amici, dalla quale riusc\u00ec a uscire grazie all'intervento del centro giovanile attivo nel suo quartiere. In questo episodio si scopre che il dirigente del centro lo aveva violentato e in cambio del suo silenzio, aveva fatto in modo che i documenti che provavano che Derek avesse avuto dei precedenti di micro-criminalit\u00e0, sparissero. Grazie a questo, infatti, Derek pot\u00e9 entrare in polizia e poi arrivare fino all'FBI. Inoltre ha lavorato per qualche tempo per gli artificieri ed \u00e8 cintura nera in J\u016bd\u014d. Ha un rapporto particolare con Penelope Garcia, che definisce in pi\u00f9 occasioni la sua \"bambolina\", anche se lei dalla terza stagione ha una relazione con un informatico dell'FBI. \u00c8 esperto in crimini ossessivi. Nella quinta stagione prende temporaneamente il posto di Hotch, come capo del team. Nell'undicesima stagione si sposa con Savannah dalla quale avr\u00e0 un figlio, Hank Spencer. Dopo essere stato rapito e torturato, in seguito all'attentato alla moglie, lascia la squadra per dedicarsi alla famiglia.\nSpencer Reid.\nSpencer Reid (interpretato da Matthew Gray Gubler; stagioni 1-15), nato il 28 ottobre 1981, \u00e8 un giovane genio. Ha un QI di 187, una memoria eidetica (ad esempio, conosce il numero preciso degli abitanti di una certa citt\u00e0/contea, riuscendo persino a differenziare tra maschi e femmine, oppure l'estensione di uno Stato o di un territorio) e pu\u00f2 leggere 20.000 parole al minuto. Inoltre \u00e8 in grado di ricondurre una qualunque frase all'opera nella quale \u00e8 contenuta (come un versetto della Bibbia) e di identificare un volto tra tanti guardando ore di filmati e impiegando la met\u00e0 (o anche meno) del tempo. Si \u00e8 diplomato a soli 12 anni e ha preso tre lauree e tre dottorati (il primo dei quali, in Matematica, a 17 anni; gli altri tra i 18 e i 20). Ha frequentato una scuola pubblica di Las Vegas e per il suo essere un \"ragazzo prodigio\" ha sub\u00ecto bullismo. Non ha una precisa competenza, poich\u00e9 ha conoscenze praticamente su tutto: dalla Medicina alla Psicologia (compresa la Psicopatologia), dall'Antropologia (anche culturale e forense) a Chimica, Fisica e Matematica, dalla Storia alla Sociologia, alla Letteratura (della quale la madre era professoressa al college, in particolare di quella del XV secolo - infatti la maggior parte di ci\u00f2 che sa l'ha imparato proprio dai libri, da autodidatta) e alle tradizioni antiche. Conosce i nomi scientifici di svariate specie di piante e animali, comprese propriet\u00e0 e caratteristiche. \u00c8 specializzato in serial killer storici, profili geografici, grafologia, statistiche /percentuali; \u00e8 esperto di linguistica e linguaggio del corpo ed \u00e8 in grado di individuare rapidamente codici, anagrammi o messaggi all'interno di cifrari o insiemi di numeri/lettere, oltre a prevedere, ad esempio, il numero esatto di mosse che conducono allo scacco matto solo osservando i primi secondi/minuti di una partita di scacchi. Non manca mai di citare studi e ricerche nel campo della Medicina e della Psicologia; quando deduce qualcosa comincia a parlare a raffica utilizzando termini \"tecnici\", tanto da costringere chi lo sta ascoltando a chiedergli di ripetere in modo pi\u00f9 comprensibile. Ogni volta che si parla di un argomento a lui familiare, si fa \"prendere la mano\" e comincia a divagare. Abile illusionista; di solito vince a carte, sebbene sia stato bandito da ogni casin\u00f2 di Las Vegas per la sua capacit\u00e0 di contarle durante le \"manches (\"Prentiss \u00e8 l'unica che riesce a batterlo a poker)\".\" Sa leggere e comprendere il russo, parla e comprende coreano e tedesco. Ha imparato a guidare a 14 anni. Nel tempo libero memorizza liste ed elenchi e partecipa a seminari di Psicologia comportamentale e Criminologia. La sua eccessiva intelligenza inizialmente infastidisce Morgan, con il quale tuttavia ha un buon rapporto (lui lo considera un fratello minore). La sua vita sociale \u00e8 piuttosto limitata, ha difficolt\u00e0 ad esprimere i propri sentimenti e spesso non riconosce i \"segnali sociali\", e ci\u00f2 fa suggerire che possa avere una lieve forma di autismo e di Sindrome di Asperger, oltre che probabilmente di disturbo ossessivo compulsivo. Nell'ultimo episodio della prima stagione scopriamo che sua madre Diana \u00e8 affetta da schizofrenia paranoide e fino alla 12\u00aa stagione risiede in una clinica di Las Vegas (in seguito, Spencer decide di prenderla in casa con s\u00e9, ma la convivenza sar\u00e0 piuttosto difficile visto anche l'Alzheimer di cui lei soffre da un po' di tempo - i colleghi verranno a sapere della diagnosi di demenza senile per caso, assistendo al colloquio tra Reid e Cat Adams nell'episodio 11 dell'undicesima stagione, \"Entropia\" - ; dalla tredicesima torner\u00e0 in una casa di cura), dove lui la fa ricoverare al compimento dei 18 anni. Le manda lettere ogni giorno per \"compensare\" il fatto di non andarla a trovare spesso, ed \u00e8 terrorizzato dalla possibilit\u00e0 di ereditarne la malattia, dato che essa pu\u00f2 essere trasmessa geneticamente. Di suo padre William, invece, sappiamo solo che \u00e8 un avvocato e che ha abbandonato lui e sua madre quando Spencer aveva 10 anni lasciando loro una lettera, perch\u00e9 non riusciva pi\u00f9 a sostenere il deterioramento dello stato mentale di Diana; non ha pi\u00f9 contattato il figlio, anche se lo ha comunque tenuto d'occhio attraverso articoli di giornale, foto ecc. Nell'episodio 1x06 fallisce l'esame di tiro, e non gli \u00e8 consentito usare una pistola, ma riesce comunque ad uccidere il serial killer \"a lunga distanza\" Philip Dowd con l'arma di riserva di Hotch (una Glock 26) (nel 10x02 ricorder\u00e0 a Morgan quanto l'uccisione dell' L.D.S.K. lo abbia traumatizzato per diverso tempo, tanto che aveva guardato le foto di Dowd come Ranger, studiato i casi che aveva seguito come agente di Polizia, e i pazienti seguiti come infermiere, per tentare di capire come mai le loro strade si fossero incrociate e se avrebbe potuto essere fermato prima dell'inizio della sua \"spirale omicida\"; gli dir\u00e0 anche che alla fine \u00e8 stato in grado di \"andare avanti\"); rid\u00e0 l'esame e questa volta lo supera, potendo quindi portare la pistola, anche se non \u00e8 obbligatoria per i profiler. All'inizio della tredicesima stagione svolge la riqualificazione per rientrare in servizio attivo dopo il carcere, e nel 14x15 i colleghi vengono a sapere che ha passato l'esame di tiro totalizzando 100 punti, ovvero il punteggio massimo che solo pochi raggiungono. Reid, per la sua immensa cultura, sembra essere un uomo maturo e di grande esperienza. In realt\u00e0, in alcuni suoi comportamenti si ritrova la sua vera natura di adolescente cresciuto troppo in fretta: nel primo episodio, per esempio, \u00e8 seduto su una sedia girevole e continua a rotearsi a sinistra e destra, proprio come farebbe un bambino, mentre i suoi colleghi sono seduti attorno al tavolo, discutendo seriamente sul caso; altre volte lo si vede salutare amichevolmente con la mano, anzich\u00e9 con la stretta di mano (questo \u00e8 dovuto al fatto che \u00e8 germofobico e non gli piace essere toccato da estranei). Odia gli ospedali e non ama la spiaggia; Garcia lo definisce \"tecnofobo\" in quanto non possiede un'email e preferisce libri e carta ai computer. \u00c8 un grande fan di \" Star Trek\", \"Star Wars\" e \"Doctor Who\" e gli piacciono le soap operas e il cibo indiano; tra Jung e Freud preferisce Jung; adora Halloween. La sua bevanda preferita \u00e8 il caff\u00e8; nella sesta stagione lo sostituisce con il t\u00e8 verde per via delle forti emicranie che comincia ad avere, per poi riprendere a berlo regolarmente dalla stagione successiva. Essendo cos\u00ec giovane (nel primo episodio ha 23 anni), \u00e8 un po' considerato il 'piccolo' del gruppo e tutti si mostrano molto protettivi verso di lui, anche per via della sua scarsa forza fisica. \u00c8 entrato nell'FBI a 20 anni, e a 22 si \u00e8 unito alla BAU come Agente Speciale Supervisore; non ha mai considerato un'altra professione, infatti si \u00e8 preparato tutta la vita per fare il profiler. Il suo primo caso \"sul campo\" \u00e8 stato quello di Brian Matloff, lo \"Strangolatore di Blue Ridge\" come dichiarato nell'episodio 3x19, \"Tabula rasa\". Viene sempre presentato con l'appellativo di \"Dottore\" su proposta di Gideon e nella prima stagione Hotch gli spiega che il motivo \u00e8 che data la sua giovane et\u00e0, come agente forse non verrebbe preso sul serio. Ha una mente analitica e un'elevata capacit\u00e0 di concentrazione, anche in situazioni di stress. In molti casi si sono rivelate decisive la sua deduttivit\u00e0 e l'abilit\u00e0 nel \"collegare\" gli elementi del caso, che gli consentono di notare anche i particolari pi\u00f9 nascosti o non considerati. Ha un buon rapporto con tutti i suoi colleghi, specialmente con l'agente Jareau (che considera una sorella e che nelle prime stagioni \u00e8 \"la sola persona al mondo\" a chiamarlo con il diminutivo di \"Spence\"; successivamente anche Prentiss e Rossi lo chiameranno per nome), verso la quale \u00e8 molto protettivo e che in un episodio della prima stagione invita alla partita dei Washington Redskins spinto da Gideon (implicando che probabilmente aveva una cotta per lei), e con l'agente Gideon, suo mentore con il quale gioca spesso a scacchi (l'abbandono della squadra di quest'ultimo - spiegato in una lettera indirizzata a lui e che lui imparer\u00e0 a memoria - e la scoperta della sua morte nella decima stagione colpiranno Reid profondamente, tanto che per molto tempo lascia incompleta l'ultima partita che avevano giocato, calcolando per\u00f2 tutte le mosse mentalmente). Si lega molto anche a Prentiss, infatti all'inizio della settima stagione far\u00e0 fatica ad accettare che lei abbia finto la propria morte (aiutata da JJ e Hotch), sentendosi tradito; riuscir\u00e0 comunque a perdonare entrambe. Detesta gli addii e i cambiamenti (aspetto in comune con Garcia); ci\u00f2 deriva probabilmente dal fatto che gi\u00e0 da piccolo ha dovuto affrontare l'abbandono da parte del padre (che lo ha lasciato ad occuparsi della madre da solo), oltre appunto all' \"assenza psicologica\" di Diana. Verr\u00e0 infatti \"colpito\" pi\u00f9 dei colleghi dagli addii di diverse figure importanti per lui nel corso della serie: innanzitutto quello di Gideon all'inizio della terza stagione (e ancora di pi\u00f9 la sua morte nella decima); poi la partenza (temporanea) di JJ all'inizio della sesta; la \"presunta morte\" di Prentiss sempre nella sesta; l'uccisione di Maeve nell'ottava; l'addio di Morgan nell'episodio 11x18 (Reid ammetter\u00e0 di \"non riuscire ad immaginare la BAU senza di lui\"), e quello di Hotch all'inizio della dodicesima stagione (anche se di questo ne viene a conoscenza, come tutti gli altri, in modo indiretto, quando nel 12x06 Rossi li informa che Hotch si \u00e8 dimesso per entrare nella Protezione Testimoni e proteggere suo figlio dal \"Signor Graffio\"). I suoi soprannomi all'interno della squadra sono: \"Ragazzino\" (da Morgan), \"Ragazzo Meraviglia\" (\"Wonder Boy\") (da Garcia), \"Genietto\", \"Einstein\" (da Rossi). Negli episodi \"Raphael\" (I e II) viene preso in ostaggio da un S.I., che lo droga e lo stordisce pi\u00f9 volte, facendogli sperimentare allucinazioni e un'esperienza di pre morte. Quando decide di ucciderlo, Reid riesce a disarmarlo e a sparargli. Spencer rimarr\u00e0 scioccato da questa esperienza, al punto da diventare per un periodo dipendente da uno stupefacente derivato dall' eroina (e a nasconderlo, anche se Hotch e Gideon se ne accorgeranno), ma alla fine torner\u00e0 a concentrarsi sul lavoro anche grazie ai consigli dei suoi colleghi. Della sua vita privata si sa ben poco: ha un amico di studi molto importante, il quale durante il primo giorno all'interno dell'FBI ha rinunciato, per darsi al jazz a New Orleans. Nell'episodio 4x08 si scopre che ha un Dottorato in Chimica, uno in Matematica e uno in Ingegneria conseguiti al CalTech, oltre a possedere una Laurea in Psicologia e una in Sociologia (ha cominciato a studiare per riuscire a trovare a tutti i costi una cura per la malattia della madre, e perch\u00e9 si era convinto che, se fosse diventato un \"genio\", suo padre sarebbe tornato) sta cercando di laurearsi anche in Filosofia (si suppone che entro la fine della serie sia riuscito ad ottenere anche quest'ultima). La sua \"seconda scelta\" era la Yale University. Nell'episodio 4x03, \"Fede cieca\", lui e Prentiss vanno sotto copertura in una setta guidata da Benjamin Cyrus per investigare su presunti abusi su minori. Quando arriva una soffiata che all'interno dell'edificio ci sono dei Federali, Prentiss esce allo scoperto dichiarando per\u00f2 di essere l'unica, quindi viene separata dagli altri e picchiata dagli uomini di Cyrus. Dopo che la SWAT e l'FBI fanno irruzione nella sede della setta uccidendo il leader e liberando le donne e i bambini, sul volo di ritorno Reid esprime all'amica il proprio senso di colpa perch\u00e9 ha lasciato che lei lo proteggesse. Nel 4x24 contrae l'antrace indagando su un caso in Maryland, ma gli viene somministrato un antidoto. Nella quarta stagione scopre che il padre, noto avvocato di Las Vegas, si \u00e8 allontanato dalla famiglia per proteggere il piccolo Spencer da un pedofilo, gi\u00e0 accusato della morte di un altro bambino, e i rapporti tra i due Reid, padre e figlio, si chiariscono. \u00c8 il padrino di entrambi i figli di JJ e del compagno, poi marito, Will LaMontaigne; e del figlio di Morgan, chiamato Hank Spencer in onore del suo \"fratello minore\". Verso met\u00e0 della sesta stagione comincia ad avere forti emicranie, associate ad episodi allucinatori, difficolt\u00e0 a dormire e sensibilit\u00e0 alla luce: preoccupato di aver ereditato la schizofrenia, va da un medico il quale tuttavia non trova \"niente che non vada in lui\" e pensa che i sintomi possano avere origine psicosomatica. Nell'episodio 6x17 si confida con Emily; nel 6x19, dopo la \"presunta morte\" di quest'ultima, lo dice anche a Morgan. Nel 7x11, i colleghi lo sorprendono con una festa a sorpresa per i suoi 30 anni (gi\u00e0 nella seconda stagione aveva festeggiato il compleanno). Nell'ottava stagione vive una storia d'amore platonica (sono in contatto soltanto tramite telefoni pubblici) con una genetista, Maeve Donovan, che verr\u00e0 uccisa dalla sua stalker sotto gli occhi di Reid. Sar\u00e0 un duro colpo per lui (che si chiuder\u00e0 in casa per due settimane, senza rispondere alle chiamate dei colleghi e senza ritirare i regali che loro gli lasciano davanti alla porta, anche se per un episodio collaborer\u00e0 al caso fornendo le proprie intuizioni via telefono) ma con il tempo riuscir\u00e0 a riprendersi (nell'8x20 ammetter\u00e0 a Rossi di avere problemi ad addormentarsi perch\u00e9 se succede, sogna, e sogna Maeve, ma non vuole perch\u00e9 non ha mai potuto toccarla quando era viva; alla fine dell'episodio riesce finalmente a dormire e sogna di ballare con lei). Nel doppio finale della nona stagione viene ferito gravemente al collo da un proiettile mentre proteggeva Blake; in ospedale, tentano di ucciderlo una seconda volta ma Garcia spara all'uomo assoldato per farlo con la pistola di Reid, salvandogli la vita. Tornato a casa, lui chiede spiegazioni a Blake riguardo Ethan, nome che le ha sentito pronunciare prima di perdere conoscenza: lei gli rivela che era suo figlio, morto a 9 anni per una malattia mai chiarita, e che Reid glielo ricorda. Dopo averlo salutato, lui trova nella propria borsa il suo tesserino dell' FBI (infatti Blake ha deciso di dare le dimissioni per trasferirsi a Boston). Nel 10x11, \"Il Popolo Eterno\", \u00e8 l'unico ad accorgersi del PTSD di JJ (essendo passato un anno dal suo rapimento e tortura) e l'unico a cui lei confida che quando era in Afghanistan aveva scoperto di essere incinta, ma ha perso il bambino nell'esplosione del veicolo che trasportava la task force. Lei gli chiede di trovare un termine che definisca il suo \"stato\", perch\u00e9 \"\u00e8 molto pi\u00f9 del Disturbo da stress\": alla fine dell'episodio, lui ammette di non esserci riuscito, ma, per provare ad aiutarla, ha contattato Emily e si \u00e8 fatto mandare il fascicolo di Tivon Askari (il torturatore e il responsabile dell'aborto di JJ), che ha messo nel suo vecchio ufficio; JJ lo ringrazia e, sfogliandolo, sconfigge l'allucinazione di Askari. Nell'episodio 11x11, \"Entropia\", svolge un ruolo centrale nel \"piano\" elaborato dalla BAU per catturare e smantellare una volta per tutte la rete di sicari che ha preso di mira Garcia e, alla fine, esprime a Morgan nuovamente la propria paura di ereditare la condizione materna, questa volta la demenza, avendo \"saltato\" il marker genetico per la schizofrenia al compimento dei 30 anni. Nel 12x04, \"Il Custode\", condivide con Rossi la notizia che la madre \u00e8 stata accettata come partecipante in uno studio rivoluzionario sull'Alzheimer presso la Johns Hopkins University di Baltimora, per venirne esclusa successivamente per tagli al budget. Reid ne individua un altro a Houston, in Texas, ma poi decide di prendere la madre in casa con s\u00e9. Un lungo arco della dodicesima stagione lo vede accusato di un omicidio avvenuto in Messico, ma la squadra riesce a farlo trasferire in una prigione federale degli Stati Uniti. Condannato a scontare da tre a cinque anni, gli sar\u00e0 negata la condizionale e per questo dovr\u00e0 restare in carcere fino al processo. Verr\u00e0 infine rilasciato quando si scoprir\u00e0 che dietro l'incarcerazione c'\u00e8 Cat Adams, sicaria manipolatrice con un'ossessione per Spencer gi\u00e0 incontrata dalla BAU (episodio 11x11). All'inizio della tredicesima stagione viene reintegrato al suo lavoro nell'FBI alla condizione che ogni 100 giorni di servizio se ne prenda 30 di congedo, perci\u00f2 Prentiss (diventata Capo Unit\u00e0 nella 12) gli organizza dei seminari sotto forma di lezioni ai nuovi agenti su argomenti a scelta di Reid. Nella premi\u00e8re della quattordicesima stagione (che coincide con l'episodio 300 della serie) viene rapito, insieme a Garcia, dai \"Credenti\", una setta guidata dal \"Messia\" Benjamin Merva, i quali incolpano Spencer della morte del loro ex leader, incontrato dalla BAU dieci anni prima, e hanno intenzione di renderlo la loro 300\u00aa vittima per esaudire una profezia. Garcia riesce a scappare e grazie ad un indizio di Reid la squadra lo salva appena in tempo. In questa stagione continua a tenere dei seminari. Nell'ultimo episodio, tenuto in ostaggio da un S.I. insieme a JJ, assiste alla confessione di quest'ultima di come lei lo abbia sempre amato (in realt\u00e0 Jennifer era stata costretta dall'uomo che puntava loro contro una pistola a rivelare il suo pi\u00f9 oscuro segreto); pi\u00f9 tardi, al matrimonio di Rossi e Krystall, Reid le chiede se ci\u00f2 che ha detto sia vero e lei risponde che l'ha detto soltanto per distrarre l' S.I. e poterlo sopraffare, allora il collega non insiste. Nella premi\u00e8re della stagione 15 (l'ultima della serie), JJ finisce in ospedale in gravi condizioni e al suo capezzale si precipita Spencer: i due hanno un dialogo toccante al termine del quale scelgono di non dare seguito ai loro sentimenti per preservare la loro amicizia (malgrado lei confermi quanto detto) e perch\u00e9 JJ \u00e8 felice della famiglia che ha creato negli anni. Inoltre Reid va a fare visita alla madre Diana, la quale in un momento di lucidit\u00e0 gli fa capire che non pu\u00f2 considerarsi soltanto suo figlio e che non pu\u00f2 aspettare il giorno in cui JJ vorr\u00e0 vivere una vita con lui (perch\u00e9 potrebbe non avvenire mai), ma deve trovare qualcosa che lo renda davvero felice. A colloquio con una terapista, questa gli assegna il \"compito\" di avere una normale conversazione con qualcuno al di fuori del lavoro: in un parco conosce Maxine, che decide di frequentare spronato proprio da Jennifer. All'inizio del finale di serie sviene nel proprio appartamento a causa di emorragia intracerebrale conseguenza dell'esplosione del giorno prima che ha ucciso sei agenti; viene trovato da JJ e Garcia che lo portano in ospedale dove lui, durante il coma, ha delle \"visioni\" di \"fantasmi del passato\" (l'ex Capo Sezione Erin Strauss, il \"Mietitore\" George Foyet e Maeve) che lo fanno riflettere su tutto quello che ha sub\u00ecto in quegli anni e, soprattutto Maeve, lo aiuta a scegliere cosa vuole fare davvero nella sua vita e se combattere per sopravvivere o \"lasciarsi andare al grande ignoto\". Alla festa di addio di Garcia, si viene a sapere che continuer\u00e0 a lavorare con l'Unit\u00e0 di Analisi Comportamentale, alternandovi le lezioni ai nuovi agenti dell'FBI.\nJennifer \"JJ\" Jareau.\nJennifer \"JJ\" Jareau (interpretata da A. J. Cook; stagioni 1-15; guest 6), nata e cresciuta a East Allegheny, cittadina vicino Pittsburgh, in Pennsylvania, in una grande casa con la sorella maggiore Rosalyn e i genitori. Ha avuto un'infanzia felice, e nelle giornate estive lei e la sorella giocavano fuori tutto il giorno. Si \u00e8 diplomata con il massimo dei voti all'East Allegheny High School (dove era capitano della squadra femminile di calcio), mentre a Pittsburgh ha frequentato il college grazie ad una borsa di studio atletica. Ha deciso di entrare nell'FBI dopo aver assistito, all'ultimo anno alla Georgetown University di Washington D.C. (sebbene nella serie non sia mai stato esplicitato che abbia cambiato universit\u00e0), ad una conferenza dell'Agente Speciale Supervisore e co-fondatore dell'Unit\u00e0 di Analisi Comportamentale David Rossi, tenutasi nella libreria dell'Universit\u00e0 (in un episodio gli riveler\u00e0 che non sapeva cosa fare della sua vita finch\u00e9 non ha ascoltato la sua conferenza); l'autunno seguente ha presentato domanda per l'Accademia di Quantico. Appare fin dal secondo episodio della prima stagione come addetta alle \"pubbliche relazioni\", esperta in comunicazioni e burocrazia, o come dice lei stessa \"la \"liaison\" tra la BAU e il resto del mondo\": infatti si occupa di gestire i rapporti con i media agendo da portavoce (ad es, per impedire loro di diffondere aggiornamenti sugli assassini, o fughe di notizie, oppure organizzando conferenze stampa per \"trarre vantaggio\" dalla loro presenza), e da intermediario con le forze dell'ordine di tutto il Paese che chiedono un consulto alla BAU (riceve per prima le notifiche o i file dei casi, che esamina, e successivamente, se \u00e8 accertato che si tratta di un crimine seriale, convoca la squadra). Allo stesso modo, \u00e8 lei che di solito parla con le famiglie e i conoscenti delle vittime, quando l'indagine \u00e8 ancora all'inizio, per raccogliere pi\u00f9 informazioni possibili sulle loro abitudini e stili di vita, e a rassicurarle che la squadra \u00e8 impegnata al massimo. Essendo molto empatica, riesce ad entrare in confidenza con le persone con cui parla, e a lasciare che si fidino di lei (si pu\u00f2 dire che, insieme a Garcia, JJ rappresenti un po' il \"lato umano\" del loro lavoro, e questa qualit\u00e0 si amplifica nel momento in cui diventa madre); e poi gli estranei sono pi\u00f9 propensi a dialogare con una donna. Da subito, si fa chiamare JJ (diminutivo che usava anche la sorella) e si dimostra attenta e sensibile soprattutto verso le famiglie e i/le sopravvissuti/e, riuscendo a comprendere il loro stato d'animo, a trovare il modo migliore per dare loro buone o cattive notizie e per tranquillizzarli. \u00c8 anche molto paziente e rispettosa dei sentimenti altrui, specialmente del dolore, in quanto \u00e8 consapevole che cambier\u00e0 per sempre la vita delle famiglie che stanno per ricevere da lei notizie. Malgrado per le prime cinque stagioni non sia una \"profiler,\" partecipa comunque ai \"brainstorming\" della squadra. Nell'episodio 1x04, si scopre che \u00e8 una grande fan dei Washington Redskins, come rivelato da Gideon (che aveva spinto Reid a invitarla ad una partita - non \u00e8 chiaro se lo continui ad esserlo anche nelle stagioni successive); nel finale della stessa stagione, che da piccola collezionava farfalle rare; nel 2x04, che \u00e8 spaventata dai boschi; nel 2x14, che \u00e8 bravissima a freccette (probabilmente perch\u00e9 dove viveva lei era quasi \"lo sport nazionale\", sebbene poi crescendo abbia preferito il bowling). Ha una vera passione per le patatine in busta (in ingl. \"cheetos\"): spesso la si vede mangiarle durante i viaggi in aereo o in sala operativa; ne \u00e8 talmente golosa da utilizzare \"Alito di Patatine\" ( = \"Cheeto breath\") come nome utente per le partite di Scarabeo online contro Prentiss (nel periodo in cui quest'ultima era in clandestinit\u00e0 perch\u00e9 entrata nella Protezione Testimoni - ep.7x04). Conosce un po' di spagnolo, probabilmente derivante dagli studi scolastici (ep.7x18); nell'8x05, \"La buona terra\", racconta che i suoi nonni avevano una fattoria in Pennsylvania e sua nonna una volta ha dovuto praticare un taglio cesareo d'emergenza ad una mucca (questo aneddoto contribuir\u00e0 a individuare l'assassino nel caso corrente). Nel 9x21, \"Che succede a Mecklinburg...\", viene sottinteso che al college ha partecipato alle classiche \"feste delle confraternite\". Nel 10x17, \"Asfissia erotica\", dopo che l'Agente Callahan annuncia di essere incinta, JJ le spiega che quando lei aspettava Henry si metteva gli auricolari sulla pancia per non fargli sentire tutti i loro discorsi su omicidi e violenza: gli faceva ascoltare i Beatles, i Bee Gees ecc..., anche se Reid pretendeva che il nascituro ascoltasse Mozart. Nell'episodio 2x07 Hotch le propone di frequentare il corso di analisi comportamentale per diventare una \"profiler\", ma lei risponde che le piace \"essere la voce dall'altra parte del telefono\" con cui gli agenti e i parenti possono parlare. In \"Raphael\" (parte I e II - epis. 2x14/2x15 -), lei e Reid si dirigono a casa di un S.I., si separano e lei si imbatte in un gruppo di cani noti per cibarsi di carne umana che quasi l'attaccano; sebbene sia in grado, passato lo spavento, di sparare loro, questo evento le lascia delle piccole \"cicatrici psicologiche\" (ad un certo punto, ha un'allucinazione di uno di essi dietro di lei e per poco non spara a Prentiss), facendo in seguito sembrare che abbia sviluppato una fobia per i cani di grossa taglia. Nell'episodio 2x18 \"Jones\", conosce a New Orleans (dove la squadra si \u00e8 recata per riaprire l'indagine su un presunto emulatore di Jack Lo Squartatore, che teoricamente per\u00f2 \u00e8 morto nell'uragano Katrina) il detective del Dipartimento di Polizia locale William \"Will\" LaMontagne Jr., ed \u00e8 chiaro che sono attratti l'uno dall'altra, tanto che alla fine dell'episodio lei gli d\u00e0 il proprio numero. Will ricompare nel 3x17 \"I segreti degli altri\" quando si scopre che si frequentano sentimentalmente da un anno: inizialmente hanno una discussione perch\u00e9 lei vorrebbe mantenere separata la vita privata dal lavoro, ma lui pensa che il motivo per cui JJ non vuole dire niente ai colleghi sia che si vergogna di lui, allora lei, dopo la chiusura del caso e prima di lasciare Miami, lo bacia davanti agli altri per dimostrargli che a lui ci tiene davvero, ma questi lo avevano gi\u00e0 intuito dalla prima volta che li avevano visti interagire. Nell'episodio 3x09, \"Penelope\", spara per la prima volta quando uccide con un singolo e preciso colpo, che manda in frantumi la porta dell'ufficio in cui si trovava, Jason Clark Battle, l'uomo che aveva sparato a Garcia e che era riuscito a penetrare all'interno del Quartier Generale di Quantico. Nel 3x18, \"Vite incrociate\", scopre di essere incinta e informa Will; nel 3x20, \"Bassa Intensit\u00e0\", lui la raggiunge a New York per prendere alcune decisioni in merito al bambino e lei lo annuncia ai colleghi; alla fine dell'episodio lei trova un pacco lasciatogli da lui che contiene il suo distintivo del NOLAPD (ha deciso infatti di licenziarsi per spostarsi alla Polizia Metropolitana di Washington, in modo che nessuno dei due debba rinunciare al proprio lavoro). JJ entra in travaglio nell'episodio 4x07, \"Labirinti della memoria\" e d\u00e0 alla luce Henry (interpretato nella serie dal primo figlio dell'attrice A.J. Cook, Mekhai Andersen, nato proprio il 12 novembre 2008, stessa data di messa in onda dell'episodio 4x07 - la creazione di una relazione sentimentale per il personaggio \u00e8 stata appunto dovuta alla gravidanza dell'interprete -), scegliendo Reid e Garcia come padrino e madrina. Va in congedo maternit\u00e0 assumendo personalmente l'Agente della Divisione Anti-Terrorismo Jordan Todd come sua \"sostituta temporanea\", e fa ritorno nell'episodio 4x14. Nel 5x13, \"Giochi pericolosi\", lotta per far s\u00ec che la BAU segua il caso di un improvviso e preoccupante aumento di suicidi tra ragazzini in Wyoming (poich\u00e9 convinta che dietro ci sia dell'altro), e sul jet di ritorno, racconta a Hotch (ancora distrutto per la morte della moglie Haley) il motivo per cui aveva preso tanto a cuore il caso: sua sorella maggiore Rosalyn (Roz) si \u00e8 tolta la vita tagliandosi le vene nella vasca da bagno a 17 anni (JJ ne aveva 11), e prima di compiere quel tragico gesto l'ha chiamata in camera sua, le ha promesso che qualunque cosa sarebbe successa le avrebbe voluto sempre bene e le ha regalato la propria catenina d'oro, che da quel momento Jennifer non ha mai tolto. Vari successivi episodi della serie (8x14, 9x05, 9x06 e in particolare il quinto della quattordicesima stagione, ambientato a East Allegheny) forniscono ulteriori dettagli su questo evento: Rosalyn si \u00e8 servita di uno dei rasoi del loro padre, ed \u00e8 stata proprio JJ a trovarla morta la mattina seguente, restando \"paralizzata\" davanti alla porta del bagno per circa 10 minuti perch\u00e9 la sua mente \"si rifiutava di elaborare ci\u00f2 che vedeva\" (ep. 14x05, \"L'Uomo Alto\"). Dopo questo \"trauma\", Jennifer non \u00e8 pi\u00f9 riuscita ad entrare in camera della sorella per molto tempo, e il padre ha abbandonato la famiglia e si \u00e8 in seguito risposato. Inizialmente si pensava che il motivo principale per cui Rosalyn si fosse tolta la vita fosse il suo stato depressivo (si era chiusa in s\u00e9 stessa e non voleva pi\u00f9 confidarsi nemmeno con la sorella), a cui avevano contribuito i litigi tra i genitori, al tempo frequenti per via dei soldi, ma sempre l'episodio 14x05 fa emergere una dolorosa verit\u00e0: la ragione era che la ragazza era diventata \"oggetto delle attenzioni\" di un predatore sessuale (il consulente scolastico del liceo), il quale si era approfittato della sua \"fragilit\u00e0 emotiva\" per farle abbassare le difese e guadagnarsi la sua fiducia. La relazione tra i due era terminata poco prima del suicidio, e la catenina d'oro era un regalo di lui per dimostrarle il proprio amore e per far sapere che la considerava un proprio \"trofeo\" (Rosalyn l'aveva poi regalata alla sorella per \"metterla in guardia\" e fare in modo che l'uomo che aveva fatto del male a lei le stesse lontano, poich\u00e9 sapeva che JJ sarebbe stata \"pi\u00f9 forte\"). Lo stesso episodio vede finalmente il responsabile arrestato, e nel 14x12 la madre Sandy, venuta in visita a Washington, le dice di essere \"orgogliosa\" di lei sia perch\u00e9 con il suo lavoro riesce ad essere \"un punto di riferimento\" per le persone, sia perch\u00e9 ha scoperto la verit\u00e0 sulla morte di Rosalyn. Nella premi\u00e8re della stag. 6, \"Una lunga, lunga notte\", \u00e8 costretta, malgrado non abbia le competenze \"adatte\" e si senta a disagio, ad agire da negoziatrice con il serial killer soprannominato \"Il Principe delle Tenebre\": inizialmente fa appello alle sue insicurezze emotive, ma poi, non essendo in grado di empatizzare con lui, va contro le indicazioni di Hotch e dice all'S.I. esattamente quello che pensa, ovvero che nessuno pu\u00f2 aiutarlo e che non pu\u00f2 fare agli altri ci\u00f2 che \u00e8 stato fatto a lui; le sue parole lo fanno riflettere e lui libera la ragazzina che aveva rapito, facendosi poi uccidere da Morgan. Nell'episodio successivo, intitolato \"JJ\", si viene a sapere che le \u00e8 stata offerta dal Pentagono una posizione di rilievo come \"liaison\" per il Dipartimento della Difesa per ben due volte, e lei l'ha rifiutata (tenendo all'oscuro la squadra) entrambe le volte perch\u00e9 \"il suo posto \u00e8 nella BAU\"; tuttavia, questa volta viene \"costretta\" ad accettare dall'autorit\u00e0 della Capo Sezione Strauss, e Hotch non pu\u00f2 fare nulla per impedirlo. Dopo aver salutato i colleghi, in particolare Spencer e Penelope, quindi, JJ entra in ascensore e lascia l'Unit\u00e0 mentre la sua voce fuori campo recita un monologo di chiusura (il motivo dell'addio, fortunatamente temporaneo, era che il contratto dell'attrice era stato rescisso a causa di tagli al budget e costi economici per il lancio dello spin off \"\"; lo stesso \u00e8 avvenuto con l'attrice Paget Brewster alcuni episodi dopo; entrambe sono state poi riassunte \"a tempo pieno\" nella stagione 7, dopo che i fan avevano inviato lettere e petizioni alla produzione). Hotch la richiama nell'episodio 6x18, \"Lauren\", per aiutarli a stendere un profilo di Prentiss (che \u00e8 scomparsa e quasi sicuramente nei guai) e localizzarla. \u00c8, insieme a Hotch, una delle poche persone a sapere che in realt\u00e0 Emily \u00e8 sopravvissuta all'intervento chirurgico, avendola aiutata a fingersi morta per poter entrare nella Protezione Testimoni; infatti, alla fine dello stesso episodio, la si vede consegnare, a Parigi, dei documenti ad una donna di spalle (riconoscibile dalla voce in Prentiss) e augurarle \"Buona fortuna\". JJ ricompare, per una breve scena, nel finale della sesta stag., in cui Rossi sta parlando con qualcuno nel proprio ufficio: questo qualcuno \u00e8 proprio JJ, la quale, approfittando della temporanea assenza della Strauss e dei tagli al budget, gli comunica che torner\u00e0 nella squadra. Nella premi\u00e8re della settima, \"Contro ogni nemico\", la BAU \u00e8 convocata davanti al Congresso per un'udienza in merito al caso Doyle e quindi alla \"finta morte\" di Prentiss, che torna dai colleghi tra lo shock generale e la rabbia di alcuni (come Reid, che si dimostra freddo con Jennifer dopo aver saputo che lei era a conoscenza dell'inganno, ma riuscir\u00e0 a perdonare entrambe). Sar\u00e0 proprio Emily a prendere le loro difese davanti alla Commissione, e sia lei che JJ vengono riammesse in squadra (la seconda ormai in qualit\u00e0 di \"profiler\" a tutti gli effetti, avendo ricevuto l'addestramento necessario; le sue precedenti mansioni verranno divise, da qui in avanti, tra Hotch e Garcia). Quando un S.I. armato prende un ostaggio, lei lo affronta da sola convincendolo ad abbassare l'arma; provando ad arrestarlo, per\u00f2, lui reagisce e tenta di pugnalarla; istantaneamente, lei sfoggia sorprendenti capacit\u00e0 di combattimento per sopraffarlo. Alla fine dell'episodio (il 7x14), viene rivelato che \u00e8 stato Morgan ad insegnarle quelle tecniche, come parte del suo addestramento. Il finale della settima stag. la coinvolge personalmente: Will interviene in una rapina ad una banca di Washington (ad opera di un gruppo di tre persone conosciute come \"Le Figure delle Carte\"), e viene colpito da un proiettile; JJ, che insieme al resto della squadra stava assistendo dalle telecamere di sorveglianza, \u00e8 sconvolta perch\u00e9 il video salta proprio nel momento del ferimento di Will, e in pi\u00f9 successivamente la banca esplode. I rapinatori (che si sono serviti del C4 come \"diversivo\" per fuggire e completare il loro piano) tengono in ostaggio il detective, e la situazione diventa pi\u00f9 critica quando viene fuori che lui ha, non intenzionalmente, rivelato il loro indirizzo, rendendo quindi il piccolo Henry vulnerabile. JJ (la quale si d\u00e0 la colpa per non aver rispettato il \"patto\" con il compagno di non lasciare mai il figlio da solo) e Rossi si precipitano subito alla loro casa, dove l'Agente ha uno scontro fisico con la leader de \"Le Figure delle Carte\"; questa cerca di ucciderla con la sua pistola di servizio, ma Jennifer riesce a togliere il caricatore prima che la criminale possa premere il grilletto e ad avere la meglio, riabbracciando il figlio. Will viene salvato da Prentiss; in ospedale, lui le richiede di sposarlo e lei accetta. Rossi, che l'ha capito dal loro atteggiamento, organizza a sorpresa una piccola ma romantica cerimonia di nozze nel giardino sul retro della sua casa, invitando tutti, compresa la madre di Jennifer (che le porta l'abito da sposa indossato il giorno del proprio matrimonio). Segue il ricevimento, durante il quale Reid impressiona il piccolo Henry con trucchi di magia, tutti brindano agli sposi e poi ballano, con Prentiss che li osserva per \"imprimere\" nella memoria ogni istante di quel momento felice (infatti ha deciso di accettare l'offerta di dirigere l'ufficio Interpol di Londra). L'ultima scena del finale dell'ottava stagione si svolge esattamente nello stesso posto, il giardino di Rossi, ma stavolta l'atmosfera \u00e8 diversa in quanto i membri della squadra si ritrovano per una sorta di \"veglia funebre\" in memoria del Capo Sezione Erin Strauss, uccisa dal \"Replicatore\" (Rossi ricorder\u00e0 come l'anno precedente si fossero riuniti per \"celebrare la vita, l'amore e le belle persone\"). Nell'episodio 9x14, intitolato \"200\" essendo il duecentesimo della serie, viene rapita insieme a Mateo Cruz (che ha preso il posto della Strauss all'inizio della stag), incatenata e torturata tramite water-boarding ed elettroshock perch\u00e9 il loro carceriere vuole disperatamente i loro codici di accesso a \"Integrity\", che la squadra scoprir\u00e0 trattarsi di un database creato appositamente per una missione del 2011 in Afghanistan che aveva l'obiettivo di catturare Bin Laden; JJ era entrata nella speciale task force che perseguiva tale missione con il ruolo di condurre gli interrogatori femminili affiancata dall'interprete, perci\u00f2 l'incarico presso il Dipartimento della Difesa nella sesta stagione era in realt\u00e0 una copertura. Il Dipartimento di Stato si rifiuta di condividere con Hotch informazioni per rintracciare l'Agente Jareau, allora lui (dato che sia il cellulare di lei sia quello di Cruz sono spenti, e i loro file criptati) contatta Prentiss, la quale avendo trascorso molto tempo con JJ in quel periodo, potrebbe sapere qualcosa di utile; in alcuni flashback, Emily effettivamente ricorda che, dirigendosi in aereo verso Parigi (sono i momenti successivi allo scontro tra Emily e Doyle nel 6x18), lei e l'amica avevano parlato delle cicatrici lasciate da Doyle, e poi Prentiss aveva notato che qualcosa la turbava. JJ le aveva rivelato il suo sospetto che all'interno della task force ci fosse un agente \"doppio\" (perch\u00e9 la sua informatrice era stata trovata morta nel covo dove si pensava si trovasse Bin Laden): inizialmente i colleghi si orientano su Cruz, ma poi, grazie alle conoscenze all' Interpol di Prentiss capiscono che il rapitore \u00e8 Tivon Askari, torturatore professionista che lavora per \"il miglior offerente\", e che chi faceva il \"doppio gioco\" era Michael Hastings, un membro della task force (i sospetti di Jennifer erano quindi fondati). La mossa successiva \u00e8 di cercare di rintracciare il luogo in cui lei e Cruz vengono tenuti, ma Garcia ha difficolt\u00e0 perch\u00e9 il segnale rimbalza attraverso server proxy in tutto il mondo; nel frattempo, anche JJ deduce che il \"traditore\" \u00e8 Hastings, e quando quest'ultimo minaccia di stuprarla, Cruz si arrende e d\u00e0 il proprio codice. Appena viene confermato, Hastings lo fa portare in una stanza accanto e si sente un colpo di pistola; credendo che lo abbiano ucciso, JJ comincia a digitare il proprio codice, ma inserisce i caratteri al contrario in modo da far attivare un \"allarme silenzioso\" (parola \"Blackbird\", cio\u00e8 \"merlo\", il titolo di una canzone dei Beatles che JJ e Prentiss avevano utilizzato come \"metafora\" durante il loro dialogo sull'aereo) sul computer di Garcia. In quel momento arriva Prentiss, che spiega il significato della parola, e Garcia \u00e8 in grado di comunicare agli altri l'indirizzo del luogo in cui si trovano JJ e Cruz appena prima che i funzionari del Dipartimento di Stato li \"chiudano fuori\" dalla rete. Vi si recano tutti, e liberano entrambi; Jennifer \u00e8 provata, ma si lancia all'inseguimento di Hastings perch\u00e9 per lei \"\u00e8 una questione personale\" (infatti in Afghanistan aveva scoperto di aspettare un bambino, e lo aveva confidato soltanto a Cruz, nemmeno a Will, ma l'ha perso nell'esplosione in cui era stata coinvolta la task force; si \u00e8 poi resa conto che Hastings era venuto a saperlo origliando la conversazione). Lottano per un po', e alla fine lui cade dal tetto dell'edificio morendo sul colpo, mentre lei viene trattenuta per un soffio da Emily. Si riunisce a Will, giurando che da quel momento ci sar\u00e0 solo la verit\u00e0. Nell'episodio 10x06, \"Se la scarpetta\", \u00e8 lei a intuire che il Soggetto Ignoto \u00e8 una ragazza che si considera una \"Cenerentola vendicatrice\"; inoltre, ha una discussione con la madre su se sia \"giusto\" mettere il piccolo Henry a conoscenza dell'esistenza di Rosalyn e della sua morte (infatti Jennifer lo ha sempre tenuto all'oscuro adducendo come scusa l'et\u00e0 del figlio, al contrario di Sandy che invece vorrebbe dirglielo); dopo un dialogo con Reid durante l'indagine che la fa riflettere, alla fine dell'episodio JJ torna a casa trovando Henry che non riesce a dormire, e decide di raccontargli dell'infanzia felice con la sorella in Pennsylvania. Nel 10x11, \"Il Popolo Eterno\", \u00e8 trascorso un anno esatto dal suo rapimento e tortura da parte di Askari e nel corso dell'episodio JJ sperimenta il PTSD (\"Disturbo Post Traumatico da Stress\") sotto forma di allucinazioni di s\u00e9 stessa stesa sul tavolo autoptico e di flashback della tortura. Reid \u00e8 l'unico ad accorgersene e vorrebbe aiutarla a \"stare meglio\": tra le lacrime, lei gli confida dell'aborto spontaneo e gli chiede un termine che definisca ci\u00f2 che sta passando perch\u00e9 \"\u00e8 molto di pi\u00f9 del Disturbo da Stress\"; lui non ne ha uno, ma promette che lo cercher\u00e0. Rientrati a Quantico dopo la chiusura del caso, Spencer le riferisce di non aver trovato la parola, e di aver invece contattato Emily a Londra per farsi mandare il fascicolo completo del terrorista (senza naturalmente rivelare il vero motivo), che ha sistemato nel vecchio ufficio di JJ, volendo comunque aiutarla; lei lo ringrazia e, malgrado all'inizio sia ancora tormentata da Askari che la deride dicendole che \"le porter\u00e0 via tutto da renderla irriconoscibile\", sfogliandolo riesce a sconfiggere l'allucinazione. Nel 10x13, \"Il Passero di Nelson\", \u00e8 sconvolta, come gli altri colleghi, nel vedere il cadavere del profiler veterano Jason Gideon, e a disagio per dover \"frugare\" tra i suoi effetti personali. Nel 10x17, \"Asfissia erotica\", la collega Kate Callahan annuncia di essere incinta e Jennifer le consiglia di provare a mettere gli auricolari sulla pancia, in modo da \"isolare\" il nascituro dai loro discorsi su omicidi e violenza (stesso \"trucco\" applicato da lei quando aspettava Henry). Nel 10x21, \"Signor Graffio\", alla domanda di Hotch su quale fosse la sua \"paura infantile\", lei risponde che era quella di essere separata dai propri genitori. Nel finale di stagione, il 10x23, \"La Caccia\", viene sorpresa da Reid mangiare di nascosto dei biscotti secchi e gli conferma di essere nuovamente in dolce attesa. Nella premi\u00e8re dell'undicesima stagione (11x01 \"Un lavoro sporco\"), infatti, appare solo brevemente, in una scena al telefono con Hotch mentre sta cullando il secondogenito Michael (interpretato, come accaduto con il primo, dal secondo figlio di A. J. Cook, Phoenix Andersen, nato il 23 luglio 2015), essendo in congedo maternit\u00e0; rientra al lavoro nell'episodio 11x07, \"Un mondo di squali\", venendo riaccolta con gioia soprattutto da Spencer e Penelope, la quale le mostra la sua scrivania adornata di tutte le foto dei bambini che JJ ha costantemente condiviso con loro durante il congedo. Ha un legame di amicizia con l'agente Reid, infatti lei \u00e8 l'unica a chiamarlo \"Spence\". Dalla terza stagione il personaggio viene legato sentimentalmente a William LaMontagne, un poliziotto che collabor\u00f2 con la squadra nella seconda. Tale legame si \u00e8 reso necessario in quanto l'attrice \u00e8 in attesa di un figlio, e il personaggio non era sposato n\u00e9 si aveva notizia di sue frequentazioni. Il bambino di JJ, di cui si parler\u00e0 spesso nelle varie puntate ma che si vedr\u00e0 poco, verr\u00e0 chiamato Henry. All'inizio della sesta stagione (episodio intitolato \"JJ\") viene forzatamente trasferita al Pentagono come responsabile delle comunicazioni con il pubblico. Ritorna nella squadra all'inizio della settima stagione, in sostituzione dell\u2019agente Prentiss, e viene subito promossa a profiler. Nella nona stagione si scopre che in realt\u00e0 fu inviata in missione segreta per il Pentagono in Medio Oriente; ove conobbe l'agente Mateo Cruz, rimase incinta di LaMontagne ma perse il bambino a causa di un attacco dei talebani. Nel finale della decima stagione Jennifer \u00e8 nuovamente incinta e avr\u00e0 un altro maschietto, Michael.\nPenelope Garcia.\nPenelope Garcia (interpretata da Kirsten Vangsness; stagioni 2-15; ricorrente 1) \u00e8 l'esperta analista informatica della squadra. Originaria di San Francisco, in California, \u00e8 nata nel 1977 e ha quattro fratelli adottivi (nella serie ne \u00e8 apparso solo uno, Carlos); il suo cognome \u00e8 quello dei genitori adottivi, Barbara ed Emilio Garcia, uccisi da un pirata della strada ubriaco quando Penelope aveva 18 anni; lei si \u00e8 sentita in colpa per molto tempo perch\u00e9 la sera dell'incidente non aveva rispettato il coprifuoco per la seconda volta quella settimana, perci\u00f2 loro erano usciti a cercarla. Dopo la loro morte ha attraversato un periodo buio: ha abbandonato il California Institute of Technology (CalTech), \u00e8 \"sparita dalla circolazione\" continuando a imparare i segreti della \"programmazione informatica\" da autodidatta ed \u00e8 diventata una \"gotica\", acquisendo il soprannome \"La Regina Nera\" e, grazie al suo mentore Shane Wyeth (con il quale intrecci\u00f2 anche una relazione), eccezionali abilit\u00e0 da hacker. Era stata inserita in una delle liste dell'FBI che raggruppavano un piccolo gruppo di talentuosi e pericolosi hacker di tutto il mondo, ed \u00e8 da qui che \u00e8 stata reclutata. Prima del reclutamento, insieme a Shane si inseriva illegalmente nei siti di aziende e societ\u00e0 che riteneva impegnate in attivit\u00e0 criminali. \u00c8 stata arrestata proprio da Hotch a San Jose, nel 2004, per essere entrata nei siti di una azienda di cosmetici spinta dall'indignazione per l'impiego di animali nel testare i prodotti: come alternativa alla prigione le \u00e8 stato offerto un posto alla BAU (in quanto Hotch aveva intuito la sua indole buona e la sua scrupolosa moralit\u00e0 nel scegliere i \"bersagli\" da penetrare) e lei ha accettato, consegnandogli poi il curriculum da far arrivare al reparto Risorse Umane dell'FBI scritto a mano su carta da lettere rosa che aveva nella borsa. Oggi il suo luogo di lavoro \u00e8, come lo chiama Gideon, nella \"stanza dei monitor\": Garcia \u00e8 infatti circondata da computer e collabora alle indagini dando qualunque tipo di informazioni in tempo reale e in pochi secondi alla squadra, che invece \u00e8 spesso in giro per il paese. Dal \"look\" stravagante ma alla moda (indossa sempre abiti dai colori e dalle fantasie sgargianti, coordinando makeup e gioielli, e porta molto spesso fiori o decorazioni tra i capelli, oltre a grandi occhiali anch'essi colorati oppure ornati di strass per via della sua miopia), nella sesta stagione si tinge i capelli di rosso rame, per poi tornare al biondo; \u00e8 una giocherellona e le piace scherzare definendosi come \"La fonte del sapere\", \"L'oracolo\" ecc..., ma sa tornare seria appena la situazione lo richiede. \u00c8 allegra, un po' esuberante (si fa riconoscere) e a volte pu\u00f2 sembrare invadente per il suo bisogno di sapere sempre tutto di tutti: in realt\u00e0 lo fa a fin di bene, per proteggere le persone a cui tiene. \u00c8 sempre disponibile ad eseguire ricerche personali se qualcuno glielo chiede; non \u00e8 capace di mantenere i segreti. \u00c8 consapevole di essere la migliore nel suo campo e non fa nulla per nasconderlo. Parla correntemente il francese e soffre di coulrofobia (irrazionale paura dei clown). \u00c8 vegetariana e mancina. Tra i suoi hobby vi sono il lavoro a maglia e cucinare zuppe; beve il t\u00e8 e ama alla follia qualunque tipo di cibo speziato e piccante da quando aveva 9 anni. Il suo patrigno, essendo ispanico, prendeva molto seriamente la festivit\u00e0 del \"Giorno dei Morti\", trasmettendone l'importanza a lei, che ogni anno organizza una cerimonia a casa sua con tanto di altare commemorativo. \u00c8 una fan dei film dell'italiano Federico Fellini, il suo autore preferito \u00e8 Joseph Campbell e la sua band preferita i Beatles. \u00c8 un'inguaribile ottimista, e ci\u00f2 a volte rende il suo lavoro alla BAU pi\u00f9 difficile: parecchie volte capita che abbia un crollo o sia turbata/sconvolta ascoltando o guardando foto/video/registrazioni di cose terrificanti mentre le analizza. Secondo l'Agente Hotchner \"riempie il suo ufficio di statuine e colori per ricordare a se stessa di sorridere mentre l'orrore riempie i suoi schermi\" (infatti la sua postazione \u00e8 piena di peluche, statuine, piume e svariati oggettini colorati e luccicanti). Molti membri della squadra riconoscono che questo suo ottimismo \u00e8 un beneficio per tutti loro, e hanno dichiarato che non hanno intenzione di farla cambiare. Ha un animo buono, gentile e generoso (alcuni casi sembrano \"corroderla\" pi\u00f9 di altri, ma per sua ammissione \"ha deciso di vedere il buono in tutto e in tutti\"); \u00e8 empatica, espansiva ed estremamente sensibile al dolore e alla violenza, tanto che spesso, presentando un caso alla squadra, evita di caricare le foto pi\u00f9 cruente sul grande schermo per non guardarle, preferendo lasciarle solo sui tablet; ha un debole per i video buffi di cuccioli di qualunque specie animale, che utilizza per \"compensare\" gli orrori che le passano davanti. \u00c8 quasi costantemente in ansia per i pericoli che gli agenti spesso corrono (soprattutto se uno di loro finisce in ospedale) e per il fatto che lei \u00e8 \"rinchiusa\" nella sua stanza senza poter intervenire; quando \u00e8 nervosa, frustrata o eccitata/felice per qualcosa tende a divagare. Detesta i cambiamenti, specialmente se riguardano la squadra (un esempio \u00e8 nel primo episodio dell'ottava stagione, quando tratta male la neo arrivata Agente Blake e discute con Morgan perch\u00e9 si sente \"messa da parte\"/\"rimpiazzata\" da lei; oppure nella tredicesima stagione, quando la Vice Direttrice Linda Barnes dimezza l'Unit\u00e0 di Analisi Comportamentale assegnando i suoi membri ad altri incarichi e Garcia viene spedita ai Crimini Informatici). Ha dato il nome Esther alla sua macchina. \u00c8 la madrina del primo figlio di JJ e Will, e lo riempie di regali; anche Morgan la sceglier\u00e0 come madrina del figlio Hank Spencer. Le piacciono le teorie cospirazioniste. Nel finale dell'episodio 3x08 \"Fortunato\", dopo essere andata a cena con l' \"uomo dei suoi sogni\" (lo credeva tale), quest'ultimo tira fuori una pistola e le spara al petto a distanza ravvicinata sui gradini di casa; il successivo, \"Penelope\", la vede portata d'urgenza in ospedale, dove fortunatamente sopravvive, pur avendo perso molto sangue, perch\u00e9 il proiettile \u00e8 rimbalzato senza colpire organi vitali; viene attaccata una seconda volta dallo stesso uomo dopo essere stata dimessa. Il suo aggressore sar\u00e0 identificato come Jason Clark Battle, ex militare con il \"complesso dell'eroe omicida\" (delirio associato alla \"Sindrome dell'Angelo della Morte\"), spinto dal bisogno di mettere in pericolo le persone per poi salvarle, con lo scopo di raggiungere la gloria e il riconoscimento ottenuti dagli assassini pi\u00f9 famigerati e l'attenzione della BAU; emerger\u00e0 che ha preso di mira Garcia perch\u00e9 aveva cominciato ad indagare (malgrado non ne avesse l'autorizzazione) su casi irrisolti su richiesta delle famiglie, omicidi da lui commessi in precedenza per guadagnare notoriet\u00e0. Battle verr\u00e0 ucciso da JJ all'interno del Quartier Generale di Quantico, che gli spara con incredibile precisione attraverso il vetro della porta del proprio ufficio, mandandolo in frantumi. Nella scena finale, Penelope fa la conoscenza di Kevin Lynch, il tecnico che a volte la sostituisce in vari episodi (che era rimasto impressionato dal suo sistema operativo); cominciano una relazione, che termina nella settima stagione quando lei rifiuta la sua proposta di matrimonio perch\u00e9 non si sente pronta. In seguito ricomincia a vedere Sam, una vecchia fiamma, e Kevin si mostra geloso. Nelle ultime stagioni, sia Sam che Kevin non compariranno. L'attentato alla vita di Penelope far\u00e0 riacquistare la fede a Morgan, poich\u00e9 mentre lei \u00e8 in ospedale, lui va a pregare nella cappella (l'aveva persa a seguito delle molestie sub\u00ecte da Carl Buford). Si sente anche in colpa perch\u00e9 l'aveva invitata fuori, ma avevano avuto una discussione e lei era arrabbiata: se fosse uscita con lui, non le avrebbero sparato. Il ricordo del trauma si ripresenter\u00e0 nella mente di Garcia sotto forma di PTSD dieci anni dopo, nell'episodio 13x03, e JJ far\u00e0 venire Morgan per aiutarla ad elaborarlo. Nell'episodio 7x08 \"Hope\" i colleghi scoprono che Garcia fa volontariato in un gruppo di supporto per familiari di vittime di crimini violenti, che successivamente si scioglier\u00e0. A seguito del trasferimento di Prentiss a Londra a partire dall'ottava stagione, si prende cura del suo gatto nero, Sergio. Ha un rapporto molto particolare (che assume quasi la forma di un \"flirt\", essendo caratterizzato da allusioni, battutine e frasi tenere) con l'agente Morgan, che chiama il suo \"zuccherino\", \"cioccolatino\" o \"belle ciglia\"; lui, di contro, la chiama \"bambolina\", \"piccola\", \"dolcezza\" o \"splendore\" ed \u00e8 l'unico che riesce a calmarla e a farle rispuntare un sorriso . \u00c8 appassionata di giochi online (soprattutto MMOGs) e nell'ultimo episodio della prima stagione ha messo in pericolo le vite dei suoi compagni di squadra, poich\u00e9 un hacker, passando attraverso il portatile di Garcia, che era connesso wireless con quelli del suo ufficio, ha raccolto informazioni necessarie a sapere tutto su di loro e per sfidarli a trovare la ragazza che teneva prigioniera. In questa vicenda viene ferita gravemente l'agente Greenaway. Nella premi\u00e8re della tredicesima stagione, si scopre che il suo secondo nome \u00e8 Grace e che il suo numero di tesserino dell'FBI \u00e8 00190. Non sopporta n\u00e9 la violenza n\u00e9 le armi, ma preme un grilletto per la prima (e unica) volta nel finale della nona stagione, sparando all'uomo assoldato per uccidere Reid in ospedale: questa esperienza la lascer\u00e0 traumatizzata, tanto da farle avere degli incubi notturni e da farle prendere la decisione di recarsi in Texas per incontrare l'uomo che sta per essere giustiziato. Molto raramente mette piede fuori dal suo ufficio di Quantico: ci\u00f2 capita ad esempio nel doppio finale della quarta stagione, quando raggiunge la squadra in Canada, e in un episodio verso la fine della sesta, quando si unisce agli agenti per un'indagine in Alaska, durante la quale il suo apporto risulta fondamentale. Il personaggio di Garcia \u00e8 nato come secondario, difatti nei primissimi episodi non compariva neanche nella sigla. Successivamente la troviamo allo stesso livello dei suoi colleghi: nella seconda stagione lavorer\u00e0 con la squadra fuori dalla base di Quantico e nella terza ci saranno addirittura un paio di episodi con lei protagonista. Nel quarto episodio della sesta stagione \"Posizioni compromettenti\", si offre volontaria per sostituire JJ nel ruolo di liaison con la stampa e con le famiglie delle vittime oltre a svolgere le sue normali mansioni di informatica; inizialmente Hotch \u00e8 riluttante, ma poi acconsente, e lei modifica il proprio aspetto per apparire pi\u00f9 professionale. Presto la pressione derivante dal dividersi tra i due lavori si fa sentire e Garcia va in crisi; l'intervento di Morgan riuscir\u00e0 a calmarle i nervi e a darle una pista sul caso. Alla fine dell'episodio Hotch si complimenta con lei per il suo impegno e lo sforzo e le propone di assumere soltanto la parte del lavoro di JJ che pu\u00f2 svolgere dal Quartier Generale, viaggiando con la squadra quando necessario, mentre lui si occuper\u00e0 del resto. Nell'episodio 6x20, interrogata da Hotch sull' \"apparente morte\" di Prentiss, afferma di voler parlare delle volte in cui l'amica l'ha resa felice e non della sua perdita. Al ritorno di quest'ultima dal \"regno dei morti\", Garcia \u00e8 emozionata e scioccata e perdona lei, JJ e Hotch per l'inganno (7x01). Con JJ ed Emily trascorre spesso serate fuori \"tra sole ragazze\" che durano fino al mattino presto. Nell'episodio 10x14 \"Il passero di Nelson\" \u00e8 sconvolta, come il resto della squadra, dalla morte dell'Agente Supervisore Jason Gideon e si sente a disagio a \"scavare\" nel suo computer. Nell'undicesima stagione diventa il bersaglio di una rete di sicari sulla quale aveva cominciato a investigare per un caso, che non conoscendo la sua identit\u00e0 la soprannominano \"La Sporca Dozzina\"; per la sua sicurezza viene trasferita in una stanza inutilizzata all'interno della sede della BAU e assiste gli agenti nella localizzazione e nello smantellamento della rete, che avvengono nell'episodio \"Entropia\". Prender\u00e0 molto male l'addio di Morgan, che lascer\u00e0 un \"vuoto\" dentro di lei, essendo comunque felice che lui stia con la famiglia appena creata, e sar\u00e0 la madrina del piccolo Hank Spencer. Nella dodicesima stagione si mostra distante e scontrosa verso il \"sostituto\" di Derek, Luke Alvez dalla Squadra Latitanti dell'FBI, addossandogli l'appellativo di \"Novellino\"; troveranno un punto d'incontro dopo che Garcia scopre che Roxie, presunta fidanzata di Luke, \u00e8 in realt\u00e0 il suo cane, un pastore belga. Nel finale di questa stagione Morgan fa ritorno con una pista su Peter Lewis, aka \"Signor Graffio\", le chiede di provare a trattare un po' meglio Alvez perch\u00e9 \"sembra un tipo a posto e Penelope replica che far\u00e0 un tentativo ma non promette nulla, segno che sente ancora la mancanza di Morgan. In un episodio della stagione successiva informa i colleghi di star cercando un nuovo appartamento perch\u00e9 la sua vicina pratica il Kung Fu nuda e \"ci sono cose che non si possono dimenticare\"; inoltre d\u00e0 a Rossi le informazioni per smascherare il promesso sposo della figlia di Krystall, il quale si rivela un truffatore. Nell'episodio \"La vendetta e il perdono\" vola in California per testimoniare all'udienza per la libert\u00e0 condizionata del guidatore ubriaco che uccise i suoi genitori, finendo per perdonarlo e contemporaneamente per incrinare il rapporto con il fratello adottivo Carlos, rapporto che si ricucir\u00e0 nel 14x04 \"Innocenza\". Nel finale della tredicesima stagione (e nella premi\u00e8re della 14\u00aa) viene rapita, insieme a Reid, dalla setta guidata da Benjamin Merva e tenuta in ostaggio, ma riesce a scappare e a lavorare con gli altri per salvare Spencer. Nel 14x15 partecipa con tutta la squadra al matrimonio di Rossi e Krystall. Nell'episodio intitolato \"Sabato\" della quindicesima stagione (ultima della serie) Garcia tiene un seminario di hacking presso il Quartier Generale e rivela a Luke di essere perseguitata da uno stalker russo durante un caso che coinvolge uno dei suoi \"allievi\". Negli episodi finali afferma di aver ricevuto diverse offerte di lavoro, tra cui una molto allettante nella Silicon Valley, ma che non se la sente di allontanarsi cos\u00ec tanto dalla sua \"famiglia\"; nel 15x10, alla festa d'addio organizzata proprio per lei a casa di Rossi, annuncia che ha accettato un nuovo impiego in un'organizzazione indipendente di Baltimora, in modo da essere pi\u00f9 vicina e poter andare a trovare i colleghi. Alla fine, Luke la invita a cena e lei accetta.\nEmily Prentiss.\nEmily Prentiss (interpretata da Paget Brewster; stagioni 2-7, 12-15; guest 9, 11) entra nel BAU in sostituzione dell'agente Greenaway a partire dal nono episodio della seconda stagione. Sulle vicende personali della profiler non si sa molto, sappiamo per\u00f2 che conosce molte lingue fra le quali l'arabo, essendo vissuta per un periodo in Medio oriente, e il russo. Tuttavia nell'episodio \"Il codice dei ladri\" della seconda stagione, si scopre che la madre di Prentiss \u00e8 un'ambasciatrice (per molto tempo in Russia, ma attualmente senza destinazione). \u00c8 la prima a manifestare chiaramente e davanti ai colleghi i problemi di dipendenza di cui soffre Reid in seguito al rapimento dell'S.I. Raphael. Gli altri agenti le fanno tuttavia notare che, da bravi profiler, se ne erano gi\u00e0 resi conto e che spetta a Reid chiedere aiuto. Nella quarta stagione, nell'episodio \"Il conforto della morte\" evidenzia la sua volont\u00e0 di essere cremata in caso di morte; si scoprir\u00e0 pi\u00f9 avanti, nell'episodio \"Demonologia\" sempre della quarta stagione, che all'et\u00e0 di 15 anni ha dovuto abortire. Durante la sesta stagione viene perseguitata da un fuggitivo di una prigione coreana (Doyle) che cerca lei e tutti coloro che hanno partecipato alla sua cattura per vendicarsi. Alla fine della sesta stagione viene creduta morta dall'intero team ed invece, sopravvissuta allo scontro finale con Doyle (terrorista irlandese di cui si \u00e8 innamorata anni addietro nel corso di un'operazione sotto copertura che ha portato al suo arresto), fugge lontano grazie alla complicit\u00e0 di JJ e Hotch che apparentemente sembrano essere gli unici a conoscenza della verit\u00e0. Ritorna nella squadra all'inizio della settima stagione, ma l'abbandona definitivamente alla fine di questa per andare a lavorare per l'Interpol su richiesta di Clyde Easter, suo precedente capo. Viene sostituita, nell'ottava stagione, da Alex Blake. Appare nella nona stagione in una puntata, in cui si scopre il vero passato di Jennifer Jereau durante l'anno che fu trasferita dalla squadra al dipartimento di stato. Torner\u00e0 nuovamente in un episodio dell'undicesima stagione per risolvere il caso di un serial killer ricercato dall'Interpol, che dopo aver commesso crimini in Europa, \u00e8 giunto anche sul suolo americano. Rientrer\u00e0 come membro fisso della BAU nella dodicesima stagione e, dopo le dimissioni di Hotch dall'FBI, prender\u00e0 il posto di quest'ultimo come capo della squadra.\nDavid Rossi.\nDavid Rossi (interpretato da Joe Mantegna; stagioni 3-15), di origini italiane, \u00e8 stato uno dei fondatori dell'Unit\u00e0 di Analisi Comportamentale e ha condotto studi pionieristici sui profili criminali. Italoamericano, Rossi \u00e8 nato e cresciuto a Long Island nella citt\u00e0 di Commack, ma lasci\u00f2 la sua casa natale per arruolarsi nei Marine e, una volta congedato, entrare nell'FBI per non tornare a frequentare gli ambienti vicini al crimine organizzato della sua infanzia, che videro uno dei suoi migliori amici, Ray Finnegan, diventare un boss locale. Come agente dell'FBI cominci\u00f2 ad insegnare all'Accademia \"Tecniche di negoziazione ostaggi\" e fu partecipe di azioni importanti come la presa di ostaggi a Waco. Ha interrogato decine di serial killer tra cui Ted Bundy e Charles Manson. Laureato in Diritto criminale, ha scritto decine di libri e tiene conferenze e consulenze in varie parti del paese sui serial killer e la psicopatologia criminale. Insieme ad altri agenti dell'FBI, fond\u00f2 negli anni sessanta la Behavioral Analysis Unit con scopi principalmente rivolti all'insegnamento di materie come criminologia applicata e avvi\u00f2 il primo progetto di ricerca sulla personalit\u00e0 criminale. \nRientra in servizio dopo il congedo nell'episodio 3x06 (\"Mi hai visto?\") come sostituto di Gideon. Nell'episodio 3x14 (\"Il tassello mancante\") si scoprir\u00e0 che il suo rientro \u00e8 dovuto ad un caso mai risolto vent'anni prima ad Indianapolis: un duplice omicidio dove furono assassinati a colpi di ascia un uomo e una donna di fronte ai loro tre bambini. Questa indagine era divenuta la sua ossessione tanto da portarsi appresso tre medagliette con i nomi dei piccoli testimoni. \nRossi \u00e8 una persona estroversa e solare, bench\u00e9 dimostri di avere una grande disciplina e concentrazione. \u00c8 insofferente alla politica e alla burocrazia e per questo non ha paura di sporcarsi le mani, se necessario. Nonostante non sia il capo dell'Unit\u00e0, \u00e8 sicuramente una figura di riferimento (Morgan dir\u00e0 in un episodio: \"Dove sono mamma e pap\u00e0?\" in riferimento a Hotch e Rossi), dai tratti paternalistici nei confronti degli altri membri. Ha infatti aiutato Morgan a superare la sua crisi di fede, Reid a ricollegare i fili del suo passato e JJ a superare le difficolt\u00e0 dovute alla nascita del figlio (si scoprir\u00e0 che proprio grazie ad una presentazione di Rossi JJ decise di entrare all'FBI). \u00c8 stato inoltre l'unico a cui Emily ha confidato le sue storie passate e ha sostenuto Hotch durante le indagini sul Mietitore e dopo la morte di Haley.\nNella decima stagione scopre di avere una figlia, Joy, nata dal suo secondo matrimonio e un nipotino di due anni, Kai, e un genero italiano. Sua figlia user\u00e0 il suo cognome e avranno un legame molto forte.\nAshley Seaver.\nAshley Seaver (interpretata da Rachel Nichols; stagione 6) \u00e8 un cadetto dell'FBI, che sta terminando il suo addestramento nella BAU. Ashley \u00e8 la figlia di Charles Beauchamp, un serial killer del Dakota del Nord conosciuto come Redmond Ripper, che fu catturato da Aaron Hotchner e David Rossi quando Ashley aveva diciotto anni. Ora \u00e8 in prigione e a volte manda lettere a sua figlia; nonostante Ashley non le abbia mai lette, le conserva. Durante il suo addestramento all'FBI, Ashley viene avvicinata da Rossi, che le chiede assistenza in un caso. Accetta la richiesta di Rossi e finisce per incontrare la squadra della BAU, a cui non si vergogna di ammettere che suo padre era Ripper, lasciandoli scossi. Successivamente diventa un membro temporaneo della BAU, come parte del suo programma di addestramento; una volta diplomatasi all'accademia, inizia il suo percorso di agente in prova proprio con la squadra. Si apprende in seguito che la giovane agente \u00e8 stata trasferita nella squadra dell'agente speciale Andi Swan, gi\u00e0 incontrata in precedenza.\nAlex Blake.\nAlex Blake (interpretata da Jeanne Tripplehorn; stagioni 8-9) \u00e8 un'agente dell'FBI, esperta di linguistica e professoressa a Georgetown, che si unisce alla BAU durante il primo episodio dell'ottava stagione, in seguito alla partenza di Emily Prentiss, la quale si era trasferita a Londra per un posto presso l'Interpol. Non si sa molto della sua vita privata precedente alla sua incorporazione alla BAU, tranne il fatto che \u00e8 sposata con un membro di \"medici senza frontiere\" che si trova all'estero. Nell'episodio 8x01 \"il silenziatore\" si viene a sapere del suo insuccesso nel caso Amerithrax, in cui la direttrice Strauss lasci\u00f2 che Blake si prendesse la colpa: nell'episodio in questione, infatti, la Strauss cerca di chiarirsi con lei, cercando di spiegarle quanto si sentisse risentita sugli esiti del caso, ma con scarso successo. Era gi\u00e0 conosciuta, all'epoca del suo ingresso in squadra, da Hotchner e Rossi. Nel finale della nona stagione si sa che ha perso un figlio di nome Ethan. Lascia la squadra per tornare a dedicarsi all'insegnamento.\nKate Callahan.\nKate Callahan (interpretata da Jennifer Love Hewitt; stagione 10) \u00e8 un'ex agente sotto copertura che si unisce alla Behavioral Analysis Unit nella decima stagione.\nSua sorella e suo cognato sono vittime dell\u2019attentato dell\u201911 settembre, e Kate insieme al marito Chris hanno la custodia legale della nipote Meg, che hanno cresciuto per 13 anni. \nNell'ultima puntata della decima stagione, Meg viene rapita da trafficanti di essere umani. Kate lascia la squadra temporaneamente nel finale della decima stagione perch\u00e9 vuole dedicarsi al figlio del quale \u00e8 incinta.\nTara Lewis.\nTara Lewis (interpretata da Aisha Tyler; stagioni 12-15; ricorrente 11) \u00e8 una psicologa specializzata in psicologia forense, con le sue applicazioni nel sistema giuridico e penale. La Lewis, nell'undicesima stagione, \u00e8 stata il rimpiazzo temporaneo di JJ, in congedo maternit\u00e0, e Kate Callahan. Dalla dodicesima stagione entra a far parte del cast regolare.\nLuke Alvez.\nLuke Alvez (interpretato da Adam Rodr\u00edguez; stagioni 12-15), \u00e8 un agente dell'FBI ex membro della squadra latitanti. Esperto nel seguire le tracce dei criminali in fuga viene richiesto nella squadra del BAU proprio per le sue abilit\u00e0 da segugio. Non essendo un profiler inizialmente non capir\u00e0 il lavoro che svolge l\u2019Unit\u00e0 Analisi Comportamentale, ma dopo inizier\u00e0 il corso di profiling imparando tutto il necessario. \u00c8 un ragazzo molto gentile e simpatico, subito ben visto da tutta la squadra e con cui instaurer\u00e0 un rapporto di amicizia molto forte.\nStephen Walker.\nStephen Walker (interpretato da Damon Gupton; stagione 12) \u00e8 un agente dell'FBI, membro del programma comportamentale dove si occupava in particolare di controspionaggio. Viene chiamato nella dodicesima stagione proprio dall\u2019agente Prentiss la quale lo aveva conosciuto durante un caso a cui avevano lavorato insieme nell'Interpol. Il motivo della sua entrata in squadra \u00e8 per trovare il Signor Graffio, il principale antagonista dall\u2019undicesima alla fine della dodicesima stagione per il quale sia Hotchner che Morgan hanno lasciato la squadra. Si rivela un esperto profiler nonch\u00e9 un ottimo agente e amico per tutto il BAU, purtroppo perde la vita alla fine della dodicesima stagione, in un incidente stradale che ha coinvolto tutta la squadra causato proprio dal Signor Graffio, lasciando moglie e due figli.\nMatthew \"Matt\" Simmons.\nMatthew \"Matt\" Simmons (interpretato da Daniel Henney; stagioni 13-15; guest 10, 12) \u00e8 un agente speciale dell'FBI, ex membro di una unit\u00e0 speciale, all'interno della quale ha affinato le proprie capacit\u00e0 di profiling, ed ex membro della divisione speciale dell'FBI denominata International Division, specializzato in azioni specifiche."}
{"id": "3001828", "revid": "298055", "url": "https://it.wikipedia.org/wiki?curid=3001828", "title": "Lance Sweets", "text": ""}
{"id": "3001837", "revid": "381021", "url": "https://it.wikipedia.org/wiki?curid=3001837", "title": "Giuseppe Stefano De Sando", "text": ""}
{"id": "3001838", "revid": "1543377", "url": "https://it.wikipedia.org/wiki?curid=3001838", "title": "Spettroscopia Doppler", "text": "La spettroscopia Doppler, anche conosciuta come misurazione della velocit\u00e0 radiale, \u00e8 un metodo spettroscopico utilizzato per individuare eventuali pianeti extrasolari. Esso comporta l'osservazione dei cambiamenti Doppler nello spettro di una stella attorno alla quale orbita un pianeta.\n\u00c8 estremamente difficile osservare direttamente un pianeta extrasolare perch\u00e9, a distanza interstellare, essi appaiono molto vaghi, sebbene tra il 2004 e il 2005 siano state fatte le prime osservazioni dirette di alcuni esopianeti. Di conseguenza, i pianeti extrasolari sono stati spesso scoperti usando metodi indiretti, ovvero, attraverso gli effetti di un pianeta su corpi celesti pi\u00f9 facilmente osservabili, come la propria stella madre. I metodi pi\u00f9 affermati in questo campo sono la spettroscopia Doppler, l'astrometria, le variazioni degli intervalli di emissioni di una Pulsar, il transito, e le microlenti gravitazionali (Per ulteriori informazioni vedi Metodi di individuazione di pianeti extrasolari). Molti pianeti extrasolari conosciuti sono stati scoperti o confermati usando la spettroscopia Doppler.\nStoria.\nOtto Struve propose nel 1952 l'uso di potenti spettrografi potenti per rilevare i pianeti distanti. Egli descrisse come un pianeta molto grande, delle dimensioni di Giove, per esempio, possa far oscillare la sua stella madre e come i due corpi orbiterebbero allora attorno al loro centro di massa. Egli predisse che i piccoli cambiamenti Doppler della luce emessa da una stella, causati dal continuo cambiamento della propria velocit\u00e0 radiale, possono essere rilevabili dalla maggior parte degli spettrografi sensibili come piccolissimi spostamenti verso il rosso e verso il blu nelle emissioni della stella. Comunque, la tecnologia del tempo produceva misurazioni della velocit\u00e0 radiale con errori di 1000\u00a0m/s o pi\u00f9, rendendole inutili per il rilevamento di pianeti orbitanti. I cambiamenti attesi nella velocit\u00e0 radiale sono molto piccoli \u2013 Giove causa un cambiamento di velocit\u00e0 nel Sole pari a circa 13\u00a0m/s ogni 12 anni; la Terra, invece, produce un cambiamento di soli 0,1\u00a0m/s ogni anno \u2013 cos\u00ec le osservazioni richiesero strumenti ad alta risoluzione.\nI progressi nella tecnologia spettrometrica e nelle tecniche di osservazione tra gli anni ottanta e novanta, permisero di produrre strumenti capaci di rilevare il primo di molti nuovi pianeti extrasolari. 51 Pegasi b, il primo pianeta extrasolare rilevato, fu scoperto nell'ottobre 1995 usando la spettroscopia Doppler. Fino a quella data, erano stati identificati quasi 300 esopianeti, e la maggior parte di essi furono scoperti da un programma di ricerche Doppler collocati negli osservatori: Keck Observatory, Lick Observatory e Osservatorio anglo-australiano (rispettivamente per le ricerche dei pianeti extrasolari in California, Carnegie e Anglo-Australia), e dal gruppo di ricercatori del Geneva Extrasolar Planet Search. Il periodogramma bayesiano Kepler \u00e8 un algoritmo matematico usato per rilevare esopianeti, singolarmente o pi\u00f9 di uno alla volta, dalle successive misurazioni delle velocit\u00e0 radiali della stella attorno alla quale orbitano e fu probabilmente ottenuto nel 2005. Esso comprendeva un'analisi statistica bayesiana dei dati della velocit\u00e0 radiale, usando una precedente distribuzione sullo spazio determinata a uno o pi\u00f9 dei criteri dei parametri orbitali kepleriani. Quest'analisi potrebbe essere implementata usando il processo markoviano e il metodo Monte Carlo (MCMC).\nIl metodo \u00e8 stato applicato al sistema planetario di HD 208487, ottenendo la scoperta di un secondo pianeta con un periodo di circa 1000 giorni, anche se questo potrebbe essere un artefatto dell'attivit\u00e0 stellare. Il metodo \u00e8 anche stato applicato al sistema di HD 11964, dove \u00e8 stato apparentemente trovato un pianeta con un periodo di approssimativo di un anno. Comunque, questo pianeta non \u00e8 stato trovato nei dati nuovamente ridotti, suggerendo che questa scoperta fosse un artefatto del moto orbitale terrestre attorno al Sole.\nProcedura.\nViene dapprima fatta una serie di osservazioni dello spettro di luce emesso da una stella. Le variazioni periodiche nello spettro della stella possono essere rilevate con la lunghezza d'onda delle linee spettrali caratteristiche che aumentano e diminuiscono regolarmente per un periodo di tempo. Queste variazioni potrebbero essere indice di un'alterazione della velocit\u00e0 radiale della stella per la presenza di un pianeta in orbitante che causa cambiamenti Doppler nella luce emessa dalla stella.\nSe viene rilevato un esopianeta, la sua massa pu\u00f2 essere determinata dai cambiamenti nella velocit\u00e0 radiale della stella. Un grafico che pone sui due assi velocit\u00e0 radiale e tempo dar\u00e0 una curva caratteristica (un sinusoide in caso di orbita circolare), e l'ampiezza della curva permetter\u00e0 di calcolare la massa del pianeta.\nEsempio.\nIl grafico a destra illustra il sinusoide creato usando una spettroscopia Doppler per osservare la velocit\u00e0 radiale di una stella immaginaria attorno alla quale, su un'orbita circolare, si trova un pianeta. Le osservazioni di una stella reale produrrebbero un grafico simile, anche se l'eccentricit\u00e0 dell'orbita distorcerebbe la curva e complicherebbe i seguenti calcoli.\nLa teorica velocit\u00e0 della stella mostra un periodo variabile di \u00b1 1\u00a0m/s, suggerendo una massa orbitante che sta esercitando un'attrazione gravitazionale su questa stella. Usando la terza legge di Keplero, il periodo dell'orbita del pianeta attorno alla stella (uguale al periodo delle variazioni osservate nello spettro della stella) pu\u00f2 essere usato per determinare la distanza del pianeta dalla stella (formula_1) usando la seguente equazione:\nformula_2\ndove:\nAvendo determinato formula_1, la velocit\u00e0 del pianeta attorno alla stella pu\u00f2 essere calcolato usando la legge di gravitazione universale di Newton e l'equazione dell'orbita:\nformula_8\ndove formula_9 \u00e8 la velocit\u00e0 del pianeta.\nLa massa del pianeta pu\u00f2 allora essere trovata dalla calcolata velocit\u00e0 del pianeta:\nformula_10\ndove formula_11 \u00e8 la velocit\u00e0 della stella madre. La velocit\u00e0 Doppler osservata, formula_12, dove formula_13 \u00e8 l'inclinazione dell'orbita del pianeta rispetto alla linea perpendicolare alla linea di vista.\nCos\u00ec, assumendo un valore per l'inclinazione dell'orbita del pianeta e per la massa della stella, i cambiamenti rilevati nella velocit\u00e0 radiale della stella possono essere usati per calcolare la massa del pianeta extrasolare.\nProblemi.\nIl maggior problema della spettroscopia Doppler \u00e8 che pu\u00f2 misurare movimenti solo lungo la linea di vista e, perci\u00f2, dipende dalla misurazione (o dalla stima) dell'inclinazione dell'orbita del pianeta per misurarne la massa. Se il piano dell'orbita si allinea alla linea di vista dell'osservatore, allora la variazione nella velocit\u00e0 radiale misurata \u00e8 esatta. Se, invece, il piano dell'orbita \u00e8 inclinato rispetto alla linea di vista, allora il vero effetto del pianeta sul moto della stella sar\u00e0 pi\u00f9 grande della variazione misurata nella velocit\u00e0 radiale della stella, che \u00e8 solo il componente lungo la linea di vista. Di conseguenza, la massa reale del pianeta sar\u00e0 maggiore di quella aspettata.\nPer correggere questo effetto, e quindi determinare la vera massa del pianeta, le misurazioni della velocit\u00e0 radiale deve essere combinata con osservazioni astrometriche, che tracciano il movimento della stella attorno al piano celeste, perpendicolare alla linea di vista. Le misurazioni astrometriche permettono ai ricercatori di controllare se gli oggetti che sembrano avere una grande massa sono pi\u00f9 probabilmente nane brune.\nUn ulteriore problema \u00e8 che il gas che avvolge certi tipi di stelle pu\u00f2 espandersi e contrarsi, facendone una stella variabile. Questo metodo \u00e8 inadatto a cercare pianeti attorno a questo tipo di stelle, perch\u00e9 cambiamenti nell'emissione spettrale della stella causati dalla variabilit\u00e0 intrinseca della stella possono sovrastare i piccoli effetti di un pianeta.\nQuesto metodo \u00e8 il migliore nel rilevare oggetti molto massicci vicino alla propria stella madre - e perci\u00f2 chiamati gioviani caldi - che esercitano un'attrazione gravitazionale grandissima sulla stella madre, e perci\u00f2 causano un pi\u00f9 grande cambiamento nella loro velocit\u00e0 radiale. Osservazioni di molte linee spettrali separate e molti periodi orbitali permettono rapporto segnale/rumore di essere incrementato, aumentando la possibilit\u00e0 di osservare pianeti pi\u00f9 piccoli e pi\u00f9 distanti, ma pianeti come la Terra rimangono irrilevabili con gli attuali strumenti."}
{"id": "3001842", "revid": "767487", "url": "https://it.wikipedia.org/wiki?curid=3001842", "title": "Chiesa ortodossa montenegrina", "text": "La Chiesa ortodossa montenegrina (in serbo: \"Crnogorska Pravoslavna Crkva\") \u00e8 una Chiesa ortodossa presente nel Montenegro, nazione di cui \u00e8 originaria, e in alcuni altri paesi per la diaspora dei fedeli montenegrini.\nStoria.\nLa Chiesa ortodossa montenegrina affonda le sue radici storiche nell'antica diocesi di Zeta, molto tempo dopo nota come Metropoli del Montenegro, la quale sarebbe stata eretta nel 1219 da san Saba che sarebbe stato il primo arcivescovo primate della Chiesa ortodossa serba.\nL'antica diocesi di Zeta (metropoli montenegrina) avrebbe cominciato a reggersi in modo autocefalo, cio\u00e8, canonicamente indipendente, dalla fine del XV secolo e gli inizi del XVI.\nDal 1516, con il decesso di Ivan il Nero, il vescovo del Montenegro cominci\u00f2 ad esercitare il governo civile sulle trib\u00f9 del Montenegro; la sua autorit\u00e0 infatti era \"sopra le trib\u00f9\", il che dava certa centralit\u00e0 non solo spirituale ma anche governativa ai Montenegrini che resistevano all'Impero Ottomano.\nIl vescovo del Montenegro veniva eletto fra le diverse trib\u00f9, e dopo la sua morte si eleggeva un altro appartenente ad un'altra trib\u00f9, facendo in questo modo un governo rotativo; questo sistema imper\u00f2 fino al 1697 quando si stabil\u00ec la dinastia episcopale dei Petrovi\u0107 fondata dal metropolita Danilo I. Questa particolare dinastia era possibile grazie alla successione dagli zii ai nipoti, dato che i vescovi, essendo monaci, non avevano figli.\nLa metropoli ortodossa montenegrina era indipendente sia dalla Chiesa serba sia dal patriarcato di Costantinopoli, i quali erano sotto il rigido controllo dell'amministrazione civile dell'Impero Ottomano contro cui lottavano le trib\u00f9 slave del Montenegro. Questa particolare situazione politica fece s\u00ec che la Chiesa montenegrina si tenesse isolata dalle Chiese ortodosse vicine per qualche secolo. Tuttavia quella autocefalia di fatto di cui godeva la Chiesa montenegrina sarebbe diventata formale e riconosciuta canonicamente dopo la dissoluzione del patriarcato di Pe\u0107 nel 1766.\nChi spiega in modo magistrale la situazione ecclesiastica e politica in cui dovette destreggiarsi la Chiesa ortodossa del Montenegro in quell'epoca non \u00e8 un erudito montenegrino, n\u00e9 serbo, ma uno degli ultimi grandi santi russi, l'arcivescovo Giovanni (Maximovich) della , che scrisse al riguardo: \"\u201c...(il patriarcato ecumenico)...sarebbe giunto al culmine della sua espansione territoriale verso la fine del secolo XVIII, dato che in quel tempo includeva tutta l'Asia Minore, la totalit\u00e0 della Penisola Balcanica unitamente alle sue isole attigue - a eccezione del Montenegro - da quando le altre Chiese indipendenti dei Balcani vennero dissolte per fare parte del patriarcato ecumenico. Il Patriarca ecumenico aveva ricevuto da parte del Sultano turco, persino prima della conquista di Costantinopoli, il titolo di Millet Bash, cio\u00e8 \"testa del popolo\", e quindi venne ritenuto capo della totalit\u00e0 della popolazione ortodossa dell'Impero Turco\"\"\n\u00c8 evidente, in questo contesto, l'accorgersi del motivo per cui sia il patriarcato serbo che il patriarcato di Costantinopoli non riconobbero per diversi secoli l'indipendenza della Chiesa montenegrina. Una delle pi\u00f9 notorie particolarit\u00e0 della Chiesa montenegrina dell'era del Vladikato (governo dei vescovi o \"vladika\") \u00e8 che il suo metropolita rivestiva autenticamente il posto di massima autorit\u00e0 civile, fatto inedito in tutta l'Europa ortodossa.\nLa Chiesa del Montenegro avrebbe esercitato un governo teocratico di successo per oltre tre secoli, e tuttavia, dimostr\u00f2 una grande tolleranza religiosa. Esistono piccole cappelle - e ancora oggi ne restano alcune \u2014 erette durante quell'epoca le quali hanno due altari, uno ortodosso e l'altro cattolico. Queste cappelle furono costruite per uso comune di ambedue le comunit\u00e0 cristiane che si trovavano minacciate dai turchi islamici.\nUn'altra particolarit\u00e0 notoria della Chiesa ortodossa montenegrina \u00e8 che i suoi vescovi, e qualche monaco, partecipavano attivamente nella guerra, cosa estranea alla tradizione bizantina dei popoli vicini. San Pietro di Cettigne era famoso per comandare personalmente il suo esercito durante le battaglie.\nI chierici secolari (preti sposati) non portarono \"anter\u00ec\" (sottana), n\u00e9 barba, fino al XIX secolo molto inoltrato, in ragione del fatto ch dovevano combattere, molto spesso personalmente, contro i turchi per difendere la popolazione. Per questo motivo i preti erano soliti vestire da secolari, portare armi e il tradizionale baffo montenegrino, allo scopo di non essere identificati quali preti dall'invasore islamico, se erano fatti prigionieri. Se fossero stati riconosciuti, avrebbero subito lunghe ed indicibili torture prima di essere giustiziati.\nLe motivazioni storiche su cui si basa l'istituzione legale e costituzionale della Chiesa ortodossa del Montenegro sono chiaramente esposte dal famoso erudito Valtazar Bogosic, sul suo libro in cui afferma che: \"La Chiesa ortodossa montenegrina \u00e8 un'eparchia indipendente ed autocefala, la quale non ha altro legame legale con le altre Chiese autocefale tranne che nella pace e nell'amore\". Sulla stessa lunghezza d'onda si esprimeva il rispettato storico e canonista ortodosso, dottor Nikodin Milas, che nel suo libro \"Pravoslavno crkveno pravo\" (\"Diritto ecclesiastico ortodosso\")() accenna al catalogo chiamato Sintagma: un elenco nel quale figurano tutte le Chiese ortodosse riconosciute di quel tempo. Sul Sintagma pubblicato ad Atene nel 1855, con l'approvazione del patriarcato di Costantinopoli, la \u00abMetropoli autocefala del Montenegro\u00bb (\"Autokefalna Mitropolija Crnogorska\") \u00e8 elencata al nono posto.\nAlcuni storici serbi, come il professor Cupi\u0107, distinguono due periodi nella storia della Chiesa ortodossa autocefala del Montenegro: il primo periodo comprende il tempo precedente il riconoscimento della sua indipendenza da parte del Santo Sinodo della Chiesa ortodossa russa, mentre il secondo periodo comprende il tempo della piena indipendenza successiva a tale riconoscimento. La grande maggioranza degli studiosi che scrissero su questo argomento concordano che: \"con l'abolizione del patriarcato di Pe\u0107 nel 1766, Sava (Petrovi\u0107 Njego\u0161) si proclam\u00f2 metropolita indipendente e la Chiesa ortodossa del Montenegro continu\u00f2 le sue attivit\u00e0 indipendenti spalleggiata dalla Chiesa ortodossa russa, che riconobbe la sua autocefalia durante il tempo di Petar I (Petrovi\u0107 Njego\u0161); questo spiega la ragione per cui i metropoliti montenegrini ricevevano la loro consacrazione episcopale nella citt\u00e0 russa di San Pietroburgo e non in Serbia.\nL'ultimo metropolita della dinastia Petrovi\u0107, fu vladika Petar II, che avrebbe governato dal 1830 al 1851, con la sua morte sarebbe morta anche una delle ultime teocrazie europee. Il metropolita Petar II sarebbe subentrato da suo nipote Danilo, che si rifiut\u00f2 di essere consacrato vescovo ed assunse il governo quale principe secolare (\"Knjaz\"). A partire dal governo del lnjaz Danilo la Chiesa si separ\u00f2 dallo Stato.\nCon il processo d'istituzione del Regno di Jugoslavia, l'ancestrale ed indipendente Chiesa del Montenegro fu costretta a sciogliersi nel patriarcato serbo, sotto il governo del reggente serbo, Alessandro I di Jugoslavia, nel 1920.\nDa menzionare che lo stesso Regno del Montenegro sarebbe sparito quale Stato sovrano per far parte del Regno di Jugoslavia. \u00c8 in quel contesto politico che la Chiesa ortodossa montenegrina sparisce dalla storia. L'ultimo metropolita della Chiesa ortodossa montenegrina di questo periodo fu vladika Mitrophan Ban.\nAttualit\u00e0.\nNel 1993 sorge il primo movimento per il ripristino della Chiesa ortodossa del Montenegro, dopo 73 anni di assenza. Questo si produce nell'ambito della drammatica disintegrazione della Jugoslavia comunista. Il suo primo metropolita fu vladika Antonije (Antonio), che govern\u00f2 la ripristinata Chiesa ortodossa Montenegrina, tra il 1993 e il 1996.\nVladika Antonije, che era stato un monaco tonsurato presso il monastero serbo di Decani (Kosovo) nel 1933, aveva esercitato per tanti anni il suo lavoro pastorale presso la Chiesa ortodossa serba, e a partire dal suo esilio (nel 1961) avrebbe continuato il suo ministero presso la Orthodox Church of America (OCA)- nel Canada.\nNel 1997, dopo la sua morte, fu succeduto da un altro chierico montenegrino, Mira\u0161 Dedei\u0107, che esercitava il suo lavoro pastorale a Roma, presso la cattedrale di Sant'Andrea (patriarcato ecumenico), che venne eletto come metropolita Mihailo.\nL'archimandrita Mihailo sarebbe stato consacrato vescovo da sette vescovi del patriarcato bulgaro, che in quegli anni si trovava diviso in due fazioni. Il 15 marzo si tenne la sua consacrazione episcopale nella citt\u00e0 di Sofia. Subito dopo la sua consacrazione episcopale, lo scisma nella Chiesa bulgara venne risolto, ed i vescovi consacranti di vladika Mihailo furono accettati nei loro ranghi nel patriarcato bulgaro, dove continuano a rivestire le loro cariche fino al giorno d'oggi.\nIl metropolita Mihailo venne intronizzato a Cettigne, antica capitale del Montenegro, il 31 ottobre 1998. La posizione della Chiesa ortodossa montenegrina si \u00e8 rinsaldata sostanzialmente dopo l'indipendenza del Paese nel 2006.\nCon l'avvento dell'indipendenza, la Chiesa ortodossa del Montenegro incominci\u00f2 un processo di rinsaldamento anche presso la sua diaspora. In questo ambito, il metropolita Mihailo, nel compimento del decimo anniversario dell'intronizzazione, quale capo della Chiesa montenegrina, procedette a consacrare vescovi (31 ottobre 2008), assieme a vladika Symeon (Minihofer) (gi\u00e0 membro del Sinodo greco veterocalendarista di Kyprianos), al vladika Gervasio, vescovo di Nevrokop, del Sinodo bulgaro e un altro vescovo, l'odierno vladika Gorazd, quale vescovo per l'Argentina, dove esiste una comunit\u00e0 ortodossa montenegrina organizzata, nella provincia del Chaco.\nNel 2010 il sinodo della Chiesa ortodossa del Montenegro era composto da 3 vescovi:\nLa Chiesa in Italia.\nIl metropolita Mihailo ha firmato il decreto di costituzione dell'eparchia italiana e ne ha approvato lo statuto.\nIl vescovo eparca per l'Italia \u00e8 l'arcivescovo Symeon di Cattaro che manterr\u00e0 la sua sede in quella citt\u00e0 e sar\u00e0 titolare dell'eparchia italiana.\nL'eparchia attualmente \u00e8 costituita da due decanati, uno per il Lazio ed uno per la Sardegna.\nTutti i sacramenti vengono amministrati ai fedeli montenegrini e, pi\u00f9 in generale, a tutti i fedeli ortodossi.\nTradizione liturgica.\nSono utilizzati il rito bizantino e il calendario giuliano. La festa del santo pi\u00f9 venerato \u00e8 quella di san Pietro di Cettigne, il giorno 18 ottobre (calendario giuliano) o il 31 ottobre (secondo il calendario Gregoriano).\nLa lingua liturgica della Chiesa \u00e8 l'antico slavo ecclesiastico (anche il montenegrino).\nNella diaspora sono usate diverse lingue per tutti i servizi liturgici.\nRapporti con le altre giurisdizioni ortodosse.\nLa Chiesa ortodossa montenegrina intrattiene rapporti canonici con il patriarcato di Kiev, con la Chiesa ortodossa di Bielorussia, con la Chiesa Ortodossa di Macedonia e con alcune Chiese Ortodosse Greche-Vetero Calendariste.\nLa Chiesa ortodossa serba non ha riconosciuto la sua autocefalia e afferma che la Repubblica del Montenegro sia parte del suo territorio canonico, in quanto durante il governo del reggente serbo Alessandaro, la Chiesa ortodossa montenegrina avrebbe accettato di divenire una semplice diocesi. La Chiesa ortodossa del Montenegro non ha dunque rapporti canonici con la Chiesa serba e di conseguenza neppure con i restanti patriarcati che sono in comunione con il patriarcato serbo.\nLa Chiesa ortodossa del Montenegro reclama all'incirca 600 chiese che secondo essa sarebbero \"occupate\" oggi dalla Chiesa ortodossa serba, che appartennero per secoli alla Chiesa montenegrina."}
{"id": "3001844", "revid": "33689", "url": "https://it.wikipedia.org/wiki?curid=3001844", "title": "Interton VC4000", "text": "Il VC 4000 \u00e8 una console per videogiochi prodotta dalla Interton nel 1978.\nCommercializzata inizialmente in Germania, \u00e8 stata poi replicata da altri produttori e venduta anche in altri Paesi. \u00c8 compatibile a livello di software con altre console vendute in Europa, come la 1292 Advanced Programmable Video System.\nIl VC-4000 \u00e8 dotato di una CPU Signetics 2650A (la stessa impiegata nell'Arcadia 2001) e di un chip video Signetics 2636. I due controller sono dotati di un keypad a 12 tasti, 2 bottoni di sparo e di un joystick analogico. Sul pannello di controllo sono presenti l'interruttore di accensione e tre tasti: RESET, SELECT e START.\nSpecifiche.\nPrincipali caratteristiche tecniche:\nLa VC 4000 \u00e8 dotata di 4 KB di RAM ma per i dati dei giochi dispone di soli 43 byte perch\u00e9 la memoria principale \u00e8 utilizzata per il gioco da eseguire: la VC 4000 e le sue derivate sono infatti le uniche console su cui i giochi dovevano essere caricati dalla cartuccia nella RAM di sistema per poter essere eseguiti.\nVersioni prodotte.\nLa Console \u00e8 stata prodotta da parecchie aziende, e venduta con differenti nomi. Non tutte le versioni sono compatibili, a causa di differenze nelle forme e nelle dimensioni delle cartucce e delle porte delle stesse: sono per\u00f2 software compatibili, ed usando degli adattatori \u00e8 possibile utilizzare i giochi di un sistema su un altro. Nella pagina del 1292 Advanced Programmable Video System \u00e8 presente l'elenco delle console divise in famiglie di compatibilit\u00e0 (a causa dei suddetti slot).\nLista dei giochi.\nI giochi del VC 4000 erano distribuiti su cartucce ROM conosciute come 'cassette'."}
{"id": "3001845", "revid": "599013", "url": "https://it.wikipedia.org/wiki?curid=3001845", "title": "Giancarlo Bolognesi (calciatore)", "text": "Caratteristiche tecniche.\nEra un'ala.\nCarriera.\nBolognesi esord\u00ec nel calcio professionistico con la maglia del in Serie C, marcando 20 presenze e tre reti nella sua prima stagione: si mise ulteriormente in mostra in quella successiva, siglando sette marcature in 27 presenze e contribuendo all'ottavo posto raggiunto dalla squadra romagnola.\nVenne quindi acquistato dalla , militante in Serie A, esordendo nella massima serie il 14 gennaio 1951 in Fiorentina- 1-1: la squadra arriv\u00f2 al quinto posto con Bolognesi che non trov\u00f2 molto spazio, ottenendo solo due presenze (gioc\u00f2 infatti l'ultima gara di campionato il 17 giugno 1951, Udinese-Fiorentina 2-2). Nella stagione successiva la Fiorentina raggiunse il quarto posto, con l'ala di Cesena che non riusc\u00ec ad emergere, rimanendo riserva ed arrivando a quota tre presenze di cui una sola da titolare, nuovamente nell'ultima giornata di campionato (22 giugno 1952, -Fiorentina 3-1).\nDopo solo due stagioni venne ceduto al , al tempo militante in Serie D, dove torn\u00f2 a buoni livelli come presenze e reti (23 presenze e undici reti nel 1952-53, 31 partite e tredici gol in quella successiva) dando il suo contributo alla promozione in Serie C. Rimase altre due stagioni in C con il Prato (rispettivamente con 31 presenze e 10 reti nel 1954-55 e 32 gare con 14 marcature nel 1955-56) prima di passare al , in Serie B. Con i \"canarini\" non riusc\u00ec inizialmente ad essere decisivo come con il Prato: si ridussero infatti sia il numero di presenze che il numero di reti. La squadra si mantenne nelle medio-basse posizioni della classifica fino al 1959-60, anno in cui arriv\u00f2 la retrocessione in C: Bolognesi rimase con la compagine modenese, che riconquist\u00f2 subito la seconda serie l'anno successivo, vincendo il Girone A di Serie C anche grazie alle 13 reti del cesenate, siglate in 34 gare. Al termine del campionato (che lo vide tra i titolari inamovibili, presente in tutte le gare), Bolognesi si ritir\u00f2 dal calcio giocato all'et\u00e0 di 30 anni.\nIn carriera ha totalizzato complessivamente 5 presenze in Serie A e 94 presenze e 17 reti in Serie B."}
{"id": "3001847", "revid": "339392", "url": "https://it.wikipedia.org/wiki?curid=3001847", "title": "Tubo digerente", "text": ""}
{"id": "3001867", "revid": "767487", "url": "https://it.wikipedia.org/wiki?curid=3001867", "title": "Maps (gruppo musicale)", "text": "Maps \u00e8 lo pseudonimo di James Chapman, musicista britannico di Northampton. Maps \u00e8 stato candidato per il Mercury Music Prize 2007 che ha per\u00f2 visto vincere i Klaxons con il loro album di debutto Myths of the Near Future.\nInfluenze.\nTra le band che hanno influenzato Maps, ci sono Spiritualized, My Bloody Valentine, Galaxie 500, Mogwai e Low."}
{"id": "3001870", "revid": "1378703", "url": "https://it.wikipedia.org/wiki?curid=3001870", "title": "The Call of the Wretched Sea", "text": "The Call of the Wretched Sea \u00e8 il primo album full-length del gruppo musicale funeral doom Ahab, pubblicato il 29 settembre 2006 sotto l'etichetta discografica Napalm Records.\nIl disco.\nL'album \u00e8 un concept che parla della storia di Moby Dick inventata da Herman Melville. Nella quinta traccia, \"The Sermon\", \u00e8 presente anche un estratto dell'omonimo film di John Huston. Le tracce \"The Hunt\" e \"Ahab's Oath\" furono originariamente incluse nel primo demo del gruppo e furono ri-registrate.\nLa copertina \u00e8 stata disegnata da Kinuko Y. Craft e rappresenta appunto il capodoglio albino.\nTutte le canzoni sono state composte da Daniel Droste e Christian Hector, eccetto \"The Sermon\", che \u00e8 stata composta da tutti gli Ahab.\nLa band ha pubblicato un'altra versione limitata a 500 copie dell'album nel 2007 sotto la Deviant Records, contenente due vinili, una toppa e un poster degli Ahab e una pagina di Moby Dick."}
{"id": "3001873", "revid": "287204", "url": "https://it.wikipedia.org/wiki?curid=3001873", "title": "Constantia", "text": ""}
{"id": "3001875", "revid": "1305772", "url": "https://it.wikipedia.org/wiki?curid=3001875", "title": "Leptotes", "text": ""}
{"id": "3001882", "revid": "1305772", "url": "https://it.wikipedia.org/wiki?curid=3001882", "title": "Cinque precetti", "text": "I cinque precetti si possono riferire a:"}
{"id": "3001883", "revid": "106908", "url": "https://it.wikipedia.org/wiki?curid=3001883", "title": "Giacomo Giubasso", "text": ""}
{"id": "3001887", "revid": "33689", "url": "https://it.wikipedia.org/wiki?curid=3001887", "title": "Trattato di Cave", "text": ""}
{"id": "3001889", "revid": "486946", "url": "https://it.wikipedia.org/wiki?curid=3001889", "title": "Sisinio, Martirio e Alessandro", "text": ""}
{"id": "3001890", "revid": "984922", "url": "https://it.wikipedia.org/wiki?curid=3001890", "title": "Due avvocati nel West", "text": "Due avvocati nel West (titolo originale \"Dundee and the Culhane\") \u00e8 una serie televisiva western statunitense, composta da 13 episodi e trasmessa dalla CBS nel 1967. In Italia fu trasmessa sul programma nazionale alla fine degli anni sessanta.\nGli interpreti erano John Mills e Sean Garrison, la regia fu di Robert Gist e Jeffrey Hayden. Le riprese vennero effettuate in Arizona.\nLa serie narra le storie di due avvocati, Dundee e Culhane, che difendono i loro clienti nel vecchio West americano. Il telefilm rappresent\u00f2 il tentativo di combinare il genere western con il genere legale tipo Perry Mason, ma non ebbe grande successo."}
{"id": "3001895", "revid": "712828", "url": "https://it.wikipedia.org/wiki?curid=3001895", "title": "Microsoft Kinect", "text": "Kinect (dal greco \u03ba\u03af\u03bd\u03b7\u03c3\u03b9\u03c2, \"kin\u0113sis\", \u00abmovimento\u00bb), inizialmente conosciuto con il nome in codice di Project Natal, \u00e8 un accessorio sviluppato da Microsoft per la console Xbox 360, sensibile al movimento del corpo umano. \u00c8 stato messo in commercio a partire dal 18 novembre 2010 in Nord America, dal 30 novembre 2010 in Europa e dall'8 dicembre 2010 in Giappone.\nA differenza del Telecomando Wii di Nintendo e del PlayStation Move di Sony, il Kinect consente al giocatore di controllare il videogioco senza la necessit\u00e0 di indossare o impugnare alcunch\u00e9.\nSebbene fosse inizialmente previsto solo per Xbox 360, a partire dal 1\u00ba febbraio 2012 Microsoft ha reso disponibile una versione speciale della periferica anche per i PC dotati del sistema operativo Windows 7 e Windows 8. Una versione pi\u00f9 potente e migliorata \u00e8 stata sviluppata per Xbox One, e messa in commercio con la console a partire da novembre 2013, poi venduta separatamente dall'anno successivo in poi.\nMicrosoft ha cessato la produzione di Kinect il 25 ottobre 2017, con all'attivo 35 milioni di unit\u00e0 vendute tra la versione Xbox 360 ed Xbox One.\nStoria.\nSviluppo.\nLe idee alla base dello sviluppo di Kinect ebbero inizio tra la fine del 2006 e l'inizio del 2007. Il successo dirompente di Nintendo Wii e dei casual games, spinsero l'allora capo della divisione \"Xbox\" di Microsoft, Peter Moore, a voler concepire un antagonista del Wii da presentare della successiva conferenza E3. Due squadre di sviluppo iniziarono quindi a lavorare su un ipotetico dispositivo che utilizzasse una tecnologia analoga al Wii: Moore non chiedeva per\u00f2 solo una semplice periferica in grado di competere con la macchina Nintendo, ma anche di poterla battere sullo stesso campo.\nLe due squadre di ricerca lavorarono separatamente su due tecnologie diverse, entrambe per\u00f2 basate sullo stesso principio: una periferica che permettesse ai giocatori di controllare un videogioco senza utilizzare alcun sistema esterno, ma esclusivamente tramite una videocamera molto avanzata in grado di cogliere i movimenti del corpo umano. Uno dei team era composto da impiegati Microsoft, mentre il secondo era composto da membri di Hidden Path Entertainment \u2013 uno studio composto da ex-impiegati Microsoft che avrebbero poi realizzato anche il tower defense \"\".\nLa squadra di Microsoft si concentr\u00f2 sullo sfruttare una tecnologia sviluppata da 3DV, compagnia che Microsoft avrebbe poi acquisito nel 2009, mentre la squadra \"Hidden Path\" bas\u00f2 le proprie ricerche sulla tecnologia PrimeSense. Al termine di un certo periodo dello sviluppo, i due team presentarono una selezione di demo a Moore, il quale avrebbe deciso cosa mostrare o meno all'Electronic Entertainment Expo 2007. Alcune demo trapelarono sul web finendo nelle mani di Kotaku, e divulgando l'esistenza di un gioco chiamato \"Air Drumming\" il cui scopo era quello di colpire palle, dipingere, fare canestro e combattere con le spade laser di Guerre stellari.\nLe demo di quanto realizzato erano essenziali al progetto, ma afflitte da numerosi bugs che non avrebbero permesso una presentazione decente ad un evento importante come l'E3, quindi nel 2007 nulla venne mostrato del prototipo di Kinect. Peter Moore lasci\u00f2 la compagnia nello stesso periodo e il progetto fin\u00ec per arenarsi, fino alla richiesta di riprendere la ricerca da parte del sostituto di Moore, Don Mattrick \u2013 uno degli esponenti pi\u00f9 controversi e criticati nella storia della divisione Xbox.\nPresentazione e lancio.\nKinect \u00e8 stato annunciato al pubblico il 1\u00ba giugno 2009, durante la conferenza Microsoft dell'Electronic Entertainment Expo, con il nome \"Project Natal\", dove furono presenti tre demo mostrate sul palco: \"Ricochet\"', \"Paint Party\" e \"Milo &amp; Kate\".\nRinominato \"Kinect\" alla presentazione ufficiale alla fiera dell'anno successivo, il 13 giugno 2010, il dispositivo sarebbe entrato in commercio dal 4 novembre 2010 in America e dal 10 novembre in Europa, compatibile con un qualsiasi modello di Xbox 360 venduta separatamente, oppure disponibile in due differenti bundle con la console stessa. Tra i titoli esclusivamente compatibili con Kinect vi sarebbero stati i due pi\u00f9 noti, \"Kinect Adventures!\" e \"Kinect Sports\", quest'ultimo sviluppato da Rare. Per il lancio Microsoft invest\u00ec la cifra di 500 milioni di dollari in marketing.\nIl 29 dicembre 2010 venne annunciato che il celebre videogioco MMORPG fantasy, della Blizzard Entertainment, \"World of Warcraft\" era in parte giocabile tramite Kinect, grazie ad alcune procedure di hacking. Con lo stesso metodo la periferica venne resa compatibile anche su personal computer, tramite Windows 7, oltre che con Linux.\nTra le tante applicazioni che dall'uscita di Kinect videro l'utilizzo non ludico della periferica Microsoft vi fu quella sviluppata dai ricercatori dell'universit\u00e0 di Berna in Svizzera. Questi concepirono un sistema di controllo per la visualizzazione e l'analisi di radiografia e tomografia che svincolava i medici dall'uso delle mani e rendeva, grazie anche all'uso delle capacit\u00e0 di riconoscimento vocale di Kinect, immediata la consultazione degli esami medici, anche durante un'operazione in corso.\nDato il successo della periferica, il supporto a quest'ultima continu\u00f2 anche a diversi anni dal suo rilascio: un aggiornamento, avrebbe consentito di diminuire l'input lag, portando l'elaborazione dati da 150 a 5 ms, in modo da migliorarne le performance.\nXbox One e Kinect One.\n\"Kinect One\", conosciuto anche come \"Kinect 2.0\", \u00e8 l'evoluzione dell'originale Kinect di Xbox 360. La periferica \u00e8 stata presentata insieme ad Xbox One il 21 maggio 2013, durante un evento Microsoft dedicato, condotto da Don Mattrick. Il lancio di Kinect, esclusivamente in bundle con la console, sarebbe avvenuto il 22 novembre 2013.\nLe controversie generate da questa presentazione, e le critiche rivolte a Don Mattrick e alle sue scelte decisionali, finirono per causare la fuoriuscita obbligata da Microsoft da parte di quest'ultimo. Al suo posto subentr\u00f2 Phil Spencer, che rielabor\u00f2 e modific\u00f2 molte delle manovre effettuate da Mattrick, tra cui quella di includere obbligatoriamente il Kinect con Xbox One: la periferica sarebbe stata venduta separatamente a 149 dollari a partire dal 6 ottobre 2014, abbassando cos\u00ec il prezzo base della console.\nIl 25 ottobre 2017, Microsoft ha annunciato ufficialmente la dismissione del Kinect e la fine della produzione.\nDescrizione e funzionamento.\nLa prima versione di Kinect era dotata di una telecamera RGB e di una telecamera a radiazione infrarossa con un risoluzione di 480p ciascuna, ed una capacit\u00e0 di lettura del movimento a 30 fps. Per il calcolo della lontananza degli oggetti, invece, Kinect si avvaleva di uno scanner 3D a luce strutturata, in combinazione con gli infrarossi, che per\u00f2 \u00e8 dotato di una risoluzione di 320\u00d7240 pixel.\n\"Kinect\" disponeva di quattro microfoni utilizzati dal sistema per l'elaborazione dati dell'ambiente in cui ci si trovava, che permettevano la cancellazione dell'eco e riduzione del rumore tramite \"active noise control\".\nLa barra del Kinect era inoltre motorizzata lungo l'asse verticale ed in grado di seguire i movimenti dei giocatori, orientandosi nella posizione migliore per il riconoscimento dei movimenti. La versione originale di Kinect per Xbox 360, era in grado di tracciare fino ad un massimo di due persone contemporaneamente.\nPotenziamenti di Kinect One.\nIl Kinect One presenta una tecnologia analoga a quella della sua versione precedente, ma potenziata. La telecamera a tempo di volo ad infrarossi, per la lettura della profondit\u00e0, supporta una risoluzione maggiore pari a 512\u00d7424 pixel, mentre la telecamera principale RGB possiede una risoluzione di 1080p operante a 30 fps \u2013 15 in condizione di bassa luminosit\u00e0.\nKinect One presenta la stessa predisposizione di microfoni direzionali, della versione precedente. La periferica, grazie alla tecnologia pi\u00f9 avanzata, \u00e8 in grado di rilevare e leggere fino a sei corpi in simultaneo.\nGiochi.\nGiochi progettati per Kinect.\nDi seguito, la lista completa di giochi sviluppati interamente per il Kinect. Questi titoli possono essere giocati solo tramite l'utilizzo del sensore e in alcuni casi, sebbene alcuni siano usciti anche per Xbox One come i Just Dance dal 2016 in poi, vengono qui riportate solo le versioni per Xbox 360 poich\u00e9 vi \u00e8 un altro modo di giocare sulla console successiva.\nGiochi abilitati per Kinect.\nDi seguito, la lista di giochi compatibili con Kinect, ovvero che offrono alcune funzioni aggiuntive in gioco relative a Kinect, come l'uso della voce o alcune specifiche modalit\u00e0, ma non per forza richiedono l'utilizzo del sensore stesso. Vi sono poi alcuni titoli, come i Just Dance dal 2016 in poi, che vengono riportati qui solo in versione Xbox One poich\u00e9 su quest'ultima console supportano un modo alternativo di giocare rispetto alla versione per Xbox 360. Altri giochi, come Forza Horizon 2 son riportati in versione Xbox 360 e Xbox One in quanto titoli differenti.\nXbox One, inoltre, non supporta in alcun modo il Kinect della Xbox 360 e allo stesso modo, le console Xbox Series X S non supportano il Kinect di Xbox One. Per questo motivo molti giochi, come Mass Effect 3, vengono segnati solo per la console sulla quale sono usciti anche se retrocompatibili con la versione successiva, in quanto si perdono le funzioni del Kinect.\nSon presenti alcuni titoli disponibili anche per Windows 10 poich\u00e9 quest'ultimo comprende il supporto per Kinect anche su PC.\nAccoglienza.\nVendite.\nNDP Group, societ\u00e0 specializzata in ricerche di mercato ha rivelato che Microsoft ha venduto 2.5 milioni di Kinect nei primi venticinque giorni di commercializzazione; l'azienda cont\u00f2 di vendere un totale di cinque milioni di unit\u00e0 entro la fine del 2010. Le previsioni di Microsoft, da molti considerate esageratamente ottimistiche, si dimostrarono, invece, troppo conservative. Nel gennaio 2011 infatti, al Consumer Electronics Show di Las Vegas, Steve Ballmer, amministratore delegato di Microsoft conferm\u00f2 che al 31 dicembre 2010 risultavano vendute 8 milioni di unit\u00e0 Kinect in tutto il mondo.\nAl 12 febbraio 2013 erano ormai 24 milioni le unit\u00e0 di Kinect per \"360\" vendute in tutto il mondo. L'ultimo dato di vendita ufficiale, di ottobre 2017, ha rivelato che 35 milioni di unit\u00e0 erano state vendute tra la versione Xbox 360 ed Xbox One.\nCritiche.\nNonostante il suo successo la periferica non \u00e8 comunque stata esente da critiche e controversie: secondo il quotidiano \"The Guardian\" la Government Communications Headquarters del Regno Unito, e la National Security Agency avrebbero valutato di poter utilizzare il Kinect One e la sua telecamera per operazioni di videosorveglianza e raccolta di dati appartenenti ai cittadini, per scopi di controspionaggio. Microsoft ha dichiarato di non essere a conoscenza della questione, ed ha ribadito pi\u00f9 volte le sue preoccupazioni in merito alla sorveglianza e alla privacy; allo stesso modo un rappresentante del GCHQ, ha affermato che le operazioni di sicurezza venivano svolte nel rispetto della privacy e della legge. In pi\u00f9, vennero riportati molti problemi con il Kinect per Xbox 360 riguardanti la lettura errata dei movimenti, che influiva poi sulle prestazioni in giochi proprio per Kinect."}
{"id": "3001897", "revid": "1005847", "url": "https://it.wikipedia.org/wiki?curid=3001897", "title": "Taiwan sotto il dominio giapponese", "text": "Nella storia di Taiwan, per dominio giapponese o periodo coloniale giapponese s'intende il periodo fra il 1895 ed il 1945 durante il quale Taiwan fu una colonia giapponese. L'espansione a Taiwan fu parte della generale politica di espansione verso sud del Giappone durante la fine del XIX secolo.\nPoich\u00e9 Taiwan fu la prima colonia d'oltremare del Giappone, le intenzioni giapponesi erano di trasformare l'isola in una \"colonia modello\" unica nel suo genere. Come risultato, fu fatto un grande sforzo per migliorare l'economia, l'industria e le opere pubbliche dell'isola, come pure per cambiare la sua cultura.\nI relativi fallimenti del governo del Kuomintang immediatamente dopo la Seconda guerra mondiale produssero un certo grado di nostalgia tra le generazioni pi\u00f9 anziane dei Taiwanesi che avevano sperimentato entrambi i governi. Questo ha influenzato, in una certa misura, questioni quali l'identit\u00e0 nazionale, l'identit\u00e0 etnica ed il movimento d'indipendenza di Taiwan.\nStoria.\nAntefatto.\nIl Giappone aveva cercato di espandere il suo controllo imperiale su Taiwan (nota in Giappone come \"Takasago Koku\" (\u9ad8\u7802\u56fd, \"Nazione delle montagne\") fin dal 1592, quando Toyotomi Hideyoshi intraprese una politica di espansione oltremare e di estensione dell'influenza giapponese verso sud. Vari tentativi di invadere Taiwan non ebbero successo, principalmente a causa delle malattie e della resistenza armata degli aborigeni dell'isola. Nel 1609, lo shogunato Tokugawa invi\u00f2 Harunobu Arima in una missione esplorativa dell'isola. Nel 1616, Murayama Toan guid\u00f2 un'infruttuosa invasione dell'isola.\nNel novembre 1871, 69 persone a bordo di un battello proveniente dal Regno di Ry\u016bky\u016b furono costrette dai forti venti a sbarcare vicino alla punta meridionale di Taiwan. Sull'isola, nei pressi del villaggio di Mudan, ebbero uno scontro con gli aborigeni locali della trib\u00f9 Paiwan, durante il quale molti di loro furono catturati e uccisi (incidente di Mudan). Nell'ottobre 1872, il Giappone chiese un risarcimento alla dinastia Qing della Cina, sostenendo che il Regno delle Ry\u016bky\u016b faceva parte del Giappone. Nel maggio 1873, diplomatici giapponesi arrivarono a Pechino e avanzarono le loro rivendicazioni, ma il governo Qing respinse immediatamente le richieste giapponesi con la motivazione che il Regno delle Ry\u016bky\u016b a quel tempo era uno Stato indipendente e non aveva niente a che fare con il Giappone. I Giapponesi rifiutarono di partire e chiesero se il governo cinese avrebbe punito quei \"barbari a Taiwan\".\nLe autorit\u00e0 Qing spiegarono che c'erano due tipi di aborigeni a Taiwan: quelli governati direttamente dai Qing, e quelli non civilizzati, \"rozzi barbari... fuori della portata della cultura cinese. Cos\u00ec non possono essere governati direttamente\". Essi accennarono indirettamente al fatto che gli stranieri che viaggiavano in quelle aree abitate da indigeni dovevano usare cautela. Al fine di evitare equivoci che potessero mettere in dubbio l'interesse cinese per Taiwan, la dinastia Qing ribad\u00ec con fermezza ai Giapponesi che Taiwan rientrava definitivamente nella giurisdizione Qing, anche se parte della popolazione aborigena di quell'isola non era ancora sotto l'influenza della cultura cinese. I Qing richiamarono anche l'attenzione su casi simili in tutto il mondo, in cui una popolazione aborigena all'interno di confini nazionali non era ancora completamente soggiogata dalla cultura dominante di quel paese.\nNondimeno, nell'aprile 1874 i Giapponesi lanciarono una spedizione punitiva contro gli aborigeni Paiwan con una forza di 3.000 soldati. Nel maggio successivo, la dinastia Qing cominci\u00f2 ad inviare truppe per rinforzare l'isola. Verso la fine dell'anno, il governo del Giappone decise di ritirare le sue forze dopo essersi reso conto di non essere ancora pronto per una guerra contro la Cina.\nDurante gli scontri, il numero delle vittime tra i Paiwan fu circa di 30, e quello tra i Giapponesi di 543 (12 soldati giapponesi furono uccisi in battaglia e 531 dalle malattie).\nCessione di Taiwan (1895).\nVerso gli anni 1890, circa il 45% di Taiwan era soggetto alla normale amministrazione cinese, mentre le rimanenti regioni dell'interno, scarsamente popolate, erano sotto il controllo aborigeno. Nel 1894 scoppi\u00f2 la Prima guerra sino-giapponese fra la Cina della dinastia Qing e l'Impero del Giappone in seguito ad una disputa sulla sovranit\u00e0 della Corea. Dopo la sua sconfitta, la Cina cedette le isole di Taiwan e delle Penghu al Giappone con il Trattato di Shimonoseki, firmato il 17 aprile 1895. Secondo le condizioni del trattato, Taiwan, le Penghu e le regioni fra 119\u02daE-120\u02daE e 13\u02daN-14\u02daN dovevano essere cedute in perpetuit\u00e0 al Giappone. Entrambi i governi dovevano inviare immediatamente rappresentanti a Taiwan dopo la firma per iniziare il processo di transizione, che doveva essere completato in non pi\u00f9 di due mesi. Poich\u00e9 Taiwan era ceduta per trattato, il periodo che segu\u00ec \u00e8 definito da alcuni come il \"periodo coloniale\", mentre altri che si concentrano sul fatto che esso fu il culmine di una guerra lo definiscono il \"periodo di occupazione\". La cerimonia di cessione ebbe luogo a bordo di un vascello giapponese perch\u00e9 i delegati cinesi temevano rappresaglie dai residenti di Taiwan.\nMalgrado la durezza delle condizioni imposte dai Giapponesi, si dice che il principale statista della Cina dei Qing, Li Hongzhang, abbia scelleratamente cercato di placare l'imperatrice madre Cixi dicendo: \"Gli uccelli non cantano e i fiori non sono fragranti sull'isola di Taiwan. Gli uomini e le donne non hanno moralit\u00e0 e neanche passioni.\" La perdita di Taiwan sarebbe diventata un punto di unione per il movimento nazionalista cinese negli anni a venire. Arrivando a Taiwan, il nuovo governo coloniale giapponese diede agli abitanti due anni per scegliere se accettare il loro nuovo status di sudditi giapponesi, o lasciare Taiwan.\nPrimi anni (1895-1915).\nI \"primi anni\" dell'amministrazione giapponese a Taiwan fanno riferimento tipicamente al periodo fra il primo sbarco delle forze giapponesi nel maggio 1895 e l'incidente di Tapani del 1915, che segn\u00f2 il culmine della resistenza armata. Durante tale periodo, infatti, la resistenza della popolazione taiwanese al dominio giapponese fu alta, ed il mondo dubitava che una nazione non occidentale come il Giappone potesse governare efficacemente una sua colonia. Anche in Giappone vi erano dubbi su questa iniziativa: nel 1897 in una sessione della Dieta Nazionale si discusse se vendere Taiwan alla Francia. Durante quegli anni, la carica di Governatore generale di Taiwan era tenuta da un generale militare, in quanto l'enfasi era sulla repressione dell'insurrezione.\nNel 1898, il governo Meiji del Giappone nomin\u00f2 il conte Kodama Gentar\u014d come quarto Governatore generale, con l'abile politico civile Got\u014d Shinpei come suo Capo degli Affari interni, fissando quell'approccio del \"bastone e della carota\" verso il governamento di Taiwan che sarebbe continuato per parecchi anni. Ci\u00f2 segn\u00f2 l'inizio di un governo coloniale (formalmente noto come l'Ufficio del Governatore generale) dominato dai Giapponesi, ma soggetto alla legge giapponese.\nL'approccio del Giappone nel governare Taiwan si poteva dividere grosso modo in due visioni. La prima, sostenuta da Got\u014d, riteneva che, da una prospettiva biologica, i nativi non potessero essere completamente assimilati. Pertanto, il Giappone avrebbe dovuto seguire l'approccio britannico, e Taiwan non sarebbe mai stata governata esattamente allo stesso modo delle Isole Nazionali, ma sarebbe stata governata in base ad un'intera serie di nuove leggi. Il punto di vista opposto era sostenuto dal futuro primo ministro Hara Takashi, che credeva che i Taiwanesi ed i Coreani fossero abbastanza simili ai Giapponesi da poter essere completamente assorbiti nella societ\u00e0 giapponese, ed era perci\u00f2 favorevole ad usare sulle colonie gli stessi approcci legali e governativi utilizzati nelle Isole Nazionali.\nLa politica coloniale verso Taiwan segu\u00ec perlopi\u00f9 l'approccio difeso da Got\u014d durante il suo mandato come Capo degli Affari interni fra il marzo 1898 ed il novembre 1906, e questo approccio continu\u00f2 ad essere in vigore finch\u00e9 Hara Takashi divenne Primo ministro nel 1918. Durante questo periodo, il governo coloniale fu autorizzato ad approvare leggi ed editti speciali, detenendo nel contempo il completo potere esecutivo, legislativo e militare. Con questi poteri assoluti, il governo coloniale si mosse per mantenere la stabilit\u00e0 sociale, mentre reprimeva il dissenso.\n\"D\u014dka\": \"Integrazione\" (1915-1937).\nIl secondo periodo del dominio giapponese \u00e8 classificato generalmente tra l'incidente di Tapani della fine del 1915 e l'incidente del ponte di Marco Polo del 1937, che diede inizio al coinvolgimento del Giappone in quella che sarebbe diventata la Seconda guerra mondiale. Gli eventi mondiali durante questo periodo, come la Prima guerra mondiale, avrebbero alterato drasticamente la percezione del colonialismo nel mondo occidentale, e dato origine a crescenti ondate di nazionalismo tra i nativi coloniali, come pure alle idee di autodeterminazione. Come risultato, i governi coloniali in tutto il mondo incominciarono a fare maggiori concessioni ai nativi, e il governamento coloniale fu gradualmente liberalizzato. Xie Jishi divenne il primo Ministro degli esteri mancese.\nDurante questo periodo il clima politico stava subendo cambiamenti anche in Giappone. A met\u00e0 degli anni 1910 il governo giapponese si era gradualmente democratizzato in quello che \u00e8 noto come periodo Taish\u014d (1912-1925), nel quale il potere fu concentrato nella camera bassa eletta della Dieta Imperiale, il cui elettorato entro il 1925 si era allargato per includere tutti i maschi adulti. Nel 1919, Den Kenjir\u014d fu nominato primo Governatore generale di Taiwan. Anteriormente alla sua partenza per Taiwan, egli confer\u00ec con il primo ministro Hara Takashi ed entrambi gli uomini concordarono di perseguire una politica di \"D\u014dka\" (\u540c\u5316, \"T\u00f3ngh\u00f9a\" in pinyin, letteralmente \"assimilazione\"), dove Taiwan sarebbe stata considerata come un'estensione delle Isole Nazionali, ed i Taiwanesi sarebbero stati educati a capire il loro ruolo e le loro responsabilit\u00e0 come sudditi giapponesi. La nuova politica fu annunciata formalmente nell'ottobre 1919.\nQuesta politica fu continuata dal governo coloniale per i successivi 20 anni. Nel processo, fu istituito un governo locale, nonch\u00e9 un comitato consultivo eletto che includeva locali (sebbene con un ruolo strettamente consultivo), ed un sistema scolastico pubblico. Fu proibita la bastonatura come sanzione penale, mentre fu premiato l'uso della lingua giapponese. La nuova politica contrastava nettamente con l'approccio delle \"mani libere\" tenuto dalle precedenti amministrazioni verso gli affari locali, dove le uniche preoccupazioni del governo erano \"ferrovie, vaccinazioni e acqua corrente\".\nI Taiwanesi ebbero anche seggi nella Camera dei Pari. Koo Hsien-jung fu nominato dall'Imperatore nel 1934.\nIn risposta alle richieste sempre pi\u00f9 pressanti dell'opinione pubblica taiwanese, fu introdotto un regime pi\u00f9 democratico, istituendo le assemblee locali nel 1935.\n\"K\u014dminka\": \"Sudditi dell'Imperatore\" (1937-1945).\nIl periodo finale del dominio giapponese a Taiwan incominci\u00f2 con l'esplosione della Seconda guerra sino-giapponese nel 1937 e termin\u00f2 insieme alla Seconda guerra mondiale nel 1945. Con l'ascesa del militarismo in Giappone tra la met\u00e0 e la fine degli anni 1930, la carica di Governatore generale fu detenuta nuovamente da ufficiali militari, ed il Giappone cerc\u00f2 di utilizzare le risorse e le materie prime di Taiwan nello sforzo bellico. La collaborazione dei taiwanesi era essenziale, in vista di una loro assimilazione nella societ\u00e0. Come risultato, i primi movimenti sociali furono banditi ed il governo coloniale dedic\u00f2 tutti i suoi sforzi al \"movimento K\u014dminka\" (\u7687\u6c11\u5316\u904b\u52d5, \"K\u014dminka und\u014d\"), volto a giapponesizzare completamente la societ\u00e0 taiwanese. Fra il 1936 ed il 1940, il movimento K\u014dminka cerc\u00f2 di costruire lo \"spirito giapponese\" (\u5927\u548c\u9b42, \"Yamatodamash\u012b\") e l'identit\u00e0 giapponese tra la popolazione, mentre gli anni successivi dal 1941 al 1945 si concentrarono sull'incoraggiamento ai Taiwanesi a partecipare allo sforzo bellico.\nCome parte del movimento, il governo coloniale cominci\u00f2 ad incoraggiare fortemente i locali a parlare la lingua giapponese, ad indossare abbigliamento giapponese, a vivere in case di stile giapponese e a convertirsi allo shintoismo. Nel 1940, furono approvate leggi che favorivano l'adozione di nomi giapponesi. Con l'espansione della Guerra del Pacifico, il governo cominci\u00f2 anche ad incoraggiare i Taiwanesi ad offrirsi volontari per l'Esercito e la Marina imperiali giapponesi nel 1942, ed infine ordin\u00f2 una chiamata alle armi su scala generale nel 1945. Nel frattempo, furono emanate leggi per concedere ai nativi l'accesso alla Dieta giapponese, che teoricamente alla fine avrebbe dato il diritto ad uno di loro in futuro di diventare il primo ministro del Giappone.\nIn conseguenza della guerra, Taiwan sub\u00ec molte perdite compresi giovani taiwanesi uccisi mentre prestavano servizio nelle forze armate giapponesi, nonch\u00e9 gravi ripercussioni economiche dalle incursioni dei bombardamenti alleati. Verso la fine della guerra, nel 1945, il prodotto industriale e agricolo era sceso ben al di sotto dei livelli prebellici, con quello agricolo ridotto al 49% dei livelli del 1937 e quello industriale diminuito del 33%. La produzione di carbone scese da 200.000 tonnellate a 15.000 tonnellate e la produzione elettrica cal\u00f2 da 320 kilowatt a 30 kilowatt. Donne autoctone taiwanesi, al pari di quelle di etnia Han, furono reclutate anche come \"donne di conforto\" durante la guerra.\nUfficio del Governatore generale.\nCome suprema autorit\u00e0 coloniale a Taiwan durante il periodo del dominio giapponese, l'Ufficio del Governatore generale di Taiwan era diretto da un Governatore generale nominato da Tokyo. Il potere era fortemente centralizzato, in quanto il Governatore generale esercitava il supremo potere esecutivo, legislativo e giudiziario, rendendo il governo a tutti gli effetti una dittatura.\nSviluppo.\nNella sua incarnazione iniziale, il governo coloniale era composto da tre uffici: Affari interni, Esercito e Marina. L'Ufficio degli Affari interni era ulteriormente diviso in quattro uffici: Affari interni, Agricoltura, Finanze ed Istruzione. Gli uffici dell'Esercito e della Marina furono fusi per formare un unico Ufficio degli Affari militari nel 1896. In seguito a riforme nel 1898, 1901 e 1919 l'Ufficio degli Affari interni acquis\u00ec altri tre uffici: Affari generali, Giudiziario e Comunicazioni. Questa configurazione sarebbe continuata fino alla fine del domino coloniale.\nGovernatori generali.\nDurante tutto il periodo del dominio giapponese, l'Ufficio del Governatore generale rimase di fatto l'autorit\u00e0 centrale a Taiwan. Il ruolo della burocrazia centrale o locale si riduceva essenzialmente alla formulazione e allo sviluppo della politica governativa.\nNei 50 anni di dominio giapponese dal 1895 al 1945, Tokyo invi\u00f2 diciannove Governatori generali a Taiwan. In media, un Governatore generale prestava servizio per circa 2,5 anni. L'intero periodo coloniale pu\u00f2 essere ulteriormente suddiviso in tre periodi sulla base dei precedenti del Governatore generale: il primo periodo militare, il periodo civile e il tardo periodo militare.\nI Governatori generali del primo periodo militare inclusero Kabayama Sukenori, Katsura Tar\u014d, Nogi Maresuke, Kodama Gentar\u014d, Sakuma Samata, And\u014d Sadami e Akashi Motojir\u014d. Due dei Governatori generali ante 1919, Nogi Maresuke e Kodama Gentar\u014d, sarebbero divenuti famosi nella Guerra russo-giapponese. \u00c8 generalmente riconosciuto che And\u014d Sadami e Akashi Motojir\u014d fecero il massimo per gli interessi taiwanesi durante i loro mandati, con Akashi Motojir\u014d che chiese realmente nel suo testamento di essere sepolto a Taiwan, come poi di fatto accadde.\nIl periodo civile ebbe luogo grosso modo nella stessa epoca della democrazia Taish\u014d in Giappone; i Governatori generali di questo periodo furono perlopi\u00f9 nominati dalla Dieta giapponese ed inclusero Den Kenjir\u014d, Uchida Kakichi, Takio Izawa, Kamiyama Mitsunoshin, Takeji Kawamura, Eiz\u014d Ishizuka, Masahiro \u014cta, Hiroshi Minami e Kenz\u014d Nakagawa. Durante i loro mandati, il governo coloniale dedic\u00f2 la maggior parte delle sue risorse allo sviluppo economico e sociale piuttosto che alla repressione militare.\nI Governatori generali del tardo periodo militare si concentrarono principalmente nel sostegno allo sforzo bellico giapponese ed inclusero Seiz\u014d Kobayashi, Kiyoshi Hasegawa e Rikichi And\u014d.\nCapo degli Affari interni.\nFormalmente noto come il Direttore dell'Ufficio degli Affari interni, il Capo degli Affari interni (\u7e3d\u52d9\u9577\u5b98) era il principale esecutore della politica coloniale a Taiwan, ed il secondo individuo pi\u00f9 potente nel governo coloniale.\nGeografia antropica.\nSuddivisioni amministrative.\nOltre al Governatore generale e al Capo degli Affari interni, l'Ufficio del Governatore generale era una struttura strettamente gerarchica, che comprendeva i dipartimenti dell'esecuzione della legge, dell'agricoltura, delle finanze, dell'educazione, dell'attivit\u00e0 mineraria, degli affari esteri e degli affari giudiziari. Altri organi governativi comprendevano i tribunali, le case di correzione, gli orfanotrofi, le accademie di polizia, i trasporti, l'auotir\u00e0 portuale, l'ufficio dei monopoli, le scuole di ogni ordine, una stazione di ricerca agricola e forestale, e l'Universit\u00e0 Imperiale di Taihoku (oggi Universit\u00e0 Nazionale di Taiwan).\nAmministrativamente, Taiwan era divisa in prefetture per il governo locale. Nel 1926, le prefetture erano:\nResistenza armata.\nLa maggior parte della resistenza armata contro il dominio giapponese ebbe luogo durante i primi 20 anni di dominio coloniale. Questo periodo di resistenza \u00e8 suddiviso di solito in tre stadi: la difesa della Repubblica di Formosa; la guerriglia in seguito al crollo della Repubblica; ed uno stadio finale tra la sollevazione di Beipu del 1907 e l'incidente di Tapani del 1915. Successivamente, la resistenza armata fu sostituita principalmente da forme pacifiche di attivismo culturale e politico, con la notevole eccezione dell'incidente di Wushe del 1930 che port\u00f2 al massacro del popolo della trib\u00f9 Atayal.\nRepubblica di Formosa.\nLa decisione del governo cinese dei Qing di cedere Taiwan al Giappone con il Trattato di Shimonoseki caus\u00f2 un enorme scalpore a Taiwan. Il 25 maggio 1895, un gruppo di ufficiali e di notabili locali favorevoli ai Qing dichiararono l'indipendenza dalla Cina, proclamando una nuova Repubblica di Taiwan (o Repubblica di Formosa) con l'obiettivo di mantenere Taiwan sotto il dominio Qing, scegliendo poi il governatore Qing Tang Ching-sung come loro riluttante presidente. Le forze giapponesi sbarcarono a Keelung il 29 maggio, prendendo la citt\u00e0 il 3 giugno. Il presidente Tang ed il suo vice presidente Chiu Feng-jia fuggirono dall'isola alla volta della Cina continentale il giorno successivo. alla fine di giugno, i rimanenti sostenitori della nuova Repubblica si radunarono a Tainan, scegliendo Liu Yung-fu come secondo presidente. Dopo alcune schermaglie fra le forze giapponesi e quelle repubblicane, i Giapponesi conquistarono Tainan alla fine di ottobre. Poco dopo, il presidente Liu fugg\u00ec anch'egli da Taiwan per la Cina continentale portando a termine la storia di 184 giorni della Repubblica.\nGuerriglie.\nIn seguito al crollo della Repubblica di Formosa, il Governatore generale giapponese Kabayama Sukenori rifer\u00ec a Tokyo che \"l'isola \u00e8 resa sicura\", e pass\u00f2 ad iniziare l'incarico di amministrazione. Tuttavia, a dicembre una serie di sollevazioni anti-giapponesi avvennero nel nord di Taiwan, e sarebbero continuate ad avvenire grosso modo al ritmo di una al mese. Entro il 1902, tuttavia, la maggior parte dell'attivit\u00e0 anti-giapponese tra la popolazione di etnia cinese si era placata. Nel corso del periodo, 14.000 Taiwanesi, ovvero lo 0,5% della popolazione, erano stati uccisi. Taiwan sarebbe rimasta relativamente calma fino alla sollevazione di Beipu nel 1907. La ragione dei cinque anni di calma \u00e8 generalmente attribuita alla duplice politica del governo coloniale che accanto ad un'attiva repressione aveva avviato un vasto programma di opere pubbliche. Di fronte a questo approccio del bastone e della carota, la maggior parte dei locali scelsero di osservare e di aspettare.\nIncidente di Tapani.\nIl terzo ed ultimo stadio della resistenza armata inizi\u00f2 con la sollevazione di Beipu nel 1907. Fra quest'ultima e l'incidente di Tapani del 1915 vi furono tredici sollevazioni armate minori ed in molti casi, i cospiratori furono scoperti e arrestati addirittura prima che le sollevazioni pianificate potessero avere luogo. Delle tredici sollevazioni, undici avvennero dopo la Rivoluzione Xinhai in Cina, alla quale quattro erano direttamente legate. I cospiratori in quattro delle sollevazioni chiedevano la riunificazione con la Cina, mentre in sei progettavano di insediarsi come governanti indipendenti di Taiwan ed in una non riuscivano a decidere quale fine perseguire. Gli obiettivi dei cospiratori nelle due sollevazioni rimanenti non sono chiari. Si pensa che l'aumento delle sollevazioni che chiedevano l'indipendenza piuttosto che la riunificazione fosse il risultato del crollo del governo della dinastia Qing in Cina, che privava i locali della figura dell'imperatore o del governo con il quale erano originariamente abituati ad identificarsi.\nIncidente di Wushe.\nForse la pi\u00f9 famosa di tutte le sollevazioni anti-giapponesi \u00e8 l'incidente di Wushue, che avvenne nella regione in massima parte aborigena di Musha (\u9727\u793e, pinyin: \"Wushe\") nella Prefettura di Taich\u016b (collocata nell'odierna Contea di Nantou). Il 27 ottobre 1930, in seguito all'\"escalation\" di un incidente in cui un ufficiale di polizia giapponese aveva insultato un uomo di una trib\u00f9, oltre 300 aborigeni Atayal sotto il comando del capo Mono Rudao attaccarono i residenti giapponesi nell'area. Nella violenza che ne segu\u00ec, 134 cittadini giapponesi e due Taiwanesi di etnia Han furono feriti, e 215 cittadini giapponesi feriti. Molte delle vittime stavano assistendo ad un festival di atletica presso la Scuola elementare di Musyaji. In risposta, il governo coloniale impose un giro di vite militare. Nei due mesi che seguirono, la maggior parte degli insorgenti furono uccisi o si suicidarono, unitamente ai membri delle loro famiglie o delle loro trib\u00f9. Vari membri del governo si dimisero a causa dell'incidente, che si rivel\u00f2 essere la pi\u00f9 violenta delle sollevazioni durante il dominio giapponese.\nSviluppo economico ed educativo.\nUna delle caratteristiche pi\u00f9 notevoli del dominio giapponese a Taiwan fu la natura del cambiamento sociale, imposto dall'alto verso il basso. Infatti, sebbene l'attivismo locale abbia certamente giocato un ruolo, la maggior parte dei cambiamenti sociali, economici e culturali durante questo periodo furono guidati dai tecnocrati del governo coloniale. Con quest'ultimo come principale forza propulsiva, nonch\u00e9 con i nuovi immigranti dalle Isole Nazionali giapponesi, la societ\u00e0 taiwanese era nettamente divisa fra i dominatori e i dominati.\nSotto il costante controllo del governo coloniale, a parte alcuni piccoli incidenti durante i primi anni del dominio giapponese, la societ\u00e0 taiwanese rimase in massima parte molto stabile. Mentre le tattiche della repressione usata dal governo coloniale erano spesso molto pesanti, i locali che cooperavano con le politiche economiche ed educative del Governatore generale vedevano un significativo miglioramento nel loro tenore di vita. Come risultato, la popolazione ed i tenori di vita di Taiwan durante i 50 anni di dominio giapponese mostrarono una significativa crescita.\nEconomia.\nL'economia di Taiwan durante il dominio giapponese fu, per la maggior parte, una normale economia coloniale. Vale a dire, le risorse umane e naturali di Taiwan furono usate per favorire lo sviluppo del Giappone, una politica che incominci\u00f2 sotto il Governatore generale Kodama e raggiunse il suo picco nel 1943, nel mezzo della Seconda guerra mondiale. Nel 1900 - 1920, l'economia di Taiwan fu dominata dall'industria dello zucchero, mentre nel 1920 - 1930 il riso fu la principale esportazione. Durante questi due periodi, la politica economica primaria del governo coloniale fu \"l'industria per il Giappone, l'agricoltura per Taiwan\". Dopo il 1930, a causa delle esigenze di guerra il governo coloniale incominci\u00f2 a perseguire una politica di industrializzazione. Sotto il settimo governatore, Akashi Motojiro, una vasta palude nel centro di Taiwan fu trasformata in un'enorme diga allo scopo di costruire una centrale idroelettrica per l'industrializzazione. La diga e la sua area circostante, oggi largamente nota come Lago Riyue (\"Nichigetsutan\" o \"Lago Sole Luna\"), sono diventate un'attrazione imperdibile per i turisti stranieri che visitano Taiwan.\nSebbene l'interesse principale di ciascuno di questi periodi fosse diverso, lo scopo primario durante tutto quanto il tempo fu di accrescere la produttivit\u00e0 di Taiwan per soddisfare la domanda interna del Giappone, scopo che fu felicemente raggiunto. Come parte di questo processo, fra i Taiwanesi furono introdotti nuove idee, concetti e valori; inoltre, furono attuati parecchi progetti di opere pubbliche, quali ferrovie, pubblica istruzione e telecomunicazioni. Via via che l'economia crebbe, la societ\u00e0 si stabilizz\u00f2, la politica fu gradualmente liberalizzata e il sostegno popolare al governo coloniale cominci\u00f2 ad aumentare. Taiwan cos\u00ec serv\u00ec come vetrina per la propaganda del Giappone sugli sforzi coloniali in tutta l'Asia, come si vide durante l'Esposizione di Taiwan del 1935.\nFisco.\nPoco dopo la cessione di Taiwan al governo giapponese nel settembre del 1895, una banca di Osaka apr\u00ec un piccolo ufficio a Kiro (Keelung). Verso il giugno dell'anno successivo il Governatore generale aveva concesso l'autorizzazione alla banca per istituire il primo sistema bancario di tipo occidentale a Taiwan.\nNel marzo del 1897, la Dieta giapponese approv\u00f2 la \"Legge bancaria di Taiwan\", fondando la Banca di Taiwan, che inizi\u00f2 le operazioni nel 1899. In aggiunta i normali compiti bancari, la banca sarebbe stata anche responsabile per la stampa della valuta usata a Taiwan durante tutta la dominazione giapponese.\nPer mantenere la stabilit\u00e0 fiscale, il governo coloniale concesse l'autorizzazione ad operare a varie altre banche, cooperative di credito e altre organizzazioni finanziarie che aiutarono a tenere l'inflazione sotto controllo.\nIstruzione obbligatoria.\nCome parte della strategia complessiva del governo coloniale per tenere sotto controllo il movimento anti-giapponese, la pubblica istruzione divenne un importante meccanismo per facilitare sia il controllo che il dialogo interculturale. Mentre gli istituti di istruzione secondaria erano per la maggior parte riservati ai cittadini giapponesi, l'impatto dell'istruzione primaria obbligatoria sui Taiwanesi fu immenso.\nIl 14 luglio 1895, Isawa Sh\u016bji fu nominato primo ministro dell'istruzione, e propose che il governo coloniale attuasse una politica di istruzione primaria obbligatoria per i bambini (una politica che non era stata attuata neanche in Giappone all'epoca). Il governo coloniale istitu\u00ec ala prima scuola primaria di tipo occidentale a Taipei (l'attuale Scuola Elementare di Shilin) come esperimento. Soddisfatto dei risultati, il governo ordin\u00f2 nel 1896 l'istituzione di quattordici scuole di lingue, che furono pi\u00f9 tardi promosse al rango di scuole pubbliche. Vi erano per\u00f2 dei limiti: durante questo periodo, le scuole erano segregate per etnia. Le \"k\u014dgakk\u014d\" (\u516c\u5b78\u6821, scuole pubbliche) erano istituite per i bambini taiwanesi, mentre le \"sh\u014dgakk\u014d\" (\u5c0f\u5b78\u6821, scuole elementari) erano limitate ai bambini dei cittadini giapponesi. Furono anche istituite scuole per aborigeni nelle aree aborigene. Furono inoltre fissati criteri per la selezione degli insegnanti, e furono fondate varie scuole di addestramento per insegnanti come la Scuola Normale di Taihoku. Furono altres\u00ec costituiti istituti di istruzione universitaria, come l'Universit\u00e0 Imperiale di Taihoku, ma l'accesso era limitato primariamente ai cittadini giapponesi. L'enfasi per i locali era posta sulla formazione professionale, per aiutare ad aumentare la produttivit\u00e0.\nIl sistema educativo fu infine smantellato nel marzo 1941, quando tutte le scuole (eccetto alcune scuole aborigene) furono riclassificate come \"kokumin gakk\u014d\" (\u570b\u6c11\u5b78\u6821, scuole nazionali), aperte a tutti gli studenti indipendentemente dall'etnia. L'istruzione era obbligatoria per i bambini di et\u00e0 compresa fra gli otto e i quattordici anni. Le materie insegnate comprendevano etica (\u4fee\u8eab, \"sh\u016bshin\"), composizione (\u4f5c\u6587, \"sakubun\"), lettura (\u8b80\u66f8, \"dokusho\"), scrittura (\u7fd2\u5b57, \"sh\u016bji\"), matematica (\u7b97\u8853, \"sanjutsu\"), canto (\u5531\u6b4c, \"sh\u014dka\") ed educazione fisica (\u9ad4\u64cd, \"tais\u014d\").\nVerso il 1944, c'erano 944 scuole primarie a Taiwan con tassi d'iscrizione totali del 71,3% per i bambini taiwanesi, dell'86,4% per i bambini aborigeni e del 99,6% per i bambini giapponesi a Taiwan. Come risultato, i tassi d'iscrizione alla scuola primaria a Taiwan erano tra i pi\u00f9 alti dell'Asia, secondi solo allo stesso Giappone.\nPopolazione.\nCome parte dell'enfasi posta sul controllo governativo, il governo coloniale effettu\u00f2 dettagliati censimenti di Taiwan ogni cinque anni a partire dal 1905. Le statistiche mostrarono un tasso di crescita della popolazione tra lo 0,988 e il 2,835% all'anno per tutto il dominio giapponese. Nel 1905, infatti, la popolazione di Taiwan era grosso modo di 3,03 milioni; verso il 1940 era cresciuta a 5,87 milioni, e verso la fine della Seconda guerra mondiale nel 1946 ammontava a 6,09 milioni.\nSviluppi dei trasporti.\nL'Ufficio del Governatore generale mise grande enfasi anche nella modernizzazione dei sistemi di trasporto di Taiwan, specialmente le ferrovie e, in misura minore, le autostrade. Come risultato, furono istituiti collegamenti di transito affidabili tra l'estremit\u00e0 settentrionale e meridionale dell'isola, sostenendo la popolazione crescente.\nFerrovie.\nIl Ministero delle Ferrovie (predecessore della moderna Amministrazione delle Ferrovie di Taiwan) fu fondato l'8 novembre 1899, dando inizio a un periodo di rapida espansione della rete ferroviaria dell'isola. Forse la pi\u00f9 grande realizzazione di quest'era fu il completamento della Linea Occidentale, che collegava le maggiori citt\u00e0 lungo il corridoio occidentale nel 1908, riducendo il tempo di viaggio fra la parte settentrionale e meridionale di Taiwan da parecchi giorni ad uno solo.\nCostruite durante quest'epoca furono anche la Linea Tansui (\u6de1\u6c34\u7dda, oggi la Linea Danshui della Metro di Taipei), la Linea Giran (\u5b9c\u862d\u7dda, Linea Yilan), la Linea Heit\u014d (\u5c4f\u6771\u7dda, Linea Pingtung) e la Linea T\u014dk\u014d (\u6771\u6e2f\u7dda, Linea Donggang). Varie linee ferroviarie private furono inoltre incorporate nel sistema di propriet\u00e0 statale. Furono altres\u00ec costruite linee industriali come la Ferrovia della Foresta di Alishan. Furono poi tracciati piani per la Linea di Collegamento Nord (\"North-Link Line\") e la Linea di Collegamento Sud (\"South-Link Line\"), nonch\u00e9 per una linea che correva attraverso le montagne di Taiwan, ma non furono mai realizzati a causa delle difficolt\u00e0 tecniche e dello scoppio della Seconda guerra mondiale. Furono infine costruite anche ferrovie private, come le Ferrovie dello Zucchero di Taiwan (\"Taiwan Sugar Railways\") (nate per sostenere l'industria della canna da zucchero).\nCome molti altri uffici governativi, il Ministero delle Ferrovie era guidato da tecnocrati. Molte delle ferrovie costruite durante il dominio giapponese continuano ad essere usate ancora oggi.\nAutostrade.\nIn confronto al rapido sviluppo del sistema ferroviario, quello autostradale ricevette molta meno attenzione. Tuttavia, di fronte alla crescente concorrenza delle automobili, il Ministero delle Ferrovie cominci\u00f2 ad acquistare e confiscare le strade che correvano parallele alle ferrovie.\nIl servizio degli autobus era disponibile nelle aree urbane, ma dal momento che le citt\u00e0 erano piccole al tempo, essi rimanevano secondari rispetto al servizio ferroviario. La maggior parte dei percorsi degli autobus all'epoca si concentravano sulle stazioni ferroviarie locali.\nPolitica sociale.\nSebbene l'idea del \"governamento speciale\" promossa da Got\u014d dominasse la maggior parte delle decisioni politiche assunte dalle autorit\u00e0 coloniali, lo scopo ultimo rimaneva la modernizzazione. Sulla base di questi ideali, il governo coloniale, unitamente ai gruppi delle comunit\u00e0, avrebbe fatto gradualmente pressione per modernizzare la societ\u00e0 taiwanese. La spinta principale di questi sforzi ebbe come obiettivo quelle che erano conosciute come le \"Tre Cattive Abitudini\".\n\"Tre Cattive Abitudini\".\nLe \"Tre Cattive Abitudini\" (\u4e09\u5927\u964b\u7fd2) considerate arcaiche e insalubri dall'Ufficio del Governatore generale erano l'uso dell'oppio, la fasciatura dei piedi e il portare i codini nei capelli. Come in gran parte della Cina continentale alla fine del XIX secolo, la dipendenza da oppio era un serio problema sociale a Taiwan, con alcune statistiche che suggerivano che oltre la met\u00e0 della popolazione di etnia cinese di Taiwan era utilizzatori della droga. La deformazione intenzionale dei piedi femminili attraverso la fasciatura era comune nella societ\u00e0 cinese e taiwanese del tempo, e l'acconciatura con il codino portata dalla popolazione maschile era imposta ai Cinesi han dai dominatori manci\u00f9 della dinastia Qing (Ordine del codino).\nOppio.\nPoco dopo aver acquisito Taiwan nel 1895, l'allora primo ministro It\u014d Hirobumi ordin\u00f2 che l'oppio fosse bandito a Taiwan prima possibile. Tuttavia, a causa della pervasivit\u00e0 della dipendenza da oppio nella societ\u00e0 taiwanese del tempo, e dei problemi sociali ed economici causati dalla completa proibizione, l'iniziale politica della linea dura fu allentata in pochi anni. Il 21 gennaio 1897, il governo coloniale emise l'Editto sull'oppio di Taiwan imponendo un monopolio governativo del commercio dell'oppio, e limitandone la vendita a chi fosse provvisto delle licenze del governo, con il fine ultimo della totale abolizione. Il numero dei dipendenti da oppio a Taiwan cal\u00f2 rapidamente da alcuni milioni a 169.064 nel 1900 (6,3% della popolazione totale del tempo), e a 45.832 (1,3% della popolazione) entro il 1921. Tuttavia, i numeri erano ancora pi\u00f9 elevati di quelli nelle nazioni dove l'oppio era completamente proibito. Si credeva generalmente che un importante fattore dietro la riluttanza del governo coloniale a bandire completamente l'oppio fosse il potenziale profitto da realizzare attraverso un monopolio dei narcotici gestito dallo Stato.\nNel 1921, il Partito Popolare Taiwanese accus\u00f2 le autorit\u00e0 coloniali dinanzi alla Lega delle Nazioni di compiacersi della dipendenza di oltre 40.000 persone, mentre realizzavano un profitto dalle vendite di oppio. Per evitare controversie, il governo coloniale emise il Nuovo Editto sull'oppio di Taiwan il 28 dicembre, ed i relativi dettagli della nuova politica l'8 gennaio dell'anno successivo. In base alle nuove leggi, fu ridotto il numero delle licenze per l'oppio, fu aperta una clinica di riabilitazione a Taipei, e lanciata una campagna concertata contro la droga.\nFasciatura dei piedi.\nLa fasciatura dei piedi era una pratica in voga nella Cina della dinastia Ming e Qing. I piedi delle ragazze giovani, di solito all'et\u00e0 di sei anni ma spesso anche prima, erano avvolti in strette bende cos\u00ec che non potessero crescere normalmente, ma si spezzassero e diventassero deformati quando raggiungevano l'et\u00e0 adulta. I piedi rimanevano piccoli e disfunzionali, inclini all'infezione, alla paralisi e all'atrofia muscolare. Sebbene piedi siffatti fossero considerati belli da alcuni, altri consideravano questa pratica come arcaica e barbarica. Di concerto con i capi delle comunit\u00e0, il governo coloniale lanci\u00f2 una campagna contro la fasciatura dei piedi nel 1901. La pratica fu formalmente messa al bando nel 1915, con i trasgressori soggetti a pesanti pene. La fasciatura dei piedi a Taiwan in seguito si estinse rapidamente.\nCodino.\nIl governo coloniale profuse un impegno relativamente minore per quanto riguarda le acconciature con il codino. Sebbene infatti fossero lanciate campagne contro queste acconciature, non furono per\u00f2 emanati editti o leggi sull'argomento. Con la caduta della dinastia Qing nel 1911, comunque, anche la popolarit\u00e0 del codino diminu\u00ec.\nPianificazione urbana.\nIl governo coloniale inizialmente si concentr\u00f2 su bisogni urgenti come le condizioni igieniche e le fortificazioni militari. I piani urbanistici cominciarono ad essere emanati nel 1899, richiedendo una durata quinquennale per la maggior parte delle citt\u00e0 di medie e grandi dimensioni. La prima fase della riqualificazione urbanistica si concentr\u00f2 sulla ostruzione ed il miglioramento delle strade. A Taihoku (Taipei), le vecchie mura della citt\u00e0 furono demolite, e fu sviluppata la nuova area di Seimonch\u014d (\u897f\u9580\u753a) (la moderna Ximending) per i nuovi immigranti giapponesi.\nLa seconda fase dello sviluppo urbanistico inizi\u00f2 nel 1901, focalizzandosi sulle aree intorno alle Porte Sud ed Est di Taihoku (Taipei) e alle aree intorno alla stazione ferroviaria a Taich\u016b (Taichung). Gli obiettivi primari di miglioramento includevano le strade e i sistemi di scarico, in preparazione per l'arrivo di altri immigranti giapponesi.\nUn'altra fase inizi\u00f2 nell'agosto 1905 e anch'essa incluse Tainan. Verso il 1917, i programmi di riqualificazione urbanistica erano in atto in oltre settanta citt\u00e0 grandi e piccole in tutta Taiwan. Molti dei piani urbanistici elaborati durante questi programmi continuano ad essere usati a Taiwan ancora oggi.\nSanit\u00e0 pubblica.\nNei primi anni del dominio giapponese, il governo coloniale ordin\u00f2 la costruzione di cliniche pubbliche in tutta Taiwan e fece arrivare medici dal Giappone per arrestare la diffusione delle malattie infettive. La mossa ebbe successo nell'eliminare malattie come la malaria, la peste e la tubercolosi dall'isola. Il sistema della sanit\u00e0 pubblica durante tutti gli anni di governo giapponese fu dominato da piccole cliniche locali piuttosto che da grandi ospedali centrali, una situazione che sarebbe rimasta costante a Taiwan fino agli anni 1980.\nIl governo coloniale impieg\u00f2 una grande quantit\u00e0 di sforzi nello sviluppo di un efficace sistema igienico per Taiwan. Esperti britannici furono ingaggiati per progettare sistemi di scarico e sistemi fognari. Anche l'espansione delle strade e dei marciapiedi, come pure i regolamenti edilizi che imponevano finestre che consentivano il ricambio dell'aria, le pulizie obbligatorie dei quartieri e la quarantena dei malati aiutarono a migliorare la sanit\u00e0 pubblica.\nL'educazione alla sanit\u00e0 pubblica divenne importante nelle scuole come pure nella tutela della legge. L'Universit\u00e0 Imperiale di Taihoku istitu\u00ec anche un Centro di ricerca di medicina tropicale, e l'addestramento formale per le infermiere.\nAborigeni.\nSecondo il censimento del 1905, la popolazione aborigena comprendeva pi\u00f9 di 450.000 aborigeni delle pianure (1,53% del totale della popolazione di Taiwan), quasi completamente assimilati nella societ\u00e0 dei Cinesi Han, e pi\u00f9 di 300.000 aborigeni delle montagne (1,2% della popolazione totale). La politica aborigena giapponese si focalizz\u00f2 primariamente sul secondo gruppo non assimilato, noto in giapponese come \"Takasago-zoku\" (\u9ad8\u7802\u65cf).\nGli aborigeni erano soggetti a versioni modificate del diritto penale e civile. Come con il resto della popolazione taiwanese, lo scopo ultimo del governo coloniale era di assimilare gli aborigeni nella societ\u00e0 giapponese attraverso una duplice politica di repressione ed educazione. L'educazione giapponese degli aborigeni si svilupp\u00f2 durante la Seconda guerra mondiale, nella quale essi si rivelarono i soldati pi\u00f9 intrepidi che l'Impero avesse mai prodotto. Il loro leggendario coraggio \u00e8 celebrato ancora oggi dai veterani giapponesi. Molti di loro dicono di dovere la loro sopravvivenza ai \"Takasago Hei\".\nReligione.\nDurante la maggior parte del dominio coloniale giapponese, il governo coloniale scelse di promuovere a Taiwan la religione buddhista esistente rispetto allo shintoismo. Si credeva infatti che, usata correttamente, la religione potesse accelerare l'assimilazione dei Taiwanesi nella societ\u00e0 giapponese.\nIn base a tali circostanze, i templi buddhisti esistenti a Taiwan furono espansi e modificati per accogliere elementi giapponesi della religione, come la venerazione di K\u1e63itigarbha (al tempo popolare in Giappone ma non a Taiwan). I Giapponesi costruirono anche parecchi nuovi templi buddhisti in tutta Taiwan, molti dei quali finirono per combinare anche aspetti del taoismo e del confucianesimo, una mescolanza che persiste ancora oggi a Taiwan.\nNel 1937 con l'inizio del movimento K\u014dminka, il governo inizi\u00f2 la promozione dello shintoismo e la restrizione limitata di altre religioni.\nCultura.\nDopo il 1915, la resistenza armata contro il governo coloniale giapponese cess\u00f2 quasi completamente. Invece, divennero popolari movimenti sociali spontanei. Il popolo taiwanese organizz\u00f2 vari moderni circoli politici, culturali e sociali, che favorivano lo sviluppo di una coscienza politica con il chiaro intento di unire persone con sensibilit\u00e0 affini. Questo motiv\u00f2 i Taiwanesi a battersi per gli obiettivi comuni fissati dai movimenti sociali, i quali incoraggiarono anche miglioramenti nella cultura sociale.\nOltre alla letteratura taiwanese, che si collegava ai movimenti sociali del tempo, l'aspetto della cultura occidentale che Taiwan adott\u00f2 con maggior successo fu quello dell'arte. Molte famose opere d'arte nacquero durante questo tempo.\nPer la prima volta a Taiwan, durante questo periodo prevalse la cultura popolare guidata dal cinema, dalla musica popolare e dal teatro dei burattini.\nLetteratura.\nNel 1919, alcuni studenti taiwanesi a Tokyo ristrutturarono la Societ\u00e0 dell'Illuminismo e fondarono la Nuova Societ\u00e0 del Popolo, che fu il preludio di vari movimenti politici e sociali. Molte nuove pubblicazioni, come \"Taiwanese Literature &amp; Art\" (\"Letteratura e Arte Taiwanese\", 1934) e \"New Taiwanese Literature\" (\"Nuova Letteratura Taiwanese\", 1935), furono iniziate poco dopo. Queste riviste condussero all'avvio del movimento vernacolare a Taiwan in quanto segnarono una rottura dalle forme classiche della poesia antica. Molti studiosi riconoscono le possibili connessioni di questo movimento con il Movimento del 4 maggio 1919 in Cina.\nQuesti movimenti letterari, a causa della loro evidente carica politica, furono repressi dal governatore giapponese, ma non scomparvero. All'inizio degli anni 1930, si dispieg\u00f2 formalmente un famoso dibattito sulla lingua rurale taiwanese. Questo ebbe numerosi effetti duraturi sulla letteratura, la lingua e la coscienza razziale taiwanese.\nIl primo a introdurre la questione a Tokyo nel 1930 fu il taiwanese Huang Shihui, allora residente in Giappone. Egli sosteneva che la letteratura taiwanese avrebbe dovuto riguardare Taiwan, avere un impatto su un pubblico vasto e usare il taiwanese. Nel 1931, un residente di Taipei di nome Guo Qiusen sostenne in modo significativo il punto di vista di Huang, dando inizio al dibattito vero e proprio sulla lingua rurale taiwanese, che propugnava una letteratura pubblicata in taiwanese. Questa posizione fu immediatamente sostenuta da Lai He, considerato il padre della letteratura taiwanese. Dopo questo, la disputa se la letteratura di Taiwan dovesse usare il taiwanese o il cinese, e se il suo argomento dovesse o no riguardare Taiwan, divenne il centro del nuovo movimento letterario di Taiwan. Tuttavia, a causa della guerra imminente e della pervasiva educazione giapponese, questi dibattiti non si svilupparono ulteriormente. Essi infine persero la presa tra la societ\u00e0 sotto la politica di giapponesizzazione fissata dal governo.\nNei due anni dopo il 1934, gli scrittori taiwanesi progressisti si riunirono e fondarono l'\"Associazione di Letteratura e Arte Taiwanese\" e la rivista \"New Taiwanese Literature\" (\"Nuova Letteratura Taiwanese\"). Questo movimento di letteratura e arte, nelle sue implicazioni, era per\u00f2 politico. Dopo l'incidente del ponte di Marco Polo nel 1937, il governo di Taiwan istitu\u00ec immediatamente la \"Mobilitazione generale per lo spirito nazionale\", che incominci\u00f2 formalmente la politica di giapponesizzazione. Gli scrittori taiwanesi poterono allora fare affidamento solo su organizzazioni dominate dagli scrittori giapponesi, ad es. l'\"Associazione dei Poeti Taiwanesi\", fondata nel 1939, e l'\"Associazione di Letteratura e Arte Taiwanese\", espansa nel 1940.\nLa letteratura taiwanese si concentrava principalmente sullo spirito taiwanese e sull'essenza della cultura taiwanese. Per quanto sembri banale, fu effettivamente una rivoluzione resa possibile dai movimenti politici e sociali. Esponenti della letteratura e delle arti per la prima volta cominciarono a pensare ai problemi della cultura taiwanese e tentarono di fondare una cultura che appartenesse veramente a Taiwan.\nArte occidentale.\nDurante la dinastia Qing, il concetto di arte occidentale non esisteva a Taiwan. La pittura non era un'occupazione molto rispettata, e anche la pittura di paesaggi cinese non era sviluppata. Quando i Giapponesi occuparono Taiwan nel 1895, portarono un nuovo sistema educativo che introdusse l'educazione all'arte giapponese ed occidentale. Ci\u00f2 non solo pose le basi per il futuro sivluppo dell'apprezzamento dell'arte a Taiwan, ma produsse anche vari famosi artisti. Il pittore e istruttore Ishikawa Kinichiro contribu\u00ec personalmente a pianificare la formazione di nuovi insegnanti di arte. Istru\u00ec personalmente gli studenti taiwanesi e li incoraggi\u00f2 a viaggiare in Giappone per apprendere le pi\u00f9 sofisticate tecniche dell'arte.\nNel 1926, uno studente taiwanese in Giappone di nome Chen Chengbo pubblic\u00f2 un'opera intitolata \"Fuori da Chiayi Street\" (vedi a sinistra). La sua opera fu selezionata per la mostra nella settima Esposizione Imperiale Giapponese. Questa la prima opera in stile occidentale di un artista taiwanese a essere inclusa in un'esposizione giapponese. Molte altre per furono successivamente presentate nelle Esposizioni Imperiali Giapponesi e in altre esposizioni. Tali successi resero pi\u00f9 facile la diffusione delle arti a Taiwan. Ironicamente, il Chen apprezzato dai Giapponesi fu giustiziato dai Cinesi dopo la Seconda guerra mondiale senza processo con l'accusa di essere un \"bandito\".\nQuel che veramente determin\u00f2 l'affermazione delle arti a Taiwan fu l'introduzione nell'isola delle esposizioni ufficiali giapponesi. Nel 1927, il governatore di Taiwan, unitamente agli artisti Ishikawa Kinichiro, Shiotsuki Toho e Kinoshita Shizukishi fond\u00f2 l'Esposizione d'Arte Taiwanese. Questa mostra si tenne dieci volte dal 1927 al 1936. Non avvenne nel 1937, a causa della Seconda guerra sino-giapponese. Dopo il 1938, l'esposizione fu tenuta dal governo di Taiwan, e fu rinominata \"Esposizione d'Arte del Governo di Taiwan\". Dal 1938 al 1945 ebbe luogo sedici volte, coltivando la prima generazione di artisti taiwanesi di stile occidentale. Lo stile artistico regionale taiwanese sviluppato dall'esposizione continu\u00f2 ad influenzare vari campi, ad es. l'arte, la progettazione artistica e ingegneristica, perfino dopo la guerra.\nCinema.\nDal 1901 al 1937, il cinema taiwanese fu influenzato immensamente dal cinema giapponese. A causa dello status di Taiwan come colonia giapponese, le tradizioni dei film giapponesi furono generalmente accettate dai produttori taiwanesi. Ad esempio, l'uso del \"benshi\" (narratore dei film muti), che in Giappone era una componente molto importante dell'esperienza di andare al cinema, fu adottato e rinominato \"benzi\" dai Taiwanesi. Questo narratore era molto diverso dal suo equivalente nel mondo occidentale ed evolse rapidamente in uno sistema divistico. Infatti, la gente andava a vedere esattamente lo stesso film narrato per\u00f2 da attori diversi, per sentire l'interpretazione dell'altro \"benshi\". Una storia d'amore poteva diventare una commedia o un dramma, a seconda dello stile e delle capacit\u00e0 del narratore.\nIl primo film fatto a Taiwan fu un documentario prodotto nel febbraio 1907 da Takamatsu Toyojiro, con un gruppo di fotografi che viaggiarono attraverso in varie aree di Taiwan. La produzione era intitolata \"Descrizione di Taiwan\", e si occupava di argomenti quali edilizia urbana, elettricit\u00e0, agricoltura, industria, estrazione mineraria, ferrovie, educazione, paesaggi, tradizioni e conquista degli aborigeni. Il primo dramma cinematografico realizzato da Taiwanesi era intitolato \"Di chi \u00e8 la colpa?\", nel 1925, prodotto dall'Associazione di ricerca sul cinema taiwanese. Altri tipi di film compresi opere educative, cinegiornali e propaganda contribuirono anch'essi a formare il filone principale delle produzioni cinematografiche locali taiwanesi fino alla sconfitta del Giappone nel 1945. La \"Campana di Sayon\", che raffigurava ua cameriera aborigena che aiutava i Giapponesi, fu una produzione simbolica che rappresenta questo tipo di film.\nNel 1908, Takamatsu Toyojiro si stabil\u00ec a Taiwan ed inizi\u00f2 a costruire sale cinematografiche nelle principali citt\u00e0. Takamatsu firm\u00f2 inoltre accordi con parecchie societ\u00e0 cinematografiche giapponesi e straniere, e avvi\u00f2 la distribuzione istituzionalizzata di film. Nel 1924, le sale di Taiwan importarono dal Giappone la tecnica avanzata degli intertitoli, ed il cinema a Taiwan acquis\u00ec maggiore rilievo. Nell'ottobre 1935, si tenne a Taiwan una celebrazione del quarantesimo anniversario dell'annessione. L'anno dopo, Taipei e Fukuoka furono collegate per via aerea. Questi due eventi spinsero il cinema taiwanese nella sua et\u00e0 dell'oro.\nMusica popolare.\nLa musica popolare a Taiwan si afferm\u00f2 negli anni 1930. Sebbene dischi pubblicati e canzoni popolari esistessero gi\u00e0 a Taiwan prima degli anni 1930, la qualit\u00e0 e la popolarit\u00e0 della maggior parte di essi era molto scadente. Ci\u00f2 avveniva principalmente perch\u00e9 le canzoni in voga all'epoca differivano leggermente dalla musica tradizionale come le canzoni \"folk\" e l'opera taiwanese. Tuttavia, a causa del rapido sviluppo del cinema e delle trasmissioni radiofoniche durante gli anni trenta, nuove canzoni popolari discostate dalle influenze tradizionali cominciarono ad apparire e si diffusero in un breve periodo di tempo.\nLa prima importante canzone popolare accettata a Taiwan si collocava nel film cinese \"Il fiore di pesco piange lacrime di sangue\" (\"Tao hua qi xie ji\"). Prodotto dalle Produzioni Lianhua, \"Il fiore di pesco piange lacrime di sangue\", interpretato da Ruan Lingyu, apparve nelle sale di Taiwan nel 1932. Sperando di attirare pi\u00f9 spettatori taiwanesi, i produttori richiesero a Zhan Tianma e Wang Yunfeng di comporre una canzone con lo stesso titolo. La canzone che usc\u00ec fu un enorme successo, anche nelle vendite di dischi. Da quel periodo in poi, con l'aiuto del cinema cominci\u00f2 l'ascesa della musica popolare taiwanese.\nTeatro dei burattini.\nMolti immigranti di lingua min nan entrarono a Taiwan durante gli anni 1750, e portarono con loro l'antica tradizione del teatro dei burattini. Le storie erano basate principalmente su libri classici e drammi teatrali, ed erano molto raffinate. L'abilit\u00e0 artistica si focalizzava sulla complessit\u00e0 del movimento dei burattini. L'accompagnamento musicale era generalmente musica Nanguan e Beiguan. Secondo le \"Registrazioni della Provincia di Taiwan\", il Nanguan fu la pi\u00f9 antica forma di teatro dei burattini a Taiwan. Anche se questo tipo di spettacolo and\u00f2 fuori moda, si pu\u00f2 ancora trovare oggi in alcune compagnie intorno a Taipei.\nDurante gli anni venti, si svilupp\u00f2 gradualmente il teatro dei burattini \"wuxia\" (cio\u00e8 basato sulle arti marziali). Le storie erano la principale differenza fra il teatro dei burattini tradizionale e quello \"wuxia\". Basati sui nuovi, popolari romanzi \"wuxia\", gli spettacoli si concentravano sulla rappresentazione di straordinarie arti marziali da parte dei burattini. Le figure rappresentative durante quest'era furono Huang Haidai di Wuzhouyuan e Zhong Renxiang di Xinyige. Questo genere di burattini cominci\u00f2 il suo sviluppo nella citt\u00e0 di Huwei e Xiluo nello Yunlin, e fu reso popolare nella Taiwan centro-meridionale. Il teatro dei burattini di Huang Haidai era narrato in min nan, e comprendeva poesie, narrativa storica, distici e indovinelli. La sua rappresentazione mescolava musica Beiguan, Nanguan, Luantan, Zhengyin, Gezai e Chaodiao.\nDopo gli anni trenta, la politica di giapponesizzazione colp\u00ec anche il teatro dei burattini. Il tradizionale Beiguan cinese fu proibito, e fu sostituito con musica occidentale. I costumi e i burattini divennero una mescolanza di stile giapponese e cinese. Le opere spesso comprendevano storie giapponesi come il \"Mitokomon\" e altre, con i burattini vestiti in abiti giapponesi. Gli spettacoli erano presentati in giapponese. Queste nuove barriere linguistiche e culturali ridussero il gradimento del pubblico, ma introdussero tecniche che successivamente influenzarono il futuro sviluppo del teatro dei burattini della Luce Dorata, comprese le ambientazioni musicali e teatrali.\nDurante quest'era, il mondo del teatro dei burattini nella Taiwan meridionale ebbe i Cinque Grandi Pilastri e le Quattro Grandi Celebrit\u00e0. I \"Cinque Grandi Pilastri\" si riferivano a Huang Haidai, Zhong Renxiang, Huang Tianquan, Hu Jinzhu e Lu Chongyi; le \"Quattro Grandi Celebrit\u00e0\" erano Huang Tianchuan, Lu Chongyi, Li Tuyuan e Zheng Chuanming.\nBaseball.\nIl baseball fu portato a Taiwan dai Giapponesi. C'erano squadre di baseball nelle scuole elementari come pure nelle scuole pubbliche. Lo sviluppo del gioco a Taiwan culmin\u00f2 con la Kagi Nourin Gakkou (scuola superiore agraria e forestale), nota anche come \"Kano\", che si classific\u00f2 al 2\u00ba posto nel Koushien Daisai del Giappone (Torneo nazionale di baseball delle scuole superiori). I Giapponesi costruirono anche impianti di baseball a Taiwan, come lo Stadio di Tainan. Divenne uno sport cos\u00ec diffuso che, entro i primi anni trenta, quasi tutte le principali scuole secondarie e un gran numero di scuole primarie avevano fondato squadre di baseball rappresentative. Un lascito visibile comprende oggi giocatori come Chien-Ming Wang dei Nationals, Hong-Chih Kuo dei Dodgers e Chien-Ming Chiang degli Yomiuri Giants in Giappone.\nRestituzione.\nCon la fine della Seconda guerra mondiale, Taiwan fu posta sotto il controllo amministrativo della Repubblica di Cina dalla United Nations Relief and Rehabilitation Administration (UNRRA, \"Ente delle Nazioni Unite per l'Assistenza e la Ricostruzione\") dopo 50 anni di dominio coloniale del Giappone. Chen Yi, l'Amministratore delegato di Taiwan per la RDC, arriv\u00f2 il 24 ottobre 1945 e ricevette l'ultimo Governatore generale giapponese, And\u014d Rikichi, il quale firm\u00f2 il documento di resa il giorno successivo, che fu proclamato da Chen \"Giorno della Restituzione\". Questo fatto si rivel\u00f2 per\u00f2 giuridicamente controverso, dal momento che il Giappone non rinunci\u00f2 alla sua sovranit\u00e0 su Taiwan fino al 28 aprile 1952, con l'entrata in vigore del Trattato di San Francisco, il che complic\u00f2 ulteriormente lo status politico di Taiwan. Come risultato l'uso del termine \"Restituzione di Taiwan\" (\u53f0\u7063\u5149\u5fa9, \"T\u00e1iw\u0101n gu\u0101ngf\u00f9\") \u00e8 meno comune nella moderna Taiwan.\nAntefatto.\nAlla Conferenza del Cairo del 1943, gli Alleati adottarono una dichiarazione che affermava che il Giappone avrebbe rinunciato a Taiwan alla fine della guerra. Nell'aprile del 1944, il governo della RDC nella capitale del tempo di guerra di Chungking fond\u00f2 il Comitato delle ricerche su Taiwan (\u53f0\u7063\u8abf\u67e5\u59d4\u54e1\u6703, \"T\u00e1iw\u0101n di\u00e0och\u00e1 w\u011biyu\u00e1nhu\u00ec\") con Chen Yi come presidente. Poco dopo, il comitato rifer\u00ec i suoi risultati sugli affari economici, politici, sociali e militari di Taiwan al Generalissimo Chiang Kai-shek.\nDopo la guerra, il governo della RDC era diviso al suo interno in merito alla questione dell'amministrazione di Taiwan. Una fazione sosteneva l'idea di trattare Taiwan allo stesso degli altri territori cinesi occupati dai Giapponesi durante la Seconda guerra mondiale, creando una Provincia di Taiwan. L'altra fazione sosteneva la proposta di istituire una Regione amministrativa speciale a Taiwan con speciali poteri militari e di polizia. Alla fine, Chiang Kai-shek scelse di accogliere il suggerimento di Chen Yi di creare un \"Ufficio dell'Amministratore delegato della Provincia di Taiwan\" (\u53f0\u7063\u7701\u884c\u653f\u9577\u5b98\u516c\u7f72, \"T\u00e1iw\u0101n-sh\u011bng x\u00edngzh\u00e8ng zh\u01cenggu\u0101n g\u014dngsh\u01d4\") per gestire il trasferimento.\nIl Giappone si arrese formalmente agli Alleati il 14 agosto 1945. Il 29 agosto, Chiang Kai-shek nomin\u00f2 Chen Yi Amministratore delegato della Provincia di Taiwan, e annunci\u00f2 la creazione dell'Ufficio dell'Amministratore delegato della Provincia di Taiwan e del Comando della Guarnigione di Taiwan il 1\u00ba settembre, con Chen Yi che rivestiva anche la carica di comandante di quest'ultimo organismo. Dopo vari giorni di preparativi, un gruppo avanzato si trasfer\u00ec a Taipei il 5 ottobre, mentre altro personale arriv\u00f2 da Shanghai e Chungking fra il 5 e il 24 ottobre.\nCerimonia di resa.\nLa resa formale ebbe luogo il 25 ottobre 1945 nel Municipio di Taipei (l'odierno Zhongshan). L'Ufficio del Governatore generale di Taiwan si arrese formalmente a Chen Yi, che rappresentava il Comandante in capo del Teatro cinese. Lo stesso giorno, cominci\u00f2 a funzionare l'Ufficio dell'Amministratore delegato dal palazzo che ora ospita lo Yuan Esecutivo della RDC."}
{"id": "3001900", "revid": "4252", "url": "https://it.wikipedia.org/wiki?curid=3001900", "title": "Cinque precetti (taoismo)", "text": ""}
{"id": "3001908", "revid": "435108", "url": "https://it.wikipedia.org/wiki?curid=3001908", "title": "Campionato belga di pallanuoto maschile", "text": ""}
{"id": "3001909", "revid": "339392", "url": "https://it.wikipedia.org/wiki?curid=3001909", "title": "Campionato croato di pallanuoto maschile", "text": ""}
{"id": "3001911", "revid": "435108", "url": "https://it.wikipedia.org/wiki?curid=3001911", "title": "Campionato greco di pallanuoto maschile", "text": ""}
{"id": "3001913", "revid": "435108", "url": "https://it.wikipedia.org/wiki?curid=3001913", "title": "Campionato italiano di pallanuoto maschile", "text": ""}
{"id": "3001914", "revid": "435108", "url": "https://it.wikipedia.org/wiki?curid=3001914", "title": "Campionato montenegrino di pallanuoto maschile", "text": ""}
{"id": "3001915", "revid": "435108", "url": "https://it.wikipedia.org/wiki?curid=3001915", "title": "Campionato russo di pallanuoto maschile", "text": ""}
{"id": "3001917", "revid": "435108", "url": "https://it.wikipedia.org/wiki?curid=3001917", "title": "Campionato serbo di pallanuoto maschile", "text": ""}
{"id": "3001918", "revid": "435108", "url": "https://it.wikipedia.org/wiki?curid=3001918", "title": "Campionato spagnolo di pallanuoto maschile", "text": ""}
{"id": "3001919", "revid": "435108", "url": "https://it.wikipedia.org/wiki?curid=3001919", "title": "Campionato jugoslavo di pallanuoto maschile", "text": ""}
{"id": "3001920", "revid": "435108", "url": "https://it.wikipedia.org/wiki?curid=3001920", "title": "Campionato serbo-montenegrino di pallanuoto maschile", "text": ""}
{"id": "3001923", "revid": "435108", "url": "https://it.wikipedia.org/wiki?curid=3001923", "title": "Campionato italiano di pallanuoto femminile", "text": ""}
{"id": "3001924", "revid": "435108", "url": "https://it.wikipedia.org/wiki?curid=3001924", "title": "Campionato serbo di pallanuoto femminile", "text": ""}
{"id": "3001926", "revid": "435108", "url": "https://it.wikipedia.org/wiki?curid=3001926", "title": "Campionato sovietico di pallanuoto maschile", "text": ""}
{"id": "3001928", "revid": "770813", "url": "https://it.wikipedia.org/wiki?curid=3001928", "title": "Fuerza A\u00e9rea Paraguaya", "text": "La Fuerza A\u00e9rea Paraguaya, spesso abbreviata in FAP, e conosciuta internazionalmente con la denominazione in inglese \"Paraguayan Air Force\", \u00e8 l'attuale aeronautica militare del Paraguay ed \u00e8 parte integrante delle forze armate paraguaiane.\nStoria.\nIl Paraguay va sicuramente annoverato tra i Paesi dell'America Latina che hanno fruito di assistenza e forniture militari da parte dell'Italia. Ci\u00f2 si deve soprattutto alla massiccia presenza di italiani, che nei primi anni del secolo scorso emigrarono in Paraguay in cerca di fortuna, dando vita a numerose colonie italiane e creando un ricco e duraturo rapporto di scambi commerciali tra i due Paesi.\nIl Paraguay era una colonia spagnola e raggiunse l'indipendenza il 14 maggio 1811; circondato dalla presenza non sempre amichevole dell'Argentina, della Bolivia e del Brasile dalla sua indipendenza si \u00e8 trovato coinvolto in 2 conflitti maggiori. Il primo fu quando venne attaccato nel 1864 dalla Triplice Alleanza costituita dall'Argentina, dal Brasile e dall'Uruguay, fino alla sconfitta avvenuta nel 1870. Invece il secondo conflitto a cui ha partecipato (uscendone vincitore) \u00e8 la Guerra del Chaco dal 1932 e il 1935 contro la Bolivia.\nLe origini.\nL'aviazione militare, in Paraguay, cominci\u00f2 a muovere i suoi primi passi nel 1912 quando il governo paraguaiano decise di inviare in Francia il giovane Silvio Pettirossi, figlio di un immigrato italiano e di una paraguaiana, affinch\u00e9 egli acquisisse il brevetto di volo. L'italo-paraguaiano consegu\u00ec il brevetto a Reims presso l'Aero Club di Francia l'anno seguente (1913), diventando il primo pilota del Paraguay. Questo pioniere dell'aviazione paraguaiana era famoso per le sue acrobazie rischiose.\nSi decise, quindi, di acquistare un Deperdussin T permettendo al Pettirossi di esercitarsi e gettare le basi della nascente aviazione nel Paese sudamericano.\nNel 1923 venne costituita la Escuela de Aviaci\u00f3n Militar, diretta da Nicola B\u00f2 (o Bo) - un italiano assoldato come mercenario nel 1922 - il cui controllo fu affidato all'esercito. \nNei primi anni venti la giovane forza aerea fu ingrandita equipaggiandola con nuovi aerei, di costruzione principalmente italiana e francese: 5 Ansaldo SVA.5, 1 Ansaldo SVA.10, uno SPAD S.XX, tre Hanriot HD.1, un idrovolante Lohner-Macchi L.3, un Macchi M.7. Il primo impiego bellico di questo piccolo ed eterogeneo gruppo di aeromobili fu durante la guerra civile del 1922.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "3001931", "revid": "366419", "url": "https://it.wikipedia.org/wiki?curid=3001931", "title": "Aeronautica militare paraguaiana", "text": ""}
{"id": "3001932", "revid": "366419", "url": "https://it.wikipedia.org/wiki?curid=3001932", "title": "Paraguay Air Force", "text": ""}
{"id": "3001935", "revid": "7969", "url": "https://it.wikipedia.org/wiki?curid=3001935", "title": "Igor Skofi\u0107", "text": ""}
{"id": "3001936", "revid": "85709", "url": "https://it.wikipedia.org/wiki?curid=3001936", "title": "Accordatura pitagorica", "text": ""}
{"id": "3001937", "revid": "85709", "url": "https://it.wikipedia.org/wiki?curid=3001937", "title": "Intonazione pitagorica", "text": ""}
{"id": "3001940", "revid": "110157", "url": "https://it.wikipedia.org/wiki?curid=3001940", "title": "Campionato LIF 1980", "text": "Il Campionato LIF 1980 fu il primo campionato di football americano organizzato dalla Lega Italiana Football americano (LIF), nonch\u00e9 il primo campionato ufficiale disputato in Italia.\nNel 2016, i Lupi Roma sono stati riconosciuti dalla FIDAF come i primi Campioni d'Italia della disciplina.\nRegular season.\nIl campionato fu disputato nello Stadio Vince Lombardi di Castel Giorgio, dal 19 luglio al 21 settembre 1980. La formula prevedeva un semplice girone all'italiana con gare di andata e ritorno tra le quattro partecipanti."}
{"id": "3001942", "revid": "111325", "url": "https://it.wikipedia.org/wiki?curid=3001942", "title": "Disastro ambientale del Golfo del Messico", "text": ""}
{"id": "3001944", "revid": "339392", "url": "https://it.wikipedia.org/wiki?curid=3001944", "title": "Battle Suit", "text": ""}
{"id": "3001952", "revid": "22475", "url": "https://it.wikipedia.org/wiki?curid=3001952", "title": "Robinson Jeffers", "text": "Contesto.\nMolte delle opere di Jeffers sono scritte in forma epica o narrativa, ma lui \u00e8 anche conosciuto per le sue poesie in versi brevi ed \u00e8 considerato un'icona del movimento ecologista.\nConsiderato autorevole in alcuni ambienti, nonostante - o proprio a causa - della sua filosofia \"In-Umanista\", Jeffers crede che il conflitto trascendentale ha bisogno della conoscenza e dell'interessamento degli esseri umani, per essere de-enfatizzato in favore del'immensa totalit\u00e0.\nQuesto lo ha portato ad opporsi alla partecipazione degli Stati Uniti d'America nella Seconda Guerra Mondiale, salvo poi assumere una posizione controversa dopo la suddetta entrata.\nFilosofia In-Umanista.\nJeffers ha coniato la locuzione \"philosophy of inhumanism\", con la convinzione che l'umanit\u00e0 \u00e8 troppo egocentrica, troppo incentrata su s\u00e9 stessa, e quindi troppo indifferente alla \u00abstupefacente bellezza delle cose\u00bb. La sua poetica \u00e8 basata sul risentimento contro l'umanit\u00e0 che ha trasformato la Terra in un teatro di sanguinosa violenza\nNella sua opera \"The Double Axe and Other Poems\" (trad. it. \"La bipenne e altre poesie\", Guanda, 1969) Jeffers esplica la descrizione dell'In-Umanismo come \u00abun traslamento di enfasi e significato dall'Uomo al non-Uomo; il rifiuto dell'umano solipsismo e il riconoscimento della magnificenza trans-umana [...] Questo modo di pensare e sentire non \u00e8 n\u00e9 misantropico n\u00e9 pessimista [...] Offre un ragionevole distacco alle norme di comportamento: invece di amore, odio, invidia, ecc. fornisce magnificenza per l'istinto religioso e soddisfa il nostro bisogno di ammirare la grandezza e rallegrarci per la bellezza\u00bb."}
{"id": "3001955", "revid": "228587", "url": "https://it.wikipedia.org/wiki?curid=3001955", "title": "Th\u00e9odore Aubanel", "text": "Esponente, con Fr\u00e9d\u00e9ric Mistral, Joseph Roumanille e altri, del felibrismo, pubblic\u00f2 due volumi di versi in cui confluiscono una concezione paganeggiante dell'amore e della natura e una cristiana volont\u00e0 di dominare l'ossessione dei sensi: \"La melagrana aperta\" (La mi\u00f3ugrano entre duberto, 1860), \"Le vergini d'Avignone\" (Li fiho d'Avignoun, 1885).\nTh\u00e9odore Aubanel fu anche autore di drammi, tra i quali \u00e8 notevole soprattutto \"Il pane del peccato\" (Lo pan d\u00f2u pecat, 1878)."}
{"id": "3001957", "revid": "1442080", "url": "https://it.wikipedia.org/wiki?curid=3001957", "title": "Boris Demidovi\u010d", "text": "La famiglia e gli anni della giovent\u00f9.\nDemidovi\u010d nasce in una famiglia di insegnanti. Suo padre, Pavel (1871-1931), riusc\u00ec a completare il percorso d'istruzione superiore, diplomandosi nel 1897 presso l'Istituto Vilensky; molto legato alla sua famiglia e alle tradizioni della Bielorussia, Pavel Demidovi\u010d fu un insegnante per tutta la vita, insegnando prima in diverse citt\u00e0 delle province di Minsk e Vilnius, e quindi a Minsk. Si dedic\u00f2 per un po' di tempo anche alla catalogazione ed alla riedizione di opere anonime della tradizione letteraria bielorussa. Nel 1908 Pavel Demidovi\u010d venne nominato membro della Societ\u00e0 imperiale Amatori della Scienza e Antropologia all'Universit\u00e0 di Mosca.\nLa madre di Boris, Olympia Platonovna Demidovi\u010da (1876 - 1970), figlia di un sacerdote, era stata un'insegnante molto prima del suo matrimonio, quando scelse di andare in pensione al fine di dedicarsi a tempo pieno all'educazione dei propri figli.\nBoris \u00e8 il primo figlio maschio, con tre sorelle, Zinaida, Evgenija, Zoja e un fratello pi\u00f9 giovane, Paul. Dopo il diploma nel 1923, Boris Demidovi\u010d frequenta la facolt\u00e0 di fisica e matematica, fondata nel 1921, presso l'Universit\u00e0 Statale Bielorussa. Consegue la laurea nel 1927 e viene raccomandato alla scuola di dottorato in matematica superiore, ma non considera questa possibilit\u00e0, andando invece a lavorare in Russia.\nAttivit\u00e0 professionale.\nPer quattro anni, Demidovi\u010d svolge il ruolo di professore di matematica nelle scuole secondarie sparse nelle regioni di Smolensk e di Brjansk. Dopo aver casualmente letto un annuncio su un giornale locale, si trasferisce a Mosca dove, dal 1931, inizia a insegnare in una scuola di specializzazione dell'Istituto di ricerca di Matematica e Meccanica dell'Universit\u00e0 Statale di Mosca. Al termine di un breve periodo, ottiene la cattedra presso la Facolt\u00e0 di Tecnica ed Economia dei Trasporti del NKPS, e insegna presso il Dipartimento di Matematica nel 1932-33. Nel 1933, pur mantenendo il suo magistero al TEI NKPS, Demidovi\u010d viene arruolato come membro senior presso l\"'Ufficio pilota delle Costruzioni e dei Trasporti\", dove lavora fino al 1934.\nAllo stesso tempo, nel 1932, diventa studente post-laurea presso l'Istituto di Matematica dell'Universit\u00e0 Statale di Mosca dopo essere riuscito vincitore del concorso d'ammissione. Come dottorando, Demidovi\u010d comincia a lavorare sotto la guida di Andrej Nikolaevi\u010d Kolmogorov alla teoria delle funzioni a pi\u00f9 variabili.\nKolmogorov, vedendo che Demidovi\u010d era interessato ai problemi di equazioni differenziali, lo invita a unirsi a lui nello studio della teoria qualitativa delle equazioni differenziali ordinarie sotto la direzione di Vja\u010deslav Stepanov. Supervisionando il suo lavoro, Stepanov diventa il consulente scientifico del suo collega pi\u00f9 giovane.\nDopo il dottorato, nel 1935, Demidovi\u010d lavora per un semestre presso il Dipartimento di Matematica presso l'Istituto per l'industria del cuoio. E, dal febbraio 1936, su invito di L. A. Tumarkin, svolge la funzione di professore associato presso cattedra di analisi matematica e di meccanica razionale alla Facolt\u00e0 di Scienze e Matematica della Universit\u00e0 Statale di Mosca. Fino alla sua morte rimarr\u00e0 un membro permanente del personale docente. Nel 1935, presso l'Universit\u00e0 di Mosca, Demidovi\u010d discute la sua tesi di dottorato, \"Sull'esistenza dell'invariante integrale su un sistema di orbite periodiche\" e l'anno successivo, gli viene conferito il grado di dottore di ricerca.\nNel 1938, a Demidovi\u010d fu conferito il titolo di professore assistente di analisi matematica presso Mehmata MSU. Nel 1963, il VAK gli ha conferito il titolo di Dottore di scienze fisiche e matematiche, e nel 1965, Demidovi\u010d \u00e8 stato nominato professore del dipartimento di analisi matematica a Mehmata MSU. Nel 1968, il Presidium del Consiglio Supremo della Russia ha assegnato a Demidovi\u010d il titolo onorifico di \"Scienziato Benemerito della RSFSR\".\nDemidovi\u010d mor\u00ec improvvisamente il 23 aprile 1977 a causa di un'acuta insufficienza cardiovascolare, nonostante avesse continuato la regolare attivit\u00e0 di docente e ricercatore sino al giorno prima.\nL'attivit\u00e0 scientifica.\nDemidovi\u010d ha concentrato la propria attivit\u00e0 principalmente in cinque settori:\nOltre alle attivit\u00e0 scientifiche e didattiche nel MSU, Demidovi\u010d contemporaneamente insegna nelle pi\u00f9 importanti universit\u00e0 di Mosca (MVTU, NE Bauman, l'Accademia Militare di Ingegneria, FE D\u017eer\u017einskij, ecc.) La sua esperienza come insegnante si riflette nei suoi libri di analisi matematica, che sono stati tradotti in molte lingue straniere. Demidovi\u010d \u00e8 stato spesso invitato in Comitati Organizzatori di conferenze scientifiche e ha attivamente collaborato con la redazione di alcune tra le pi\u00f9 importanti riviste di matematica (\"Equazioni differenziali\", RJ \"Matematica\"), ha contribuito alla redazione delle voci nell'ambito della matematica della Bol'\u0161aja Sovetskaja Enciklopedija o \"BSE\", la pi\u00f9 grande enciclopedia russa, pubblicata in tre edizioni fino al 1969."}
{"id": "3001973", "revid": "767487", "url": "https://it.wikipedia.org/wiki?curid=3001973", "title": "Giovanni Bigando", "text": "Carriera.\nDisput\u00f2 93 partite in Serie A e 210 in Serie B, con le maglie di ed Alessandria.\nIl debutto in massima serie risale al 2 ottobre 1932, nella gara persa dai bianchi per 3-0 sul campo dell'Ambrosiana. Nel dopoguerra indoss\u00f2 la maglia del Trino, in Serie C, e successivamente quelle di Bianz\u00e8 e Livorno Ferraris, squadra che allen\u00f2 vincendo un campionato di Prima categoria.\nMor\u00ec nel 1994, a 82 anni; nel 2005 gli venne intitolato il campo sportivo comunale di Livorno Ferraris. L'iniziativa part\u00ec dal giornale livornese Liburnum."}
{"id": "3001981", "revid": "767487", "url": "https://it.wikipedia.org/wiki?curid=3001981", "title": "D\u00e9vor\u00e9", "text": "Il d\u00e9vor\u00e9 \u00e8 un tipo di lavorazione del tessuto, il cui nome \u00e8 un termine francese, che letteralmente significa \"divorato\".\nSi tratta di un sistema di stampa tessile, il cui scopo \u00e8 quello di eliminare (\"divorare\") una parte del tessuto. Questo processo si avvale dell'ausilio di cilindri recanti sostanze chimiche, ai quali viene sottoposto il tessuto.\nSpesso vengono adoperate fibre alginiche, che si sciolgono facilmente in bagni alcalini. Per realizzare l'effetto d\u00e9vor\u00e9 \u00e8 necessario che il tessuto sia composto da una fibra sintetica ed una artificiale o con componente cellulosica. Dopo la lavorazione, il fondo risulter\u00e0 trasparente, favorendo la visualizzazione del disegno costituito dalle fibre \"non divorate\"."}
{"id": "3002000", "revid": "574302", "url": "https://it.wikipedia.org/wiki?curid=3002000", "title": "Felice d'Asburgo-Lorena", "text": "Biografia.\nFiglio dell'ultimo imperatore d'Austria-Ungheria Carlo I d'Austria e dell'imperatrice Zita, era nipote dell'arciduca Ottone Francesco e della principessa Maria Giuseppina di Sassonia per parte di padre, e del duca Roberto I di Borbone-Parma e dell'infanta Maria Antonia di Portogallo per parte di madre. Il prozio di suo padre era l'imperatore Francesco Giuseppe, morto alcuni mesi dopo la nascita dell'arciduca Felice, mentre il suo prozio era Federico Augusto III di Sassonia.\nQuando la Prima guerra mondiale si concluse e l'imperatore Carlo abdic\u00f2, la famiglia reale fu prima esiliata in Svizzera e poi nell'isola portoghese di Madera, finch\u00e9 nel 1937 fu permesso all'arciduca Felice di ritornare in Austria, per dedicarsi agli studi presso l'Accademia Militare di Wiener Neustadt.\nCon l'avvento del nazismo, l'arciduca Felice e sua sorella l'arciduchessa Adelaide fuggirono in Cecoslovacchia sotto la protezione di un loro parente, l'arciduca Eugenio d'Asburgo-Teschen. Successivamente l'arciduca Felice e suo fratello Carlo Ludovico si arruolarono come ufficiali del \"Battaglione dell'Austria Libera\" nell'esercito americano, composto anche di numerosi ebrei esiliati coi quali l'arciduca fraternizz\u00f2 smentendo le false voci di antisemitismo della casa imperiale d'Austria.\nL'arciduca Felice aiut\u00f2 suo fratello Ottone nel cercare di recuperare i diritti degli Asburgo in Austria, dovendo per\u00f2 decidere di rinunciare ad ogni diritto sul trono austriaco, ma nonostante ci\u00f2 riuscirono a recuperare come privati cittadini alcune propriet\u00e0 in Austria e in Cecoslovacchia e a farle restaurare.\nL'arciduca Felice fu deputato al Parlamento dell'Unione europea per la CSU e, come il fratello maggiore, \u00e8 stato membro della Mont Pelerin Society; inoltre l'arciduca Felice svolse mansioni di grande importanza nelle borse portoghesi, belghe e messicane.\nFamiglia.\nIl 18 novembre 1952 spos\u00f2 a Beaulieu, in Francia, la principessa-duchessa Anna Eugenia d'Aremberg (1925-1997), figlia del principe-duca Roberto Prospero d'Arenberg (1895-1972) e della principessa Gabrielle von Wrede (1895-1971), dalla quale ebbe sette figli:"}
{"id": "3002004", "revid": "198326", "url": "https://it.wikipedia.org/wiki?curid=3002004", "title": "Luigi Sucini", "text": "Tra i fantini con pi\u00f9 presenze nella storia del Palio di Siena (corse almeno 49 volte), vinse in otto occasioni in un periodo compreso in ventitr\u00e9 anni (1768 il primo successo, 1791 l'ultimo).\nPadre di \"Polpettino\", \"Nacche\" fu uno dei fantini di maggiore fama dell'ultima parte del Settecento; fu per\u00f2 altalenante: a prestazioni superbe, ne affianc\u00f2 altre molto pi\u00f9 chiacchierate. Nell'agosto 1780 riusc\u00ec a vincere per i colori del Nicchio nonostante avesse corso con una grossa febbre; dieci anni dopo perse un Palio nel Montone in cui era considerato il super favorito, probabilmente per colpa di un giro di scommesse particolarmente in voga in quel periodo.\nPresenze al Palio di Siena.\nNon v'\u00e8 certezza sulla completezza dei dati riferiti a \"Nacche\". Appare comunque sicuro che disput\u00f2 il Palio di Siena in almeno quarantanove occasioni, vincendo otto volte.\n\"Le vittorie sono evidenziate ed indicate in neretto.\""}
{"id": "3002008", "revid": "1543377", "url": "https://it.wikipedia.org/wiki?curid=3002008", "title": "Qualificazioni al campionato mondiale di calcio 1994 - CONCACAF", "text": "Sono elencate di seguito le date e i risultati della zona centro-nordamericana (CONCACAF) per le qualificazioni al mondiale del 1994.\nFormula.\n23 membri FIFA si contendono i 2,25 posti messi a disposizione per la fase finale. Gli sono qualificati di diritto come paese ospitante, quindi rimangono 22 team per 1,25 posti, con e che accedono direttamente alla seconda fase. Le qualificazioni si dividono in due fasi.\nNella prima fase le squadre si contendono 6 posti disponibili per la seconda fase, con partite di andata e ritorno, cos\u00ec suddivisi:\nLa seconda fase si divide in due turni: nel primo le 6 squadre vincenti della prima fase pi\u00f9 il e il si dividono in due gruppi di 4 squadre, con partite di andata e ritorno. Le prime due classificate accedono al secondo turno.\nNel secondo turno, le 4 squadre vincenti del primo turno formano un gruppo, con partite di andata e ritorno. La prima classificata si qualifica alla fase finale, la seconda classificata accede agli spareggi intercontinentali CONCACAF-OFC-CONMEBOL.\nPrima Fase.\nZona caraibica.\nPrimo turno.\n e qualificati.\nSecondo turno.\n, , , , e qualificati.\nTerzo turno.\n, e qualificate.\nZona centroamericana.\nPrimo turno.\n, e qualificati.\nSeconda Fase.\nPrimo turno.\nGruppo A.\n e qualificati.\nGruppo B.\n e qualificati.\nSecondo turno.\n qualificato alla fase finale.\n qualificato allo spareggio intercontinentale contro l' (Vincente dell'OFC)."}
{"id": "3002012", "revid": "23076", "url": "https://it.wikipedia.org/wiki?curid=3002012", "title": "Star trek tng", "text": ""}
{"id": "3002013", "revid": "32865883", "url": "https://it.wikipedia.org/wiki?curid=3002013", "title": "Revue des deux Mondes", "text": ""}
{"id": "3002016", "revid": "762947", "url": "https://it.wikipedia.org/wiki?curid=3002016", "title": "Mirin Dajo", "text": "Biografia.\nDivenne famoso per la capacit\u00e0 di trafiggere il proprio corpo con lame di spada e ingoiare vetro e altri oggetti acuminati, apparentemente senza sanguinare e senza provocarsi danni interni permanenti, cosa che suscit\u00f2 persino l'interesse della comunit\u00e0 medica dell'epoca. Non fu mai dimostrato, infatti, che le sue \"performance\" fossero falsificate. Un articolo del \u00abTime\u00bb del 23 giugno 1947 riportava che Dajo si era fatto trafiggere cuore e polmoni da una spada all'ospedale di Basilea, al fine di convincere i medici delle sue capacit\u00e0, e che in tale circostanza si era recato nella sala per i raggi X camminando sulle proprie gambe, con la spada ancora conficcata nel petto.\nMirin Dajo non forn\u00ec mai una spiegazione scientifica o tecnica della sua apparente invulnerabilit\u00e0, asserendo che era conseguenza della sua profonda fede in Dio. Sostenne anche di avere avuto esperienze paranormali fin da piccolo e di essere assistito dai suoi angeli custodi, con cui dialogava telepaticamente.\nL'11 maggio 1948 Dajo inger\u00ec volontariamente un grande chiodo d'acciaio. Il chiodo fu rimosso due giorni dopo, ma Dajo non si riprese mai. Rimase in uno stato di apparente trance per una decina di giorni, dopodich\u00e9 venne dichiarato morto. Il medico legale che esegu\u00ec l'autopsia dichiar\u00f2 che il decesso era avvenuto per dissecazione aortica, ma questa diagnosi fu contestata da altri medici e dall'assistente di Dajo."}
{"id": "3002031", "revid": "767487", "url": "https://it.wikipedia.org/wiki?curid=3002031", "title": "Antoine de Jussieu", "text": "Biografia.\nJussieu nacque a Lione, figlio di Christophe de Jussieu (o Dejussieu), un farmacista di certa reputazione, che pubblic\u00f2 \"Nouveau trait\u00e9 de la theriaque\" (1708). Antoine studi\u00f2 all'universit\u00e0 di Montpellier, e viaggi\u00f2, con suo fratello Bernard attraverso la Spagna, il Portogallo ed il sud della Francia e si rec\u00f2 a Parigi nel 1708. Joseph Pitton de Tournefort, al quale succedette nella direzione del \"Jardin du roi\", oggi Jardin des Plantes, mor\u00ec in quell'anno. Le sue pubblicazioni originali non sono di grande importanza, ma egli edit\u00f2 un lavoro di Tournefort, \"Institutiones rei herbariae\" (3 vols., 1719), ed anche un'opera postuma di Jacques Barrelier, \"Plantae per Galliam, Hispaniam, et Italiam observatae, &amp;c.\" (1714). Egli pratic\u00f2 anche la medicina, dedicandosi principalmente ai poveri."}
{"id": "3002037", "revid": "69794", "url": "https://it.wikipedia.org/wiki?curid=3002037", "title": "Campionato italiano maschile di pallanuoto 1941", "text": ""}
{"id": "3002039", "revid": "709565", "url": "https://it.wikipedia.org/wiki?curid=3002039", "title": "Episodi di Jinx - Fornelli e magie", "text": "La prima stagione di \"Jinx - Fornelli e magie\" \u00e8 stata trasmessa nel Regno Unito dal 31 ottobre al 12 novembre 2009 su BBC Two.\n\"Casa dolce casa\".\nLulu fatica ad accettare il nuovo matrimonio del padre, con il quale lei ha ereditato il terribile e odioso fratellastro Torquil. Ma un giorno Lulu scopre che la madre le ha lasciato un libro di magie dal quale scaturisce una strampalata fata madrina: Cookie.\n\"Zombie e ciambelle\".\nLulu vorrebbe che il padre le desse un lavoretto da fare, ma il genitore non pensa sia abbastanza responsabile. Per metterla alla prova le chiede di fare allora da baby sitter a Torquil per una sera. Ma una delle solite magie trasforma Torquil in uno zombie.\n\"Biscotti e lustrini\".\nPer vincere la sfilata della scuola Lulu pensa di usare i lustrini. Chiede aiuto a Chip per cucirli e crea con la magia tre sosia dell'amico che lo possano sostituire nelle sue altre attivit\u00e0. Ma le copie di Chip sono state create con la pasta per i biscotti.\n\"La mente \u00e8 un libro aperto\".\nPenny sfida Lulu nel test di geografia ma, grazie ad una delle ricette di Cookie, Lulu legge nella mente della studiosa Frenchy le risposte corrette ottenendo cos\u00ec il massimo dei voti. Misteriosamente per\u00f2, il test di Frenchy ottiene un punteggio bassissimo.\n\"Tre Chip sono peggio di uno\".\nChip crede nell'esistenza degli alieni mentre Lulu no. Frenchy crede a tutto quello che dice Chip e Torquil crederebbe in qualsiasi cosa per conquistare Frenchy. Quando Cookie trasforma Chip in un alieno verde e con antenne nessuno sa pi\u00f9 a cosa credere.\n\"Il cucchiaio magico\".\nLa nuova Pizza \"Fish &amp; Chips\" creata da Mike non ottiene grande successo tra i suoi clienti. Per aiutare l'amico Lulu ricorre all'aiuto di Cookie la quale crea un cucchiaio magico che porti a Mike fama e prosperit\u00e0. Ma come sempre la magia creera' qualche problema.\n\"I topi ballano\".\n\u00c8 il giorno di S. Valentino e Lulu non ha un accompagnatore per il ballo. Finge per\u00f2 di avere un fidanzato per non essere sminuita da Penny. E Cookie gliene procura uno trasformando il roditore di Torquil in un cavaliere per la festa.\n\"Il talent show\".\nLa scuola si prepara per un talent show. La mamma di Penny decide di cantare, per lo show, con Minty, che da giovane faceva parte del gruppo preferito da Mrs. K. Alla fine canter\u00e0 solo la mamma di Penny perch\u00e9 Minty era diventata una neonata. A vincere sar\u00e0 Torquil, che aveva fatto come numero mangiarsi due ciambelle in un sol boccone.\n\"Tortino di umilt\u00e0\".\nLa mamma di Penny deve fare un'intervista, e Penny prende costantemente in giro Lulu perch\u00e9 suo padre \u00e8 un perdente. Invece suo padre deve fare una falsa conferenza stampa su una sua ricetta che ha attirato molti pi\u00f9 clienti al Caf\u00e8 Gina. Per farlo diventare popolare, Lulu e Cookie preparano una ricetta che fa diventare le persone famose. E Mike diventa famosissimo. Anche vanitoso. Alla conferenza stampa, la mamma di Penny mangia un tortino d'umilt\u00e0 fatto da Lulu e diventa magicamente buona. Il pap\u00e0 di Lulu s'importuna e quindi Lulu fa la conferenza stampa. Peccato che Lulu morir\u00e0 di vergogna.\n\"Tutti per una\".\nLulu viene sfidata da Penny a parlare in una conferenza in cui dovr\u00e0 sostenere che i delfini sono nemici dell'uomo. Per poter vincere, Lulu prepara, con l'aiuto di Cookie, dei dolcetti che, una volta mangiati, fanno credere a tutto ci\u00f2 che una persona dice. Grazie ai dolcetti, Lulu vince il dibattito, ma si fa prendere la mano e finisce per rendere schiavi tutti quelli che hanno mangiato i suoi dolcetti. Creer\u00e0, inoltre, una sommossa, in cui tutti tentano di punire Torquil. Lulu riuscir\u00e0 a salvare la situazione con l'aiuto di Frenchy."}
{"id": "3002040", "revid": "111760853", "url": "https://it.wikipedia.org/wiki?curid=3002040", "title": "Almanacco (programma televisivo 2007-2010)", "text": "Almanacco \u00e8 stato un programma televisivo italiano, andato in onda su Rai 2 dal 2007 al 2010.\nIl programma si ispirava all\"'Almanacco del giorno dopo\" andato in onda su Rai 1 fino al 26 febbraio 1994, riprendendone la formula ed alcune rubriche (\"Domani avvenne\", \"Il santo del giorno\", \"Le erbe officinali\", \"Il proverbio del giorno\", avvenimenti e manifestazioni, curiosit\u00e0). Rispetto al \"format\" originale, il programma prevedeva anche una rubrica di notizie e consigli pratici dedicata all'ambiente e all'ecosostenibilit\u00e0."}
{"id": "3002041", "revid": "287204", "url": "https://it.wikipedia.org/wiki?curid=3002041", "title": "Almanacco (disambigua)", "text": ""}
{"id": "3002045", "revid": "74801", "url": "https://it.wikipedia.org/wiki?curid=3002045", "title": "Charles Jacobus", "text": "Palmar\u00e8s.\nIn carriera ha conseguito i seguenti risultati:"}
{"id": "3002047", "revid": "109146659", "url": "https://it.wikipedia.org/wiki?curid=3002047", "title": "Smith Streeter", "text": "Palmar\u00e8s.\nIn carriera ha conseguito i seguenti risultati:"}
{"id": "3002048", "revid": "74801", "url": "https://it.wikipedia.org/wiki?curid=3002048", "title": "Charles Brown (giocatore di roque)", "text": "Palmar\u00e8s.\nIn carriera ha conseguito i seguenti risultati:"}
{"id": "3002052", "revid": "767487", "url": "https://it.wikipedia.org/wiki?curid=3002052", "title": "6-fosfogluconolattone", "text": "Il 6-fosfogluconolattone \u00e8 un intermedio della via dei pentoso fosfati. \u00c8 sintetizzato a partire dal glucosio-6-fosfato tramite l'azione dell'enzima glucosio-6-fosfato deidrogenasi, e idrolizzato a 6-fosfogluconato ad opera della 6-fosfogluconolattonasi."}
{"id": "3002064", "revid": "599013", "url": "https://it.wikipedia.org/wiki?curid=3002064", "title": "Orioli", "text": ""}
{"id": "3002066", "revid": "61051", "url": "https://it.wikipedia.org/wiki?curid=3002066", "title": "Adrien-Henri de Jussieu", "text": "Biografia.\nFiglio del botanico Antoine-Laurent de Jussieu, ricevette la laurea in scienze, nel 1824, con un trattato sulle piante della famiglia delle Euphorbiaceae. Quando suo padre si ritir\u00f2 dall'attivit\u00e0 nel 1826, egli gli succedette alla direzione del Jardin des Plantes; nel 1845 divenne professore di organografia delle piante. Fu anche presidente dell'Accademia delle scienze francese.\nLe sue pubblicazioni principali furono \"Cours \u00e9l\u00e9mentaire de botanique\" (Parigi) e \"G\u00e9ographie botanique\" (Parigi, 1846), oltre a numerose monografie, fra le quali, particolarmente nota, una sulla famiglia delle Malpighiaceae. In botanica il suo nome \u00e8 spesso abbreviato in Adr. Juss., oltre che come A. Juss., cos\u00ec come suo padre \u00e8 noto come Juss.\nL'asteroide 9470 Jussieu porta il nome della famiglia de Jussieu."}
{"id": "3002068", "revid": "176354", "url": "https://it.wikipedia.org/wiki?curid=3002068", "title": "Mititei", "text": "I mititei (pronuncia [miti\u02c8tej]) o mici (pronuncia [mit\u0361\u0283\u02b2]) \u00e8 un piatto tipico della cucina romena.\nComposizione.\nI mititei sono polpette cilindriche di carne di manzo spesso mista a carni di maiale e di pecora e aromatizzate con pepe nero, aglio, santoreggia (in romeno \"Cimbru\"), coriandolo e altre spezie della tradizione locale.\nUtilizzo.\nIl piatto \u00e8 tipicamente cotto sulla griglia, ben tostato all'esterno e morbido all'interno, e servito con salsa di senape o altre salse locali. Pu\u00f2 essere accompagnato con birra. In altri paesi balcanici questo piatto si chiama \u0106evap\u010di\u0107i."}
{"id": "3002072", "revid": "174788", "url": "https://it.wikipedia.org/wiki?curid=3002072", "title": "Mici", "text": ""}
{"id": "3002074", "revid": "228587", "url": "https://it.wikipedia.org/wiki?curid=3002074", "title": "Oriola", "text": ""}
{"id": "3002077", "revid": "32866756", "url": "https://it.wikipedia.org/wiki?curid=3002077", "title": "Oryo", "text": ""}
{"id": "3002080", "revid": "393899", "url": "https://it.wikipedia.org/wiki?curid=3002080", "title": "Group Policy", "text": "In informatica le Group Policy (\"criteri di gruppo\" in italiano) \u00e8 una caratteristica della famiglia Microsoft Windows NT dei sistemi operativi. Le group policy sono un insieme di regole che controllano l'ambiente di lavoro di utenti e computer. \nForniscono la gestione centralizzata e la configurazione di sistemi operativi, applicazioni e le impostazioni degli utenti in un ambiente Active Directory.\nIn generale, le GPO (Group Policy Object), anche fuori dalla tecnologia Microsoft, sono le procedure per eseguire il provisioning logico di un dominio.\nLe group policy in parte forniscono regole su ci\u00f2 che gli utenti (in generale le risorse e i servizi) possono o non possono fare su un sistema informatico, in maniera simile ai permessi di Unix. Anche se le group policy sono pi\u00f9 spesso viste in uso per gli ambienti aziendali, sono anche comuni in altri ambiti come nelle scuole, nelle imprese pi\u00f9 piccole e altri tipi di organizzazioni. Il criterio di gruppo \u00e8 spesso utilizzato per limitare determinate azioni che possono rappresentare potenziali rischi di protezione, ad esempio: per bloccare l'accesso al Task Manager, limitare l'accesso a determinate cartelle, disabilitare il download di file eseguibili, disabilitare l'uso di unit\u00e0 esterne (penne USB, dischi ottici) e cos\u00ec via. Tra le principali GPO: disabilitazione dei diritti utente su una console di un software antimalware e disabilitazione dei diritti sui sistemi di aggiornamento del sistema operativo o di determinate app.\nLe group policy non hanno necessariamente bisogno di Active Directory, Novell ha sostenuto i profili a partire da Windows 2000 con il loro software ZENworks Desktop di gestione dei pacchetti, e partendo da Windows XP supporta anche oggetti come i criteri di gruppo."}
{"id": "3002091", "revid": "838137", "url": "https://it.wikipedia.org/wiki?curid=3002091", "title": "Ha Seok-ju", "text": "Carriera.\nHa partecipato con la alle fasi finali del Campionato mondiale di calcio 1994 e 1998, segnando un gol nella partita contro il ."}
{"id": "3002095", "revid": "92723", "url": "https://it.wikipedia.org/wiki?curid=3002095", "title": "Trova", "text": "I Trova sono una delle radici principali dell'albero musicale cubano. Nel XIX secolo nasceva questo movimento nella parte orientale dell'isola, specialmente a Santiago di Cuba. Un gruppo di musicisti itineranti, chiamati \"trovadores\", cominciarono a spostarsi all'interno dell'isola, passando la vita a cantare e suonare la chitarra. Secondo uno scrittore, il vero trovador a Cuba doveva a) suonare canzoni composte da lui stesso, o da altri trovadores; b) accompagnarsi con la chitarra e c) trattare poeticamente con la canzone. Questa definizione identifica meglio i cantanti di bolero, piuttosto che i cantanti di son (El Guayabero) o anche quelli di guaguanc\u00f3 e abaku\u00e1 (Chicho Ib\u00e1\u00f1ez). Si escludono, forse ingiustamente, i cantanti che si accompagnano con il piano.\nI \"Trova\" hanno avuto una parte fondamentale nell'evoluzione della musica popolare cubana. Nell'insieme, sono stati compositori prolifici, e hanno fatto conoscere molti musicisti che successivamente hanno fatto parte di gruppi musicali. Socialmente, riuscirono a raggiungere tutte le comunit\u00e0 dell'isola, e hanno aiutato a far conoscere la musica cubana attraverso il mondo.\nI fondatori.\nJos\u00e9 Vivanco S\u00e1nchez, detto Pepe S\u00e1nchez, \u00e8 noto per essere il padre dello stile \"trova\" e il creatore del bolero. Ebbe le sue prime esperienze musicali con il teatro \"bufo\", ma non ebbe nessuna formazione musicale scolastica. Grazie ad uno straordinario talento naturale, compose le canzoni senza scriverle, dato che non aveva studiato non sapeva come fare. Il risultato \u00e8 stato che molti di questi brani sono stati persi con lui, sebbene un paio di dozzine di canzoni sono state trascritte dai suoi amici che avevano studiato musica. Il suo primo bolero, \"Tristezas\", \u00e8 molto famoso ancora oggi. Cre\u00f2 anche jingle per la pubblicit\u00e0 prima della nascita della radio. Egli fu un modello per gli altri musicisti e un insegnante per i \"trovadores\" che lo seguirono.\nPrimo tra questi fu Sindo Garay, nato come Antonio Gumersindo Garay Garc\u00eda. Fu il pi\u00f9 straordinario compositore di canzoni \"trova\", che registr\u00f2 pi\u00f9 di una volta. Nella sua eredit\u00e0 troviamo canzoni come \"Perla marina\", \"Adi\u00f3s a La Habana\", \"Mujer bayamesa\", \"El hurac\u00e1n y la palma\" e \"Guarina\". Anche Garay non aveva studiato musica, infatti, impar\u00f2 da solo l'alfabeto a 16 anni; ma in questo caso le canzoni non sono andate perse grazie alle registrazioni che fece.\nGaray fu coinvolto nella Guerra di indipendenza cubana e decise che trasferirsi sull'isola di Hispaniola (Haiti e Repubblica Dominicana). Torn\u00f2, sposato, a L'Avana nel 1906. Nel 1926 visit\u00f2 Parigi con Rita Montaner e altri, passando tre mesi a cantare le sue canzoni. Egli trasmise alla radio e registr\u00f2. Era solito dire \"Non sono molti gli uomini che hanno stretto la mano sia a Jos\u00e9 Mart\u00ed che a Fidel Castro!\". Carlos Puebla, la cui vita attraversa i vecchi e i nuovi \"trova\", racconta un simpatico aneddoto su Garay: \"Sindo festeggi\u00f2 il suo centesimo compleanno molte volte -- infatti, tutte le volte era a corto di soldi!\"\nJos\u00e9 'Chicho' Ib\u00e1\u00f1ez (Corral Falso, 22 novembre 1875 \u2013 L'Avana, 18 maggio 1981) fu il primo trovador (di cui si ha conoscenza) che si specializz\u00f2 nel son, come anche nel guaguanc\u00f3 e nei ritmi afrocubani dell'abaku\u00e1. Suon\u00f2 il tres piuttosto che la chitarra spagnola, e svilupp\u00f2 una sua particolare tecnica per questa chitarra cubana. Durante la sua lunga carriera, Chicho cant\u00f2 e suon\u00f2 il son nelle strade, nelle piazze, nei caf\u00e8, nei locali notturni e in altri luoghi dell'isola. Durante gli anni '20, quando divennero popolari i sextetos, egli fu costretto a vendere le sue canzoni a questi gruppi e ai loro compositori per poter sopravvivere. Tra i suoi brani troviamo \"T\u00f3ma mam\u00e1 que te manda t\u00eda\", \"Evaristo\", \"No te metas Caridad\", \"Ojal\u00e1\" (sones); \"Yo era dichoso\", \"Al fin mujer\" (bolero-sones); \"Qu\u00e9 m\u00e1s me pides\", \"La saya de Oy\u00e1\" (guaguancos). Lavor\u00f2 girando tutta l'isola, e in seguito fu girato un cortometraggio su di lui.\nIl compositore Rosendo Ruiz fu un altro trovador che visse a lungo come Ib\u00e1\u00f1ez e Garay. Nel 1911 scrisse \"Mares y Arenas\", nel 1917 scrisse l'inno dei lavoratori \"Redenci\u00f3n\" e il bolero \"Confesi\u00f3n\", la guajira \"Junto al canaveral\" e il preg\u00f3n-son \"Se va el dulcerito\". Fu anche autore di un noto manuale di chitarra.\nManuel Corona cominci\u00f2 la sua carriera nel distretto a luci rosse de L'Avana. Originariamente era cantante e chitarrista, divenne un prolifico compositore dopo che la sua mano fu danneggiata da un coltello. Era un caso in cui \"Lei era una prostituta, e aveva il suo uomo, ma io l'amavo\". Alberto Villal\u00f3n svilupp\u00f2 la tecnica di chitarra dei trova e diede una mano nella nascita dei septetos di son.\nGaray, Ruiz, Villal\u00f3n e Corona sono noti come \"i quattro grandi trova\", ma Ib\u00e1\u00f1ez e i trovadores che gli seguirono dovrebbero essere ricordati con altrettanta importanza.\nIl XX secolo.\nPatricio Ballagas (Camag\u00fcey, 17 marzo 1879\u00a0\u2013 L'Avana, 15 febbraio 1920); Eusebio Delfin (Palmira, 1\u00ba aprile 1893 \u2013 L'Avana, 28 aprile 1965); Mar\u00eda Teresa Vera (Guanajay, 6 febbraio 1895 \u2013 L'Avana, 17 dicembre 1965); Lorenzo Hierrezuelo (El Caney, 5 settembre 1907 \u2013 L'Avana, 16 novembre 1993); Jose\u00edto Fern\u00e1ndez (5 settembre, 1908 \u2013 11 ottobre, 1979); \u00d1ico Saquito (Antonio Fern\u00e1ndez: Santiago di Cuba, 1901 \u2013 L'Avana, 4 agosto 1982); Carlos Puebla (Manzanillo, 11 settembre 1917 \u2013 L'Avana, 12 luglio 1989) e Compay Segundo (M\u00e1ximo Francisco Repilado Mu\u00f1oz: Siboney, 18 novembre 1907 \u2013 L'Avana, 13 luglio 2003) sono tutti grandi musicisti trova. Da non dimenticare anche il Trio Matamoros.\nMolti trovadores sono creoli, cresciuti con tradizioni e stili sia africani che spagnoli. Le eccezioni ci sono. Guillermo Portabales (Cienfuegos 6 aprile 1911\u00a0\u2013 San Juan, Puerto Rico 25 ottobre 1970) e Carlos Puebla hanno le tradizioni del guajiro, mentre El Guayabero \u2013 Faustino Oramas \u2013 (Holgu\u00edn, 4 giugno 1911 \u2013 Holgu\u00edn, 28 marzo 2007) era di colore e aveva contenuti e stile funky. Fu l'ultimo dei vecchi trova e, quando mor\u00ec a 95 anni, era il pi\u00f9 vecchio musicista cubano.\nI musicisti trova lavoravano spesso in gruppi di due o tre, alcuni di loro erano solisti (come Compay Segundo). Quando sextetos / septetos / conjuntos cominciarono ad ottenere sempre pi\u00f9 popolarit\u00e0, molti trovadores entrarono a far parte di questi gruppi musicali.\nLa tecnica musicale della chitarra gradualmente miglior\u00f2; i primi trovadores, essendo autodidatti, avevano una tecnica abbastanza povera. Guy\u00fan (Vincente Gonz\u00e1lez Rubiera, Santiago di Cuba 27 ottobre 1908\u2013L'Avana, 1987) studi\u00f2 con Severino L\u00f3pez, e svilupp\u00f2 il moderno concetto di armonia, e un modo per applicare le tecniche classiche alla musica popolare. Divenne pi\u00f9 avventuroso, seguendo sempre lo stile cubano, e nel 1938 smise di esibirsi per dedicarsi all'insegnamento della chitarra. Questa scelta diede i suoi frutti, e due generazioni di chitarristi furono influenzate dai suoi insegnamenti.\nForse il maggior chitarrista moderno \u00e8 il trovador Eliades Ochoa (Songo La Maya, Santiago di Cuba, 22 giugno 1946), il leader del \"Cuerteto Patr\u00eda\". Ochoa studi\u00f2 chitarra spagnola e tres cubano; Leo Brouwer gli disse che non aveva pi\u00f9 bisogno di studiare la tecnica e che sapeva anche troppo. Ochoa ora suona la chitarra a otto corde (un modello disegnato da lui stesso, un ibrido tra la chitarra acustica a sei corde e il tres cubano). Nel Cuarteto Patr\u00eda suonano anche il fratello Humberto Ochoa alla chitarra, il figlio Eglis Ochoa alle maracas, William Calder\u00f3n al basso, An\u00edbal \u00c1vila alle claves e tromba, e Roberto Torres alle congas.\nLe canzoni dei trova.\nIl movimento dei trova ha dato origine a nuovi stili che sono cresciuti grazie alla fertilit\u00e0 musicale di Cuba e degli altri Paesi latino-americani. Gli elementi seguenti rappresentano i punti di maggior influenza dei trova:\nFil\u00edn.\nLa parola deriva da \"feeling\" (sentimento) e fu influenzata dalla musica popolare americana della fine anni '40\u2013inizio anni'50. Descrive lo stile di canzoni romantiche post-miscofono influenzate dal jazz (crooning). Le sue radici cubane si trovano nel bolero e nella canci\u00f3n. Alcuni quartetti cubani, come il Cuarteto d'Aida e i Los Zafiros, si modellarono secondo i canoni dei gruppi americani. Altri furono cantanti che avevano ascoltato Ella Fitzgerald, Sarah Vaughan e Nat King Cole. Tra i cantanti di Fil\u00edn troviamo C\u00e9sar Portillo de la Luz, Jos\u00e9 Antonio M\u00e9ndez, che pass\u00f2 un decennio in Messico tra il 1949 e il 1959, Frank Dom\u00ednguez, il pianista cieco Frank Emilio Flynn, e le grandi cantanti di bolero Elena Burke e Omara Portuondo, entrambe provenienti dal Cuarteto d'Aida.\nIl movimento fil\u00edn, che originariamente aveva uno spazio pomeridiano su \"Radio Mil Diez\", sopravvisse durante i primi anni della rivoluzione, ma in qualche modo non \u00e8 riuscito ad adattarsi alle nuove circostanze ed \u00e8 andato sciamando, lasciando le sue radici perfettamente intatte nel jazz, nelle canzoni romantiche e nel bolero.\nNueva trova.\nIl movimento dei Nueva trova esiste dal 1967/68, dopo la rivoluzione cubana del 1959 e i conseguenti cambiamenti sociali e politici. Si differenzia dal movimento \"trova\", non perch\u00e9 i musicisti sono giovani, ma perch\u00e9 i contenuti sono, in generale, politici. Nuove trova \u00e8 definito, non sono dal legame con la rivoluzione castrista, ma anche dalle canzoni. Queste tendono ad evitare le banalit\u00e0 della vita (come l'amore) per concentrarsi sul socialismo, le ingiustizie, il sessismo, il colonialismo, il razzismo e altri argomenti 'seri'. Silvio Rodr\u00edguez e Pablo Milan\u00e9s divennero gli esponenti pi\u00f9 importanti del movimento. Carlos Puebla e Jose\u00edto Fern\u00e1ndez furono musicisti trova per lungo tempo che appoggiarono con la loro influenza il nuovo regime, ma dei due solo Puebla scrisse canzoni pro-rivoluzionarie.\nIl regime stanzi\u00f2 dei fondi per supportare i musicisti che scrivevano canzoni anti-americane o pro-rivoluzionarie; questo era quasi un bonus in un'era in cui molti musicisti riuscivano a guadagnare con difficolt\u00e0. Nel 1967 la \"Casa de las Am\u00e9ricas\" a L'Avana ospit\u00f2 il \"Festival de la canci\u00f3n de protesta\". Molti degli sforzi furono fatti per infastidire il governo americano. Tania Castellanos, un autore e cantante di fil\u00edn, scrisse \"\u00a1Por Angela!\" in onore di Angela Davis. C\u00e9sar Portillo de la Luz scrisse \"Oh, valeroso Viet Nam\". Questi brani divennero famosi negli anni '70, ma la loro popolarit\u00e0 declin\u00f2 con il passare del tempo.\nI Nueva Trova, inizialmente cos\u00ec popolari, hanno subito un duro colpo con la caduta dell'Unione Sovietica, sebbene avesse gi\u00e0 perso popolarit\u00e0. Essi soffrirono all'interno di Cuba, forse a causa del crescente disincanto per un partito unico, e all'esterno, per il vivido contrasto con i film e le registrazioni dei Buena Vista Social Club. L'audience mondiale aveva aperto gli occhi verso lo straordinario fascino e la qualit\u00e0 musicale delle vecchie forme musicali cubane. Dall'altra parte, i temi principali degli anni '60 e '70 ora sembravano sterili e passati di moda; quando il tema non \u00e8 pi\u00f9 attuale, alle canzoni rimane la qualit\u00e0 musicale. Questi brani di alta qualit\u00e0, tra i quali si distingue \"Hasta siempre\" di Puebla, probabilmente vivranno finch\u00e9 Cuba vivr\u00e0.\nAltri da ricordare.\nNaturalmente, i musicisti ricordati in questa sezione sono alcuni tra le centinaia di eccellenti musicisti che hanno vissuto nello stesso periodo. Non esiste una lista completa, sebbene i musicisti segnalati sotto sono stati menzionati almeno in una fonte. Dopo il nome sono elencati uno o due tra i brani pi\u00f9 famosi scritti da quell'autore:\nDuos, trios, gruppi.\nDurante la sua carriera, un musicista pu\u00f2 lavorare in differenti line-up. A causa della sonorit\u00e0 limitata della chitarra, i musicisti trova preferivano gruppi piccoli o performance soliste. I bolero tendono ad avere due voci, primo e segundo, che danno ricchezza alla frase melodia in contrasto con il ritmo base del cinquillo.\nDuos.\n\"Guaronex y Sindo\": Sindo Garay e suo figlio.\n\"Floro y Miguel\": Floro Zorilla e Miguel Zaballa.\n\"Floro y Cruz\": Floro Zorilla e Juan Cruz. Cruz era un bravissimo baritono.\n\"Pancho Majagua y Tata Villegas\": Francisco Salvo e Carlos Villegas.\n\"Mar\u00eda Teresa y Zequieira\": Mar\u00eda Teresa Vera e Rafael Zequeira.\n\"D\u00fao Ana Mar\u00eda y Mar\u00eda Teresa\": due voci femminili, Ana Mar\u00eda Garc\u00eda e Mar\u00eda Teresa Vera. Justa Garc\u00eda duettarono con loro.\n\"Lorenzo Hierrezuelo e Mar\u00eda Teresa Vera\".\n\"Jos\u00e9 'Galleguito' Parapar y Higinio Rodr\u00edguez\".\n\"Juan de la Cruz y Bienvenido Le\u00f3n\".\n\"Manuel Luna y Jos\u00e9 Castillo\".\n\"D\u00fao Hermanos Enriso\": Enrique 'Chungo' e Rafael 'Nen\u00e9' Enriso.\n\"D\u00fao Luna\u2013Armi\u00f1an\": Pablo Armi\u00f1an (primo) e Manuel Luna (segundo e chitarra)\n\"D\u00fao Pablito\u2013Castillo\": Pablo Armi\u00f1an (primo) e Augusto Castillo (segundo).\n\"D\u00fao Pablito y Limonta\": Pablo Armi\u00f1an (voz primo e accompagnamento alla chitarra) e Juan Limonta (segunda, chitarra e autore). Molto popolari a Santiago di Cuba negli anni '20.\n\"D\u00fao Juanito Vald\u00e9s y Rafael Enriso\".\n\"D\u00fao Carbo\u2013Quevedo\": Pablo Quevedo (primo) e Panchito Carb\u00f3 (segundo e chitarra).\n\"D\u00fao Hermansa Mart\u00ed\": Amelia e Bertha.\n\"D\u00fao Sirique y Miguel\": Alfredo 'Sirique' Gonz\u00e1lez e Miguel Doyble.\n\"Los Compadres\": Lorenzo Hierrezuelo, prima con Compay Segundo, poi con Rey Caney."}
{"id": "3002098", "revid": "767487", "url": "https://it.wikipedia.org/wiki?curid=3002098", "title": "Colin Clarke", "text": "Carriera.\nHa partecipato al Campionato mondiale di calcio 1986 con l'."}
{"id": "3002107", "revid": "122986539", "url": "https://it.wikipedia.org/wiki?curid=3002107", "title": "Difluoruro di ossigeno", "text": "Il difluoruro di ossigeno \u00e8 il composto chimico di formula OF2. La molecola ha una forma piegata, prevedibile in base alla teoria VSEPR. \u00c8 un gas molto tossico, fortissimo ossidante, ma non \u00e8 di uso comune.\nSintesi.\nIl difluoruro di ossigeno fu preparato per la prima volta da Lebeau e Damiens nel 1929; fu ottenuto elettrolizzando una miscela fusa di fluoruro di potassio e fluoruro di idrogeno in presenza di una piccola quantit\u00e0 di acqua. Attualmente la sintesi avviene facendo reagire fluoro gassoso con una soluzione diluita di idrossido di sodio; si forma anche fluoruro di sodio come prodotto secondario:\nReattivit\u00e0.\nIl difluoruro di ossigeno \u00e8 un fortissimo ossidante, come suggerito dal fatto che in questo composto il numero di ossidazione dell'atomo di ossigeno \u00e8 +2, valore inusuale. OF2 \u00e8 il pi\u00f9 stabile dei fluoruri di ossigeno. Quando \u00e8 puro \u00e8 stabile anche a 200\u00a0\u00b0C; al di sopra di questa temperatura si decompone in ossigeno e fluoro con un meccanismo radicalico.\nOF2 reagisce con molti metalli formando ossidi e fluoruri. Anche i non metalli reagiscono: ad esempio il fosforo reagisce con OF2 formando PF5 e POF3; lo zolfo forma SO2 e SF4; lo xeno pur essendo un gas nobile reagisce formando XeF4 e ossifluoruri di xeno come XeOF2 e XeOF4.\nIl difluoruro di ossigeno reagisce molto lentamente con acqua formando acido fluoridrico:\nUsi.\nEssendo un fortissimo ossidante, il difluoruro di ossigeno fu in passato studiato come possibile propellente per razzi. Attualmente non \u00e8 utilizzato in nessun processo di sintesi industriale."}
{"id": "3002112", "revid": "118765144", "url": "https://it.wikipedia.org/wiki?curid=3002112", "title": "Lichtenstein/Sa.", "text": "Lichtenstein \u00e8 una cittadina di 1.489 abitanti della Sassonia, in Germania.\nAppartiene al circondario (\"Landkreis\") di Zwickau (targa Z) ed \u00e8 sede della comunit\u00e0 amministrativa (\"Verwaltungsgemeinschaft\") di Rund um den Auersberg."}
{"id": "3002119", "revid": "767487", "url": "https://it.wikipedia.org/wiki?curid=3002119", "title": "Manuel Negrete", "text": ""}
{"id": "3002122", "revid": "114323565", "url": "https://it.wikipedia.org/wiki?curid=3002122", "title": "Eli Blanchard", "text": "Palmar\u00e8s.\nIn carriera ha conseguito i seguenti risultati:"}
{"id": "3002126", "revid": "599013", "url": "https://it.wikipedia.org/wiki?curid=3002126", "title": "William Brennagh", "text": "Palmar\u00e8s.\nIn carriera ha conseguito i seguenti risultati:"}
{"id": "3002127", "revid": "716642", "url": "https://it.wikipedia.org/wiki?curid=3002127", "title": "Ra\u00fal Serv\u00edn", "text": "Carriera.\nNazionale.\nHa partecipato al Campionato mondiale di calcio 1986 con la maglia del , segnando una rete nell'ottavo di finale contro la ."}
{"id": "3002135", "revid": "742538", "url": "https://it.wikipedia.org/wiki?curid=3002135", "title": "Organografia", "text": "Organografia (dal greco antico , \"organo\", \"organo\"; e , \"grafia\") \u00e8 la scienza che studia la struttura e le funzioni degli organi delle forme di vita.\nStoria.\nGli studi scientifici sulla organografia ebbero inizio con Aristotele, che considerava le parti delle piante come \"organi\" ed inizi\u00f2 a considerare le relazioni che legavano i diversi organi di una pianta alle loro funzioni. Nel XVII secolo, Joachim Jung , indic\u00f2 chiaramente che le piante sono composte da differenti organi come le radici, steli e foglie, e ha continuato a definire questi tipi di organi, sulla base della loro forma e posizione.\nNel secolo seguente, Caspar Friedrich Wolff \u00e8 stato in grado di seguire lo sviluppo degli organi dai \"punti di crescita\" o meristemi apicali. Egli ha osservato la comunanza di sviluppo tra le foglie (fogliame) e le foglie floreali (petali ad esempio) e ha scritto: \"In tutte le piante, le cui parti ci si chiede come, a prima vista, possano apparire cos\u00ec straordinariamente diverse, ho notato nulla di diverso al di l\u00e0 delle foglie e dello stelo (le radici possono essere considerate come uno stelo). Conseguentemente, tutte le parti della pianta, tranne il fusto, sono delle foglie modificate\".\nUna simile visione venne sostenuta da Goethe nel suo famoso trattato \"Versuch die Metamorphose der Pflanzen zu erklaren\". Egli scrisse: \"Il rapporto di fondo tra le varie parti esterne della pianta, come le foglie, il calice, la corolla e gli stami, che si sviluppano una dopo l'altra e, per cos\u00ec dire, fuori l'una dall'altra, \u00e8 da tempo riconosciuto generalmente dagli studiosi, ed \u00e8 stato infatti appositamente studiato, e l'operazione con cui un determinato ed unico organo si presenta a noi in varie forme, \u00e8 stata definita la metamorfosi delle piante \"."}
{"id": "3002136", "revid": "1793900", "url": "https://it.wikipedia.org/wiki?curid=3002136", "title": "George Bretz", "text": "Palmar\u00e8s.\nIn carriera ha conseguito i seguenti risultati:"}
{"id": "3002137", "revid": "114323628", "url": "https://it.wikipedia.org/wiki?curid=3002137", "title": "William Burns", "text": "Palmar\u00e8s.\nIn carriera ha conseguito i seguenti risultati:"}
{"id": "3002139", "revid": "109122154", "url": "https://it.wikipedia.org/wiki?curid=3002139", "title": "George Cattanach", "text": "Palmar\u00e8s.\nIn carriera ha conseguito i seguenti risultati:"}
{"id": "3002141", "revid": "458786", "url": "https://it.wikipedia.org/wiki?curid=3002141", "title": "Luis Enrique Flores", "text": "Ha partecipato al Campionato mondiale di calcio 1986 e alla Copa Am\u00e9rica 1993 con la maglia del ."}
{"id": "3002142", "revid": "919135", "url": "https://it.wikipedia.org/wiki?curid=3002142", "title": "Criterio di Chauvenet", "text": "In statistica, il criterio di Chauvenet fornisce un metodo per stabilire l'affidabilit\u00e0 di un dato rispetto agli altri osservati, cio\u00e8 se il dato vada considerato come un outlier.\nSi supponga di avere estratto formula_1 osservazioni e sia formula_2 la distribuzione normale con media formula_3 se formula_4 \u00e8 l'osservazione sospetta, si procede calcolando la probabilit\u00e0 associata all'estrazione di osservazioni dalla distribuzione normale pi\u00f9 lontani dalla media di formula_5 Sia quindi\nla distanza tra la media e il dato sospetto; essendo la funzione di distribuzione considerata simmetrica rispetto a formula_3 la probabilit\u00e0 che capitino eventi esterni all'intervallo formula_8 \u00e8:\nQuindi, se la probabilit\u00e0 risultante formula_10 \u00e8 tale che:\nallora si rigetta il dato formula_4 e si ripete il procedimento con un formula_13 minore. Se invece \u00e8\nallora si conserva il dato e si ripete il procedimento con un formula_13 maggiore.\nAlla fine del procedimento, trovato il dato formula_4 per il quale la probabilit\u00e0 in esame soddisfi formula_17 i dati al di fuori del range formula_18 saranno scartabili, mentre quelli all'interno attendibili."}
{"id": "3002144", "revid": "22475", "url": "https://it.wikipedia.org/wiki?curid=3002144", "title": "Giovanni Moro", "text": "Alla sua origine saracena deve anche il nome, che si riferisce all'origine etnica e al colore dell'incarnato. Dell'origine geografica farebbe fede anche un busto, con fattezze nordafricane, ritrovato nel castello di Lucera, che si ritiene riferibile, con molta plausibilit\u00e0, proprio a Giovanni.\nLa sua fedelt\u00e0 alla dinastia sveva si interruppe nel 1254, sotto Manfredi, quando Giovanni Moro pass\u00f2 alla avversa parte guelfa filo-papale, una scelta di campo dettata dall'opportunismo, che lo mand\u00f2 incontro alla morte per mano dei Saraceni di Lucera. In quello stesso anno, in una lettera alla cristianit\u00e0 del 9 novembre, Papa Innocenzo IV ne affermava anche la conversione alla fede cattolica.\nAlla morte, il suo ufficio di \"Gran camerario\" fu appannaggio di Manfredi Maletta.\nBiografia.\nIdentit\u00e0 etnica e sociale.\nInizialmente era un servo degli appartamenti dell'imperatore svevo. Rimane peraltro non ben definita la sua identit\u00e0 etnica e religiosa: gli \"Annales Placentini Gibellini\" lo definiscono Saraceno; l'\"Historia de rebus gestis Frederici II imperatoris\" dello Pseudo-Jamsilla, unica fonte in questo senso, lo definisce \"niger\" (negro); di fattezze nordafricane \u00e8 anche un busto in calcare grigio, ritrovato nel castello di Lucera e conservato al Museo civico Giuseppe Fiorelli, che, con molta plausibilit\u00e0, si ritiene riferibile proprio a Giovanni; Pietro Egidi lo ritiene \u00abun nero o un berbero musulmano\u00bb; altri, come Thomas van Cleve, lo vorrebbero invece un non meglio precisabile musulmano convertito al Cristianesimo. Papa Innocenzo IV, nelle sue lettere, e l\"'Historia de rebus gestis Frederici II imperatoris\" di Pseudo-Jamsilla, non lo identificano come musulmano, il che farebbe ritenere gi\u00e0 intervenuta la conversione. La scarsa evidenza ricavabile a questo titolo dalla documentazione, autorizza a ritenerlo un \u00abnero africano musulmano, convertitosi alla cristianit\u00e0 durante il regno di Federico II\u00bb.\nAscesa sotto Federico II e Corrado IV.\nFederico II rimase colpito dalle sue capacit\u00e0 personali e ne gratific\u00f2 presto le doti nominandolo custode (\"custos\") e preposto (\"praepositus\") della \"Camera regis\", partecipe dell'intimit\u00e0 (\"secretorum aulae particeps\"), a cui Federico II aggiunse in dono anche il titolo di barone.\nNonostante la modesta condizione servile di origine, Giovanni Moro pot\u00e9 infatti beneficiare della peculiare apertura mentale di Federico di Svevia, attento ad accogliere e promuovere le persone sulla base di comportamenti e capacit\u00e0, e non della stirpe di nascita. Se questo atteggiamento mentale era in grado di favorire spesso l'ascesa di persone di estrazione ceto borghese, depositarie di competenze tecniche, rimane comunque piuttosto insolita l'ascesa a corte di un personaggio di condizione servile come Giovanni.\nL'ascesa di Giovanni Moro \u00e8 particolarmente legata alla Capitanata, a Lucera e a Foggia, cio\u00e8 a territori verso i quali l'imperatore Hohenstaufen mostrava un particolare interesse, tradottosi poi in un importante programma edilizio.\nGiovanni Moro acquis\u00ec una posizione di potere a Lucera e, al pari di notabili come Pier della Vigna, deteneva notevoli possedimenti in Capitanata e a Foggia. In quest'ultima citt\u00e0, ad esempio, disponeva di una casa prospiciente la piazza principale (\"magna platea\"), e un giardino nei pressi della Chiesa del Santo Sepolcro, entrambi beni appartenuti un tempo al nobile Palmerio da Corvo. Possedeva inoltre diverse abitazioni nel suburbio di San Pietro, e, altrove, varie vigne e propriet\u00e0 terriere.\nDopo la morte dell'imperatore, la sua carriera politica alla corte sveva prosegu\u00ec intatta con Corrado IV. Da una lettera di papa Alessandro IV, il 19 settembre 1253, apprendiamo che Giovanni Moro (\"Johannes dictus Morus\"), dopo la morte dell'imperatore svevo, era stato confermato \"magister\" e \"praepositus\" della \"camera regis\". Corrado premi\u00f2 la sua fedelt\u00e0 facendolo comandante del castello di Lucera, nel quale sembra gli fosse riservato un appartamento.\nFu poi Gran camerlengo del Regno di Sicilia. A Corrado fu tanto fedele da offrirsi forse anche come sicario nel 1253: una tradizione cronachistica indicherebbe in lui l'esecutore materiale della morte del quindicenne Enrico Carlotto di Sicilia, figlio di Federico II e Isabella d'Inghilterra.\nIl voltafaccia sotto Manfredi e la fine.\nLa \"Historia de rebus gestis Federici II\" dello pseudo-Jamsilla ricorda come la sua dedizione alla parte ghibellina fosse cessata nel 1254, nell'incerta prospettiva che la morte di Corrado, avvenuta il 21 maggio di quell'anno, schiudeva ai superstiti della periclitante dinastia degli Hohenstaufen: Giovanni Moro si schier\u00f2 allora con Innocenzo IV, unendosi alla parte guelfa nella contesa dei poteri universali rappresentati da Manfredi e il papa, divenendo parte del progetto del papato di stabilire il suo potere temporale nell'Italia meridionale, a spese degli eredi svevi.\nA far luce sui motivi del voltafaccia \u00e8 proprio una lettera che il pontefice indirizza a Giovanni il 3 novembre 1254, a cinque mesi dalla morte di Corrado: il papa scrive al suo interlocutore per confermargli alcuni possedimenti che Giovanni aveva ricevuto in dono dallo scomunicato Corrado, pascoli, boschi, coltivi e terre incolte, sorgenti, il \"castrum\" di Calatabiano (presso Catania) e quello di Biccari, sui rilievi della Daunia, in cambio dei quali Giovanni doveva garantire, alla bisogna, aiuto militare per la difesa del Regno di Sicilia. Sei giorni dopo, un'altra missiva papale mette Giovanni sotto la diretta protezione del pontefice. I possedimenti confermati dal papa delineano un quadro di grande opulenza, grazie anche al notevole accrescimento di cui le ricchezze di Giovanni Moro avevano beneficiato sotto il regno di Corrado: e proprio la difesa di questo \"status\" sociale, nell'incerto avvenire che si profilava per la dinastia sveva, avrebbe spinto Giovanni al tradimento.\nMa il repentino cambio di fronte sarebbe stata anche la causa della sua definitiva rovina: Giovanni fu ucciso ad Acerenza per mano di saraceni fedeli alla dinastia sveva provenienti dall'insediamento musulmano di Lucera.\nLa morte gli occorse intorno al novembre 1254, al tempo in cui Manfredi, accompagnato da Tommaso II d'Aquino, era in precipitosa fuga a cavallo dalla Terra di lavoro a Lucera, sotto l'incalzare delle truppe papali di Innocenzo IV che dilagavano in Campania, un evento, quello del ripiegamento, di cui l'autore dell\"'Historia\" di pseudo-Jamsilla si ritiene essere stato testimone diretto.\nIl corpo di Giovanni fu dilaniato dai suoi aggressori e la testa mozza fu portata a Lucera, dove fu esposta presso la porta foggiana della citt\u00e0, dovendo servire da ammonimento sulla fine spettante ai traditori della casa sveva.."}
{"id": "3002145", "revid": "114323736", "url": "https://it.wikipedia.org/wiki?curid=3002145", "title": "George Cloutier", "text": "Palmar\u00e8s.\nIn carriera ha conseguito i seguenti risultati:"}
{"id": "3002147", "revid": "114323705", "url": "https://it.wikipedia.org/wiki?curid=3002147", "title": "Sandy Cowan", "text": "Palmar\u00e8s.\nIn carriera ha conseguito i seguenti risultati:"}
{"id": "3002148", "revid": "109129228", "url": "https://it.wikipedia.org/wiki?curid=3002148", "title": "Jack Flett", "text": "Palmar\u00e8s.\nIn carriera ha conseguito i seguenti risultati:"}
{"id": "3002151", "revid": "124123", "url": "https://it.wikipedia.org/wiki?curid=3002151", "title": "Benjamin Jamieson", "text": "Palmar\u00e8s.\nIn carriera ha conseguito i seguenti risultati:"}
{"id": "3002153", "revid": "114323781", "url": "https://it.wikipedia.org/wiki?curid=3002153", "title": "Stuart Laidlaw", "text": "Palmar\u00e8s.\nIn carriera ha conseguito i seguenti risultati:"}
{"id": "3002154", "revid": "109087403", "url": "https://it.wikipedia.org/wiki?curid=3002154", "title": "Hilliard Lyle", "text": "Palmar\u00e8s.\nIn carriera ha conseguito i seguenti risultati:"}
{"id": "3002156", "revid": "109139323", "url": "https://it.wikipedia.org/wiki?curid=3002156", "title": "Lawrence Pentland", "text": "Palmar\u00e8s.\nIn carriera ha conseguito i seguenti risultati:"}
{"id": "3002160", "revid": "767487", "url": "https://it.wikipedia.org/wiki?curid=3002160", "title": "Sergej Rodionov", "text": "Milit\u00f2 nello e nel Red Star.\nHa inoltre militato nella dal 1980 al 1990, giocando 37 partite e segnando 8 reti."}
{"id": "3002163", "revid": "599013", "url": "https://it.wikipedia.org/wiki?curid=3002163", "title": "Leo Van der Elst", "text": ""}
{"id": "3002165", "revid": "435108", "url": "https://it.wikipedia.org/wiki?curid=3002165", "title": "Campionato ungherese di pallanuoto maschile", "text": ""}
{"id": "3002166", "revid": "1442080", "url": "https://it.wikipedia.org/wiki?curid=3002166", "title": "Hugo Broos", "text": "Milit\u00f2 nell'Anderlecht e nel Club Bruges, mentre da allenatore ha guidato l'Anderlecht, il Genk e il Trabzonspor.\nCarriera.\nGiocatore.\nHa iniziato la sua carriera nell'Humbeek. A 18 anni \u00e8 passato all'Anderlecht, in cui ha giocato per dodici anni. Nel 1983 passa al Bruges con cui ha vinto un ulteriore titolo e coppa belga. Si \u00e8 ritirato a 36 anni.\nAllenatore.\nDivenne assistente di Paul Van Himst al Molenbeek prima di passare come primo allenatore la stagione seguente. Nel 1991 \u00e8 tornato al Bruges come allenatore. Si \u00e8 unito al Mouscron prima di tornare all'Anderlecht nel 2002. Nel febbraio 2005 \u00e8 stato esonerato. Ha sostituito un paio di mesi pi\u00f9 tardi Ren\u00e9 Vandereycken al Genk fino a febbraio 2008. Nel giugno 2009 \u00e8 diventato il tecnico del Trabzonspor, esonerato poi il 23 novembre 2009. A ottobre 2010 firma per lo Zulte-Waregem.\nNell'agosto 2011 si trasferisce all'Al-Jazira Club, negli Emirati Arabi Uniti. Dopo una pausa di un lustro, diventa il CT della nazionale camerunese, che guida nella Coppa d'Africa 2017. Il 5 febbraio 2017 guida il Camerun alla vittoria della Coppa d'Africa, ottenuta sconfiggendo per 2-1 in finale l'Egitto allenato da H\u00e9ctor C\u00faper. Il 5 dicembre 2017, in seguito a una serie di risultati negativi (oltre a dei rapporti non ottimali con alcuni giocatori) culminati nell'estate 2017 con la mancata qualificazione al , \u00e8 esonerato.\nIl 5 maggio 2021 diventa il nuovo allenatore del ."}
{"id": "3002167", "revid": "154893", "url": "https://it.wikipedia.org/wiki?curid=3002167", "title": "Codiverno di Vigonza", "text": ""}
{"id": "3002168", "revid": "599013", "url": "https://it.wikipedia.org/wiki?curid=3002168", "title": "Essakane", "text": "Essakane \u00e8 un comune rurale del Mali facente parte del circondario di Goundam, nella regione di Timbuct\u00f9.\nOspita annualmente in gennaio il Festival au d\u00e9sert, luogo d'incontro per artisti africani ma anche del resto del mondo. "}
{"id": "3002169", "revid": "212348", "url": "https://it.wikipedia.org/wiki?curid=3002169", "title": "Video blog", "text": "Il video blog, di solito abbreviato in vlog o vidblog, \u00e8 una forma di blog nel quale la fonte principale di comunicazione \u00e8 il video o la Web TV. \u00c8 largamente diffuso su YouTube.\nDescrizione.\nI vlog spesso fanno uso della \"web syndication\" per permettere la distribuzione dei video su Internet attraverso i formati RSS e Atom per la gestione e l'aggregazione automatica su personal computer o dispositivi mobili.\n\u00c8 usata anche dagli utenti della comunit\u00e0 sorda, per via dell'uso della lingua dei segni."}
{"id": "3002172", "revid": "180202", "url": "https://it.wikipedia.org/wiki?curid=3002172", "title": "Vuvuzelas", "text": ""}
{"id": "3002174", "revid": "114323795", "url": "https://it.wikipedia.org/wiki?curid=3002174", "title": "Spotted Tail", "text": "Palmar\u00e8s.\nIn carriera ha conseguito i seguenti risultati:"}
{"id": "3002176", "revid": "109141674", "url": "https://it.wikipedia.org/wiki?curid=3002176", "title": "Snake Eater", "text": "Palmar\u00e8s.\nIn carriera ha conseguito i seguenti risultati:"}
{"id": "3002177", "revid": "46291", "url": "https://it.wikipedia.org/wiki?curid=3002177", "title": "Genista tinctoria", "text": "La Genista tinctoria o ginestra minore \u00e8 una pianta arbustiva appartenente al genere \"Genista\". \nLa pianta contiene un isoflavone, la genisteina, isolato nel 1899; il nome del composto chimico deriva appunto dalla nominazione del genere.\nLa pianta \u00e8 spontanea nell'ambiente mediterraneo collinare, in radure di boschi di querce, lecci e pini.\nL'isoflavone ha propriet\u00e0 tintorie, dando pigmenti di colore giallo pulcino di buona stabilit\u00e0, usati in passato per tingere la lana, il lino ed il cotone.\nIn rimonta con l'azzurro-indaco estratto dalle foglie della Isatis tinctoria, veniva prodotto un verde molto stabile."}
{"id": "3002178", "revid": "114323810", "url": "https://it.wikipedia.org/wiki?curid=3002178", "title": "Red Jacket", "text": "Palmar\u00e8s.\nIn carriera ha conseguito i seguenti risultati:"}
{"id": "3002180", "revid": "599013", "url": "https://it.wikipedia.org/wiki?curid=3002180", "title": "Gargando", "text": "Gargando \u00e8 un comune rurale del Mali facente parte del circondario di Goundam, nella regione di Timbuct\u00f9."}
{"id": "3002181", "revid": "114323402", "url": "https://it.wikipedia.org/wiki?curid=3002181", "title": "Rain in Face", "text": "Palmar\u00e8s.\nIn carriera ha conseguito i seguenti risultati:"}
{"id": "3002182", "revid": "109141690", "url": "https://it.wikipedia.org/wiki?curid=3002182", "title": "Night Hawk", "text": "Palmar\u00e8s.\nIn carriera ha conseguito i seguenti risultati:"}
{"id": "3002183", "revid": "287204", "url": "https://it.wikipedia.org/wiki?curid=3002183", "title": "Man Afraid Soap", "text": "Palmar\u00e8s.\nIn carriera ha conseguito i seguenti risultati:"}
{"id": "3002184", "revid": "439868", "url": "https://it.wikipedia.org/wiki?curid=3002184", "title": "Lightfoot", "text": "Palmar\u00e8s.\nIn carriera ha conseguito i seguenti risultati:"}
{"id": "3002185", "revid": "114323762", "url": "https://it.wikipedia.org/wiki?curid=3002185", "title": "Half Moon (giocatore di lacrosse)", "text": "Palmar\u00e8s.\nIn carriera ha conseguito i seguenti risultati:"}
{"id": "3002186", "revid": "109141528", "url": "https://it.wikipedia.org/wiki?curid=3002186", "title": "Flat Iron", "text": "Palmar\u00e8s.\nIn carriera ha conseguito i seguenti risultati:"}
{"id": "3002187", "revid": "115112353", "url": "https://it.wikipedia.org/wiki?curid=3002187", "title": "Black Hawk (giocatore di lacrosse)", "text": "Era membro del \"Mohawk Indians Lacrosse Team\".\nPalmar\u00e8s.\nIn carriera ha conseguito i seguenti risultati:"}
{"id": "3002188", "revid": "114323536", "url": "https://it.wikipedia.org/wiki?curid=3002188", "title": "Black Eagle (giocatore di lacrosse)", "text": "Era membro del \"Mohawk Indians Lacrosse Team\".\nPalmar\u00e8s.\nIn carriera ha conseguito i seguenti risultati:"}
{"id": "3002190", "revid": "123888915", "url": "https://it.wikipedia.org/wiki?curid=3002190", "title": "Almighty Voice", "text": "Palmar\u00e8s.\nIn carriera ha conseguito i seguenti risultati:"}
{"id": "3002191", "revid": "122703588", "url": "https://it.wikipedia.org/wiki?curid=3002191", "title": "Fajita", "text": "La fajita \u00e8 un piatto tipico della cucina tex-mex.\nDescrizione.\nSi tratta di piccoli bocconcini di carne (petto di pollo o carne di manzo, oppure entrambe) con peperone, cipolla, spezie, peperoncino piccante, paprica, e origano.\nLa carne di manzo \u00e8 fatta marinare per permettere una cottura pi\u00f9 rapida e maggiore morbidezza della stessa, mentre il petto di pollo pu\u00f2 essere utilizzato fresco. I peperoni e le cipolle sono tagliati a strisce piuttosto spesse e fatti soffriggere in un filo d'olio. Raggiunto un grado medio di cottura va aggiunta la carne, anch'essa tagliata a strisce. Dopo qualche minuto \u00e8 il momento delle spezie. La salatura \u00e8 facoltativa e comunque solamente a fine cottura, che sar\u00e0 di pochi minuti (due per il manzo, sette o otto per il pollo, dall'introduzione della carne).\nQuesta preparazione pu\u00f2 essere servita in svariati modi: in un piatto caldo accompagnata da riso, fagioli o verdure grigliate, oppure adagiata su una tortilla che sar\u00e0 poi avvolta attorno alla fajita."}
{"id": "3002196", "revid": "599013", "url": "https://it.wikipedia.org/wiki?curid=3002196", "title": "Issab\u00e9ry", "text": "Issab\u00e9ry, o anche Issa B\u00e9ry, \u00e8 un comune rurale del Mali facente parte del circondario di Goundam, nella regione di Timbuct\u00f9.\nIl comune \u00e8 composto da 7 nuclei abitati:"}
{"id": "3002198", "revid": "86343", "url": "https://it.wikipedia.org/wiki?curid=3002198", "title": "Issa B\u00e9ry", "text": ""}
{"id": "3002199", "revid": "125267905", "url": "https://it.wikipedia.org/wiki?curid=3002199", "title": "Episodi di Quincy (prima stagione)", "text": "La prima stagione della serie televisiva Quincy \u00e8 stata trasmessa in prima visione negli Stati Uniti d'America dalla NBC dal 3 ottobre 1976 al 2 gennaio 1977.\nIn Italia la stagione \u00e8 inedita.\nGo Fight City Hall - To the Death!\nTrama.\nUna giovane donna viene violentata e strangolata su una spiaggia di Los Angeles. Pi\u00f9 in basso, lungo la costa, un giovane ragazzo viene colpito da un'arma da fuoco e arrestato per l'omicidio. Quincy non pensa che sia stato possibile per il ragazzo arrestato strangolare la donna e decide che uscir\u00e0 e inizier\u00e0 una sua piccola indagine. Visita il municipio dove la donna lavorava per fare alcune domande e, dopo un piccolo controllo, scopre che l\u00ec c'\u00e8 un'ondata inspiegabile di morti.\nWho's Who in Neverland.\nTrama.\nMargo Bently sta scrivendo il suo primo libro, il cui contenuto potrebbe rivelarsi molto dannoso per un certo gruppo di persone. Viene uccisa e portata in laboratorio come caso di sospetta prostituta alcolizzata e malata di cirrosi.\nA Star Is Dead.\nTrama.\nRoberta Rhodes, una famosa star del cinema, viene trovata morta nella sua camera da letto. La polizia pensa che probabilmente sia stato un suicidio, ma Quincy non \u00e8 d'accordo. Un direttore di un giornale di gossip si avvicina a Quincy e gli dice che la notte della sua morte il suo amico Charles Sinclair, membro del Congresso e potenziale senatore, era con lei.\nHot Ice, Cold Hearts.\nTrama.\nUna coppia di ladri irrompe in un museo messicano e ruba gioielli per un valore di 4 milioni di dollari. Poi nasconde la refurtiva sotto il pavimento della propria barca, con l'intenzione di salpare per la California."}
{"id": "3002200", "revid": "287204", "url": "https://it.wikipedia.org/wiki?curid=3002200", "title": "Issabery", "text": ""}
{"id": "3002201", "revid": "86343", "url": "https://it.wikipedia.org/wiki?curid=3002201", "title": "Issa Bery", "text": ""}
{"id": "3002206", "revid": "99088651", "url": "https://it.wikipedia.org/wiki?curid=3002206", "title": "Patrick Grogan", "text": "Palmar\u00e8s.\nIn carriera ha conseguito i seguenti risultati:"}
{"id": "3002207", "revid": "124123", "url": "https://it.wikipedia.org/wiki?curid=3002207", "title": "George Passmore (giocatore di lacrosse)", "text": "\u00c8 il fratello di William Passmore.\nPalmar\u00e8s.\nIn carriera ha conseguito i seguenti risultati:"}
{"id": "3002210", "revid": "124123", "url": "https://it.wikipedia.org/wiki?curid=3002210", "title": "William Passmore", "text": "\u00c8 il fratello di George Passmore.\nPalmar\u00e8s.\nIn carriera ha conseguito i seguenti risultati:"}
{"id": "3002211", "revid": "1543377", "url": "https://it.wikipedia.org/wiki?curid=3002211", "title": "Kaneye", "text": "Kaneye \u00e8 un comune rurale del Mali facente parte del circondario di Goundam, nella regione di Timbuct\u00f9."}
{"id": "3002214", "revid": "109140755", "url": "https://it.wikipedia.org/wiki?curid=3002214", "title": "Jack Sullivan (giocatore di lacrosse)", "text": "Palmar\u00e8s.\nIn carriera ha conseguito i seguenti risultati:"}
{"id": "3002215", "revid": "1573940", "url": "https://it.wikipedia.org/wiki?curid=3002215", "title": "Cestida", "text": "I Cestidi (Cestida ) sono un ordine di Ctenofori. Comprendono una sola famiglia, Cestidae, con due generi: \"Cestum\" e \"Velamen\", ognuno contenente una sola specie.\nDescrizione.\nAl contrario degli altri ctenofori il corpo dei cestidi \u00e8 di forma allungata e piatta simile ad un lungo nastro. I due tentacoli caratteristici sono corti e due delle quattro paia di file di pettini sono molto ridotte. Questa forma particolare del corpo gli permette di nuotare con movimenti ondulati. La specie pi\u00f9 grande appartiene al genere \"Cestum\": il cosiddetto cinto di Venere ha un corpo a forma di lungo nastro che pu\u00f2 arrivare fino ad 1,5 metri di lunghezza."}
{"id": "3002216", "revid": "1305772", "url": "https://it.wikipedia.org/wiki?curid=3002216", "title": "Championship Manager 2", "text": "Championship Manager 2 (la versione italiana \u00e8 intitolata \"Scudetto\") \u00e8 un videogioco di calcio per MS-DOS. Si tratta dell'edizione 1995/1996 rilasciata per il 3\u00ba anniversario della serie Championship Manager. \u00c8 stata anche pubblicata una versione per Amiga nel 1997. Anche la produzione Fairlight ha fatto una sua versione.\nModalit\u00e0 di gioco.\nRispetto al precedente venne introdotto il campionato scozzese e per la prima volta nella serie fu resa disponibile una selezione di campionati da scegliere all'inizio del gioco.\nRispetto al precedente ha registrato passi in avanti dal punto di vista dell'interfaccia e per quanto riguarda il commento delle partite in cui era possibile ascoltare il telecronista Clive Tyldesley."}
{"id": "3002217", "revid": "125267938", "url": "https://it.wikipedia.org/wiki?curid=3002217", "title": "Episodi di Quincy (seconda stagione)", "text": "La seconda stagione della serie televisiva Quincy \u00e8 stata trasmessa in prima visione negli Stati Uniti d'America da NBC dal 4 febbraio al 27 maggio 1977.\nGli occhi del serpente (1\u00aa parte).\nTrama.\nMentre partecipa a una convention di patologi forensi a Tahoe, Quincy viene chiamato in aiuto quando gli ospiti e il personale dell'hotel vengono colpiti da una misteriosa malattia.\nGli occhi del serpente (2\u00aa parte).\nTrama.\nQuincy cerca di contenere gli ospiti in preda al panico nel tentativo di impedire che una misteriosa malattia si diffonda al di fuori dell'hotel.\n...The Thigh Bone's Connected to the Knee Bone....\nTrama.\nUn femore viene trovato sepolto nel cantiere del nuovo edificio del sindacato studentesco. Quincy tiene un corso all'universit\u00e0 e presto coinvolge nel caso se stesso e i suoi studenti.\nStranieri in paradiso.\nTrama.\nQuincy e Danny partono per una vacanza di pesca nella bellissima cittadina lacustre di Paradise, liberi dai loro problemi di gestione del ristorante e dal dottor Asten.\nLe due facce della verit\u00e0.\nTrama.\nQuincy \u00e8 felice di ricongiungersi con il suo ex mentore, il dottor Herbert Stone, fino a quando non si scontra con le scoperte contraddittorie di Stone e la testimonianza potenzialmente falsa in tribunale.\nL'ultimo bicchiere.\nTrama.\nFuori dal bar di Danny un uomo \u00e8 vittima di un incidente stradale. La donna che guidava, o credeva di guidare, il veicolo era Robbi Parker, amica dell'attuale ragazza di Quincy, Jenny.\nQualcuno ha visto Quincy?\nTrama.\nUna donna che sta per essere sottoposta all'autopsia viene sorprendentemente trovata in vita.\nIl bambino ha paura.\nTrama.\nLa moglie di Asten, Melissa, d\u00e0 un passaggio a un ragazzino che si aggira di notte sul ciglio della strada. Poco dopo sono coinvolti in un incidente automobilistico.\nSalsiccia omicida.\nTrama.\nUno studente di medicina chiede a Quincy di indagare sulla causa della morte di un corpo che \u00e8 stato donato alla sua universit\u00e0. Dopo aver scoperto che il defunto era un testimone chiave nel processo a un uomo d'affari corrotto, Quincy inizia a credere che si tratti di un caso di omicidio.\nMorte oscura.\nTrama.\nQuincy viene chiamato nel suo giorno libero perch\u00e8 una vittima di un incidente d'auto che \u00e8 stata portata dentro sembra avere un livello estremamente alto di radiazioni nel suo corpo.\nReputazione sbagliata.\nTrama.\nUna prostituta dice alle autorit\u00e0 che un prete con una campagna anti-pornografia di alto profilo aveva pagato per i suoi servizi, aveva avuto un attacco di cuore ed era morto accanto a lei.\nDi piet\u00e0 si muore.\nTrama.\nUn vecchio muore in un sanatorio, Valleyview, apparentemente di infarto. Suo nipote non pensa che sia potuto morire in quel modo e paga l'ufficio del medico legale per fare un'autopsia.\nL'alibi cade.\nTrama.\nUn sospetto stupratore cerca vendetta su Quincy attaccando un suo amico."}
{"id": "3002220", "revid": "599013", "url": "https://it.wikipedia.org/wiki?curid=3002220", "title": "M'Bouna", "text": "M'Bouna \u00e8 un comune rurale del Mali facente parte del circondario di Goundam, nella regione di Timbuct\u00f9.\nIl comune \u00e8 composto da 10 nuclei abitati:"}
{"id": "3002222", "revid": "86343", "url": "https://it.wikipedia.org/wiki?curid=3002222", "title": "Mbouna", "text": ""}
{"id": "3002224", "revid": "73843", "url": "https://it.wikipedia.org/wiki?curid=3002224", "title": "Patriarcato armeno di Costantinopoli", "text": "Il patriarcato armeno di Costantinopoli (in armeno \u054a\u0561\u057f\u0580\u056b\u0561\u0580\u0584\u0578\u0582\u0569\u056b\u0582\u0576 \u0540\u0561\u0575\u0578\u0581 \u053f\u0578\u057d\u057f\u0561\u0576\u0564\u0576\u0578\u0582\u057a\u0578\u056c\u057d\u0578\u0575) \u00e8 una diocesi patriarcale appartenente alla Chiesa apostolica armena. Fu fondato nell'anno 1461. \nStoria.\nIl patriarcato fu fondato nel 1461, appena dopo la conquista ottomana di Costantinopoli, per volere del sultano Maometto II, che sottopose alla sua giurisdizione tutti gli armeni del suo impero. L'importanza del patriarcato armeno cominci\u00f2 a decadere con il decadere della potenza ottomana, fino a restringersi ai soli armeni di Turchia, esclusi quelli che sono sottoposti al Catolicosato della Grande Casa di Cilicia.\nNel 1914 il patriarcato comprendeva ancora 12 arcidiocesi e 27 diocesi, oltre a 6 monasteri autonomi. Ma il Genocidio armeno del 1915 fece scomparire del tutto queste circoscrizioni. Lo stesso Patriarca dovette lasciare Istanbul e la sede rimase vacante per anni. Con il Trattato di Losanna del 1923 il governo turco accett\u00f2 l'esistenza del Patriarcato Armeno di Costantinopoli, ma ne limit\u00f2 i compiti al solo ambito religioso. Solo per\u00f2 l'intervento del catholic\u00f2s di Echmiadzin pot\u00e9 normalizzare definitivamente la situazione con la nomina di Mesrob I Naroyan nel 1944. Questi per\u00f2 fu deposto nel 1950 dai suoi stessi fedeli. Successore fu Karekin Katciadurian che riorganizz\u00f2 il patriarcato e fond\u00f2 un seminario armeno.\nAttualmente la chiesa armena in Turchia possiede 35 chiese a Istanbul e dintorni, ed altre chiese a Kayseri, Diyarbak\u0131r, Derik, Alessandretta, Vak\u0131fl\u0131 K\u00f6y\u00fc e Kirikhan. La sua giurisdizione si estende ai fedeli armeni della Turchia e dell'isola di Creta in Grecia."}
{"id": "3002227", "revid": "1543377", "url": "https://it.wikipedia.org/wiki?curid=3002227", "title": "Raz-El-Ma", "text": "Raz-El-Ma \u00e8 un comune rurale del Mali facente parte del circondario di Goundam, nella regione di Timbuct\u00f9."}
{"id": "3002228", "revid": "86343", "url": "https://it.wikipedia.org/wiki?curid=3002228", "title": "Raz El Ma", "text": ""}
{"id": "3002229", "revid": "86343", "url": "https://it.wikipedia.org/wiki?curid=3002229", "title": "Razelma", "text": ""}
{"id": "3002230", "revid": "599013", "url": "https://it.wikipedia.org/wiki?curid=3002230", "title": "Live in Dublin", "text": ""}
{"id": "3002231", "revid": "124001377", "url": "https://it.wikipedia.org/wiki?curid=3002231", "title": "Episodi di Quincy (terza stagione)", "text": "La terza stagione della serie televisiva Quincy \u00e8 stata trasmessa in prima visione negli Stati Uniti d'America da NBC dal 16 settembre 1977 al 10 marzo 1978.\nIl cadavere scomparso.\nTrama.\nAlle 4 del mattino, Quincy viene svegliato dall'arrivo di un uomo alla sua barca. \u00c8 in pessime condizioni e muore prima che Quincy possa fare qualsiasi cosa per salvarlo.\nUn colpo alla testa, un colpo al cuore.\nTrama.\nQuando un pugile muore dopo aver combattuto un incontro, il suo allenatore viene accusato di non essersi preso cura di lui. Quincy scopre che c'\u00e8 dell'altro. Nel frattempo, l'avversario del pugile morto inizia a uscire con la sorella del defunto, mentre sua madre lo incolpa per la morte di suo figlio.\nLa polizia uccide.\nTrama.\nUn ufficiale di polizia alle prime armi viene coinvolto in una sparatoria mortale. All'inizio, Quincy dubita della storia dell'ufficiale, ma poi scopre che non tutto ci\u00f2 che ha detto era una bugia.\nQuestione di tempo.\nTrama.\nUn presunto annegamento accidentale in un centro benessere mette Quincy contro un avvocato astuto, assunto per impedire che la pubblicit\u00e0 negativa influisca sui profitti.\nMeglio morto che vivo.\nTrama.\nQuando un giovane lavoratore sindacale muore, apparentemente suicidandosi per avvelenamento da monossido di carbonio, entrambi i suoi capi vengono sospettati.\nSepolto vivo.\nTrama.\nQuincy lotta contro il tempo e una fornitura di ossigeno in esaurimento per individuare la prigione sotterranea di una vittima di rapimento dopo che il rapitore del ragazzo \u00e8 rimasto ucciso in un incidente d'auto.\nOre di angoscia.\nTrama.\nQuincy deve convincere un gruppo di dirottatori che l'aereo su cui si trovano loro e i loro ostaggi \u00e8 stato esposto a un virus mortale.\nCampione III.\nTrama.\nL'autopsia su una stella del football universitario rivela una malattia cerebrale congenita e Quincy esorta il fratello minore della vittima a rimanere fuori dalla prossima partita del liceo.\nEroe mancato.\nTrama.\nUn uomo confessa un omicidio, pensando di aver ucciso il suo capo, ma Quincy non \u00e8 convinto che il suo colpo sia stato quello che ha ucciso l'uomo e crede che non sia lui il colpevole.\nIl tocco della morte.\nTrama.\nIl cugino di Sam, Tad Kimura, \u00e8 una giovane stella nascente dei film di arti marziali. Sfortunatamente, muore inaspettatamente durante le riprese del suo ultimo film.\nLegame mortale.\nTrama.\nDopo che dodici persone in una piccola citt\u00e0 sono vittime di una misteriosa epidemia, Quincy e Sam vengono inviati in missione per identificare la malattia, prima che le vittime muoiano.\nL'ultimo dei dinosauri.\nTrama.\nQuando Will Preston, una star del cinema western e uno degli idoli di Quincy, viene trovato morto, Quincy discute con il tenente Monahan su cosa abbia realmente causato la sua morte.\nComplicit\u00e0 in omicidio.\nTrama.\nDopo aver affrontato quello che sembra essere un caso di omicidio aperto e chiuso, Quincy \u00e8 pronto a chiudere le sue scoperte. Poi riceve una richiesta da un suo amico che gestisce un programma che aiuta vecchi e giovani a lavorare insieme.\nQuestione di vita o di morte.\nTrama.\nA Quincy viene chiesto di coprire un medico di famiglia che lavora in una piccola comunit\u00e0 a nord di Los Angeles. L\u00ec viene coinvolto in un caso di negligenza medica dopo la morte di un uomo del posto.\nUn teschio nel deserto.\nLois Gibson (storia), Glen A. Larson e Lou Shaw (ideatori) \nTrama.\nQuincy corre contro il tempo per dimostrare che il cranio di un'apparente vittima di omicidio \u00e8 quello di un leader sindacale scomparso due anni prima.\nLa terza et\u00e0.\nTrama.\nUna donna muore improvvisamente quando sorprende un ladro nella sua casa. Quincy scopre che la sua morte \u00e8 stata il risultato di un trauma prolungato di suo marito, un impenitente picchiatore della moglie che \u00e8 politicamente abbastanza potente da minacciare la carriera di Quincy.\nNon c'\u00e8 due senza tre.\nTrama.\nUna giovane donna muore in un bar, apparentemente per un attacco di cuore. Dopo l'autopsia, Quincy \u00e8 sicuro che qualcosa non sia come sembra e presto scopre alcuni fatti inquietanti sul marito della vittima.\nCadavere in frigorifero.\nTrama.\nQuincy indaga sulla morte di un eccentrico milionario, il cui sontuoso attico era protetto da un sistema di sicurezza apparentemente impenetrabile.\nDuplice omicidio.\nTrama.\nQuincy ha dei dubbi sulle scoperte del dottor Asten in un'autopsia che ha eseguito su un uomo, morto nell'incendio di un nightclub. Asten ritiene che l'uomo sia vittima di un omicidio, mentre Quincy ritiene che potrebbe essere morto per cause naturali.\nRequiem per vivi.\nTrama.\nMentre lavorano fino a tardi in obitorio, Quincy e Sam vengono presi in ostaggio dal capo del sindacato Vincent DiNardi. L'uomo \u00e8 stato avvelenato e vuole che i due medici legali scoprano come gli \u00e8 stata somministrata la tossina."}
{"id": "3002234", "revid": "729019", "url": "https://it.wikipedia.org/wiki?curid=3002234", "title": "Rutger Worm", "text": "Carriera.\nClub.\nRutger ha iniziato la sua carriera al \"Quick 1888\" a Nimega. In seguito si trasfer\u00ec alla squadra giovanile del Stichting Betaald Voetbal Vitesse per due anni, prima di finire presso l'accademia di calcio del NEC nel 2000.\nViene promosso in prima squadra nella stagione 2004-2005, da allora parte spesso dalla panchina, ma riesce a segnare alcuni gol.\nHa fatto il suo debutto nel calcio professionistico in un match di Eredivisie, la massima divisione calcistica olandese, contro l'Heerenveen nel 2004.\nWorm ha firmato con il club australiano, fondato nel 2008, del Melbourne Heart che ha sede a Melbourne, in Australia, appena promosso in A-League, prima divisione australiana. Egli si unir\u00e0 alla squadra all'inizio della stagione 2010-2011.\nNazionale.\nRutger ha fatto parte della nazionale di calcio olandese under-19 e under-21, riuscendo a segnare alcuni gol."}
{"id": "3002239", "revid": "1305772", "url": "https://it.wikipedia.org/wiki?curid=3002239", "title": "Tele", "text": ""}
{"id": "3002241", "revid": "599013", "url": "https://it.wikipedia.org/wiki?curid=3002241", "title": "T\u00e9l\u00e9", "text": "T\u00e9l\u00e9 \u00e8 un comune rurale del Mali facente parte del circondario di Goundam, nella regione di Timbuct\u00f9.\nIl comune \u00e8 composto da 4 nuclei abitati:"}
{"id": "3002243", "revid": "124930878", "url": "https://it.wikipedia.org/wiki?curid=3002243", "title": "Episodi di Quincy (quarta stagione)", "text": "La quarta stagione di \"Quincy\" \u00e8 stata trasmessa in prima visione negli Stati Uniti d'America dalla NBC dal 21 settembre 1978 al 12 aprile 1979.\nLe ultime sei ore.\nTrama.\nAvendo finalmente un po' di tempo libero, Quincy si allontana da Los Angeles con Barbara, la sua ultima fiamma. Quasi finiscono fuori strada e poi assistono a un incidente.\nUna carriera pericolosa.\nTrama.\nQuando un incidente automobilistico si rivela fatale per un ex pilota del Gran Premio, solo l'autopsia di Quincy bolla l'incidente come un possibile omicidio.\nUna vita da salvare.\nTrama.\nLe capacit\u00e0 di persuasione di Quincy vengono messe a dura prova quando fa una crociata per la rivalutazione di un bambino di 7 anni come bambino autistico.\nUna questione razziale.\nTrama.\nUn paziente muore poche ore dopo aver subito con successo un'operazione chirurgica. Un medico di 'Azione Affermativa' viene sospeso a causa del suo 'errore'.\nL'altra immagine.\nTrama.\nUn incendio in una piccola stanza di un motel provoca la morte della donna single che lo occupa. Le prove dimostrano che la vittima \u00e8 Jessica Ross, la giornalista pi\u00f9 importante del paese.\nMomento critico.\nTrama.\nQuincy \u00e8 gravemente ferito sulla scena di un crimine, quindi tocca a Sam, Asten e al tenente Monahan risolvere il caso a cui stava lavorando e catturare la persona che gli ha sparato.\nVivo o morto?\nTrama.\nUn'apparente vittima di omicidio diventa l'oggetto dell'indagine approfondita e dell'identificazione di Quincy quando sua madre e sua sorella insistono sul fatto che sia ancora vivo.\nCadaveri in soffitta.\nTrama.\nL'ultima amica di Quincy si trasferisce in un nuovo appartamento e scopre accidentalmente due corpi mummificati.\nNotte da apocalisse.\nTrama.\nDopo quattro notti di pioggia continua, un uomo trova un cadavere vicino alla sua auto. Una volta completata l'autopsia, Quincy annuncia che l'uomo \u00e8 morto di tifo, una malattia estremamente contagiosa.\nQuestione di vita o morte.\nTrama.\nL'ufficio del medico legale sta aiutando un ospedale con il loro programma di donazione di organi. Quincy va l\u00ec per aiutare a dichiarare morto un giovane, il cui rene spetterebbe a un uomo costantemente sottoposto a dialisi.\nCasa senza uscita.\nTrama.\nQuincy indaga sulla morte di un giovane in una casa per persone che hanno commesso un crimine, ma sono considerate mentalmente incapaci e quindi non condannabili alla prigione vera e propria.\nStrane amicizie.\nTrama.\nUna retata di prostitute segue la morte di un atleta che ha contratto un ceppo di gonorrea resistente ai farmaci.\nLa maschera e il volto.\nTrama.\nQuincy approfondisce il mondo della chirurgia estetica dopo aver svolto l'autopsia di una donna che si \u00e8 suicidata perch\u00e9 odiava le cicatrici causate da un'operazione fallita.\nUn grido nella notte (1\u00aa parte).\nTrama.\nIl figlio di un amico di Quincy muore per un collasso causato da una massiccia overdose di farmaci. Quincy e il padre del ragazzo sono determinati a scoprire chi ha prescritto i farmaci e perch\u00e9 il ragazzo non \u00e8 stato in grado di ricevere aiuto.\nUn grido nella notte (2\u00aa parte).\nTrama.\nQuincy continua nella sua ricerca per chiudere l'ambulatorio del dottor Colella e impedirgli di continuare a emettere prescrizioni per i tossicodipendenti.\nDopo il disastro.\nTrama.\nUn grosso aereo passeggeri precipita a 40 miglia da Los Angeles. Quincy e Sam vengono inviati per iniziare l'identificazione dei corpi e per assicurarsi che la scena dell'incidente sia mantenuta intatta.\nL'angelo tenebroso.\nTrama.\nMonaghan chiede a Quincy di mettere l'autopsia di un giovane ladro d'auto in cima alla sua lista di priorit\u00e0, affermando che un agente di polizia ha inseguito e ucciso la vittima dopo averla fermata insieme ai suoi complici nella loro auto rubata.\nCura te stesso.\nTrama.\nUn'adolescente muore dopo un aborto e Quincy scopre dal suo ragazzo che il medico che ha operato la ragazza potrebbe essere stato ubriaco. Quincy trova difficile ritenerlo responsabile quando tutti intorno a lui sono cos\u00ec disposti a coprirlo.\nPromessa da mantenere.\nTrama.\nQuincy e Sam devono rimanere fino a tardi in ufficio, ripassando il lavoro che \u00e8 stato completato da un medico legale che, si \u00e8 scoperto, non era qualificato per il lavoro.\nSemper fidelis.\nTrama.\nLa morte di una recluta dei marine potrebbe essere il risultato della vendetta di un sergente istruttore.\nProblema di inquinamento.\nTrama.\nQuincy scopre che un operaio edile \u00e8 morto a causa dell'inquinamento del terreno sotto casa sua.\nSfida mortale.\nTrama.\nL'assistente di un mago in pensione muore eseguendo la migliore illusione del suo mentore.\nLa cruna dell'ago.\nTrama.\nLa morte accidentale di una donna malata oltraggia Quincy quando scopre che la donna era stata in cura presso un medico olistico ed era stata curata con rimedi naturali, non riconosciuti dalla scienza."}
{"id": "3002254", "revid": "124921771", "url": "https://it.wikipedia.org/wiki?curid=3002254", "title": "Handball Trophy 2008-2009 (pallamano maschile)", "text": "L'Handball Trophy 2008-2009 \u00e8 stata la quinta edizione del torneo annuale organizzato dalla Federazione Italiana Gioco Handball.\n\u00c8 stato disputato da gioved\u00ec 18 a sabato 20 settembre 2008 ed hanno partecipano le otto squadre iscritte al campionato di Serie A \u00c9lite 2008-2009.\nGli incontri si sono disputati al Palabursi di Rubiera.\nLa competizione prevedeva la disputa di due gironi eliminatori da quattro squadre ciascuno con la formula del girone all'italiana con incontri di sola andata; a seguire semifinali e finali."}
{"id": "3002258", "revid": "123843921", "url": "https://it.wikipedia.org/wiki?curid=3002258", "title": "Episodi di Quincy (quinta stagione)", "text": "La quinta stagione della serie televisiva Quincy \u00e8 stata trasmessa in prima visione negli Stati Uniti d'America dalla NBC dal 20 settembre 1979 al 30 aprile 1980.\nL'erba mortale.\nTrama.\nQuincy indaga sulla morte di un adolescente che ha fumato marijuana trattata con una sostanza chimica che stimola la crescita delle piante.\nMorte all'ippodromo.\nTrama.\nQuincy e Danny vanno all'ippodromo e, mentre sono l\u00ec, vedono un cavallo impazzire nelle scuderie. Il cavallo uccide uno dei fantini ma, dopo aver completato la sua autopsia, Quincy pensa che non sia stato un incidente.\nPer la morte di un bambino.\nTrama.\nUna piccola turbolenta repubblica insulare sudamericana fa morire dei bambini.\nHollywood capolinea.\nTrama.\nLa morte di un'adolescente porta Quincy a indagare nel mondo della prostituzione adolescenziale e della pornografia infantile.\nUna storia di diamanti.\nTrama.\nDue agenti della dogana vogliono l'aiuto di Quincy per catturare i membri di un giro di contrabbando di diamanti.\nDolce terra della libert\u00e0.\nTrama.\nUn poliziotto viene ucciso durante una visita di routine a una casa. L'assassino si scopre essere un vecchio amico di Sam, l'uomo pi\u00f9 gentile che Sam abbia mai conosciuto. Arrestato, ammette di aver ucciso il poliziotto e poi, mentre si trova in cella, si suicida.\nMorte equivoca.\nTrama.\nUn evangelista la cui chiesa \u00e8 indagata dal governo viene trovato morto in una stanza di un motel, con droga e alcol sul comodino.\nTacita cospirazione.\nTrama.\nUna ragazza cade da un dirupo mentre era con il suo ragazzo. Quincy crede alla storia del ragazzo secondo cui si \u00e8 suicidata nonostante tutti gli altri credano che l'abbia uccisa.\nEpidemia da denaro.\nTrama.\nR.W. Collins, un famoso dirottatore fuggito con il paracadute da un aereo con i suoi soldi cinque anni fa, viene trovato morto, appeso a un albero nel Parco Nazionale.\nPer il bene dei miei pazienti.\nTrama.\nDopo le morti facilmente evitabili di due pazienti a basso reddito, Quincy \u00e8 spinto a cambiare la politica di un ospedale privato che non tratta pazienti che non possono pagare per i servizi forniti.\nDelitto in carcere.\nTrama.\nMentre si reca a un convegno di patologo forense a Sacramento, Quincy viene fermato dallo sceriffo per strada. Quincy stava cercando di restare sveglio sporgendo la testa dal finestrino. Lo sceriffo decide di metterlo in prigione per il suo bene.\nOnora il padre e la madre.\nTrama.\nQuando un anziano si suicida in ospedale, Quincy scopre la tragedia degli abusi dei genitori e si ritrova a indagare in un centro per anziani.\nImmunit\u00e0 diplomatica.\nTrama.\nQuincy sventa i piani di un assassino determinato a uccidere un malato dittatore latinoamericano in visita negli Stati Uniti per cure mediche.\nRivolta.\nTrama.\nQuincy e Sam vengono chiamati in una prigione per aiutare a indagare sull'omicidio di uno dei detenuti. Una volta l\u00ec, si ritrovano presto tenuti in ostaggio dai prigionieri quando iniziano una rivolta.\nL'incompetenza uccide.\nTrama.\nUn'autopsia porta Quincy al pronto soccorso dove un medico incompetente sta aspettando che muoia piuttosto che tentare di salvarlo.\nUn'ora infelice.\nTrama.\nUn adolescente muore in un incidente d'auto.\nVincere ad ogni costo.\nTrama.\nUna promettente ginnasta di nome Sally collassa durante un allenamento e muore. Quincy sospetta che l'allenatrice del liceo, Virginia Hart, stia fornendo alla squadra farmaci per migliorare le prestazioni in prossimit\u00e0 di una competizione nazionale.\nUn delitto ben simulato.\nTrama.\nQuincy \u00e8 sconvolto quando Asten lo fa andare in vacanza e chiama un giovane e grazioso patologo per eseguire l'autopsia su un consigliere comunale che \u00e8 stato trovato morto alla base di una tromba delle scale.\nT.K.O..\nTrama.\nUn chirurgo incompetente che esegue operazioni nel suo ufficio mal attrezzato provoca la morte di un pugile e di uno chef.\nL'ultimo dono.\nTrama.\nUn vecchio amico di Quincy \u00e8 morto in seguito a un incidente aereo.\nPanico allo stadio.\nTrama.\nTre morti per intossicazione alimentare legate a uno stadio di calcio dove si svolger\u00e0 una grande partita di campionato. Quincy ha tre giorni per trovare la fonte prima che 90.000 spettatori vengano a guardare la partita e messi in pericolo.\nNon si tratta cos\u00ec un paziente.\nTrama.\nLa morte di una vittima di arma da fuoco potrebbe essere stata causata dall'incompetenza di un medico... o potrebbe essere stata l'opera di un killer professionista."}
{"id": "3002260", "revid": "110157", "url": "https://it.wikipedia.org/wiki?curid=3002260", "title": "Lago Tele", "text": "Il lago Tele (francese lac T\u00e9l\u00e9) \u00e8 un lago situato nel nord-est della Repubblica del Congo, probabilmente originato dalla caduta di un meteorite pi\u00f9 di 80 milioni di anni fa.\n. Il lago \u00e8 circondato da foreste paludose ancora non completamente esplorate."}
{"id": "3002264", "revid": "767487", "url": "https://it.wikipedia.org/wiki?curid=3002264", "title": "1TYM", "text": "I 1TYM (, pronunciato all'inglese \"One Time\") sono stati un gruppo musicale sudcoreano attivo dal 1998 al 2006, composto dai quattro membri Oh Jin-hwan, Teddy Park, Song Baek-kyoung e Danny.\nStoria.\nTeddy Park e Danny sono cresciuti a Los Angeles e sono stati scoperti l\u00ec quando erano adolescenti da un produttore che lavorava con Yang Hyun-suk. Dopo i due furono scritturati alla, YG Entertainment, e si trasferirono in Corea del Sud. Il gruppo composto da quattro membri: Teddy, Danny, Jinhwan r Baekyoung debuttarono come 1TYM nel 1998 con l'album \"One Time for Your Mind\". \u00c8 stato uno degli album pi\u00f9 venduti dell'anno e ha vinto numerosi premi importanti.\nPausa.\nI 1TYM andarono in pausa nel 2006 a causa del servizio militare obbligatorio di Oh Jin-hwan. Sebbene non siano mai stati ufficialmente sciolti, da allora non sono pi\u00f9 attivi come gruppo. La loro ultima esibizione \u00e8 avvenuta nel 2008, quando erano ospiti del concerto giapponese dei Big Bang, \"Stand Up\".\nOh Jin-hwan e Song Baek-kyung lasciarono l'industria dell'intrattenimento e da allora si sono sposati e hanno iniziato a prendersi cura delle loro rispettive famiglie. La canzone pi\u00f9 di recente ha fatto la sua apparizione su Radio Star al fianco di altri cantanti Joon Park e Kim Tae-woo e Jun Jin. Ha dichiarato che lui e Oh erano soci in affari e gestiscono un ristorante insieme."}
{"id": "3002265", "revid": "123897748", "url": "https://it.wikipedia.org/wiki?curid=3002265", "title": "Episodi di Quincy (sesta stagione)", "text": "La sesta stagione della serie televisiva Quincy \u00e8 stata trasmessa in prima visione negli Stati Uniti d'America dal NBC dal 16 settembre 1980 al 6 maggio 1981.\nGli ultimi diritti.\nTrama.\nIl dottor Volmer, amico e collega di Quincy, ottiene una promozione per l'impegno dimostrato nella sua professione. L'entusiasmo di Volmer per\u00f2 dura poco. La morte di un giovane per overdose e di una persona in un misterioso incidente d'auto creano infatti seri problemi al medico che lo costringono ad abbandonare il proprio incarico. Quincy accorre in aiuto di Volmer.\nUna questione di principio.\nTrama.\nL'ex detenuto Denbo \u00e8 accusato di violenza carnale. Le impronte dei denti sul corpo della ragazza sembrano corrispondere a quelle del giovane, ma Sam, collaboratore di Quincy, trova una piccola differenza che permette il rilascio dell'imputato.\nCambio di guardia.\nTrama.\nUn avvocato, che era anche uno spacciatore di cocaina, viene assassinato da truffatori che gli iniettano una dose letale di cocaina. Gli assassini cercano di farlo sembrare un incidente: mettono la vittima nella sua auto e accendono il mezzo in modo che esca di strada ed esploda.\nLa morte silenziosa.\nTrama.\nUn errore nell'ufficio del coroner riguardante una morte in culla colpisce non solo Quincy e lo staff, ma anche i genitori.\nLa speranza di Elkwood.\nTrama.\nUn allenatore di atletica viene preso di mira quando il suo atleta di punta muore dopo un'estenuante sessione di allenamento. Quincy deve stabilire se la morte \u00e8 avvenuta per cause naturali o per omicidio colposo.\nParadiso delle palme.\nTrama.\nQuando la peste bubbonica colpisce una riserva di nativi americani, Quincy deve trovare la fonte dell'epidemia prima che l'apertura di un nuovo prestigioso campo da golf metta a rischio altre vite.\nIl miracolo e la fede.\nTrama.\nQuincy e Sam si recano in un piccolo villaggio dell'America Centrale per aiutare a identificare i resti di un'icona religiosa.\nLa macchia della colpevolezza.\nTrama.\nMentre lavora come consulente tecnico in un documentario su un omicidio, Quincy scopre che l'omicidio in questione \u00e8 stato perseguito ingiustamente.\nCara mummia.\nTrama.\nQuincy si imbatte in un complotto ideato da un gruppo di criminali di guerra nazisti per utilizzare una mummia egiziana e contrabbandare gemme rare dal Cairo a Los Angeles.\nCacciatore di teste.\nTrama.\nQuando il corpo di una hostess di linea aerea viene trovato con lo stomaco squarciato, l'indagine di Quincy si imbatte in un'interferenza da parte degli Affari Interni, che \u00e8 certa che un agente di polizia sia coinvolto nell'operazione di contrabbando di droga.\nVittime inutili.\nTrama.\nUn incidente aereo di linea nella baia di Santa Monica fa scattare Quincy in azione combattendo per la sicurezza dei passeggeri delle compagnie aeree.\nIl giurato.\nTrama.\nMentre presta servizio in una giuria, Quincy trova diversi errori nell'esposizione dell'accusa.\nChi parla in difesa dei bambini?\nTrama.\nQuando il corpo di una ragazza scomparsa viene ritrovato in un cassonetto, le indagini di Quincy lo portano nel mondo delle molestie su minori e della pornografia.\nPerch\u00e9 ignorarli.\nTrama.\nLa tragica morte di un adolescente mette Quincy in azione combattendo per lo sviluppo di farmaci orfani.\nLe pi\u00f9 tristi parole.\nTrama.\nQuincy viene coinvolto da una donna che potrebbe aver ucciso suo marito, mentre un tenace investigatore assicurativo la segue.\nUn facile bersaglio.\nTrama.\nUn assassino ucciso prima del colpo fa correre Quincy a svelare chi \u00e8 il bersaglio prima che sia troppo tardi.\nLa dieta dimagrante.\nTrama.\nQuincy indaga sulla morte di una modella.\nVeglia di paura.\nTrama.\nUn gruppo di vigilanti inizia una sparatoria contro un killer che provoca la morte di un passante innocente e Quincy usa tutte le risorse dell'ufficio del coroner per scoprire cosa \u00e8 successo esattamente e chi \u00e8 il responsabile."}
{"id": "3002267", "revid": "84184", "url": "https://it.wikipedia.org/wiki?curid=3002267", "title": "Bazzoni", "text": ""}
{"id": "3002270", "revid": "287204", "url": "https://it.wikipedia.org/wiki?curid=3002270", "title": "Radiazioni non ionizzanti", "text": "I termini Radiazioni non ionizzanti o NIR \"(Non-Ionizing Radiations)\" si riferiscono a qualunque tipo di radiazione elettromagnetica che non trasporta sufficiente energia per quanto per ionizzare atomi o molecole \u2014 ovvero, per rimuovere completamente un elettrone da un atomo o molecola.\nInvece di produrre ioni carichi attraversando la materia, la radiazione elettromagnetica ha sufficiente energia solo per eccitare il movimento di un elettrone ad uno stato energetico superiore. Nondimeno diversi effetti biologici vengono osservati per diversi tipi di radiazioni non-ionizzanti.\nLe radiazioni non ionizzanti possono causare problemi di salute, in particolare i raggi ultravioletti non ionizzanti (UV-A) possono causare melanomi e tumori della pelle, ma generalmente non rappresentano un rischio significativo per la salute. Al contrario, le radiazioni ionizzanti hanno una frequenza pi\u00f9 alta e una lunghezza d'onda pi\u00f9 corta rispetto alle radiazioni non ionizzanti e possono rappresentare un serio rischio per la salute: l'esposizione ad esse pu\u00f2 causare ustioni, malattie da radiazioni, molti tipi di cancro e danni genetici.\nLa regione in cui la radiazione \u00e8 considerata \"ionizzante\" non \u00e8 ben definita, poich\u00e9 diverse molecole e atomi ionizzano a diverse energie. Le definizioni usuali hanno suggerito che le radiazioni con energie di particelle o fotoni inferiori a 10 elettronvolt (eV) siano considerate non ionizzanti. Un'altra soglia suggerita \u00e8 33 elettronvolt, che \u00e8 l'energia necessaria per ionizzare le molecole d'acqua. La luce del Sole che raggiunge la Terra \u00e8 composta in gran parte da radiazioni non ionizzanti, poich\u00e9 i raggi ionizzanti del lontano ultravioletto sono filtrati dai gas dell'atmosfera, in particolare dall'ossigeno.\nMeccanismi di interazione con la materia, compreso il tessuto vivente.\nIl vicino ultravioletto, la luce visibile, l'infrarosso, le microonde, le onde radio e le radiofrequenze a bassa frequenza (onde lunghe) sono tutti esempi di radiazioni non ionizzanti. Al contrario, il lontano ultravioletto, i raggi X, i raggi gamma e tutte le radiazioni di particelle provenienti dal decadimento radioattivo sono ionizzanti. Le radiazioni elettromagnetiche visibili e vicine all'ultravioletto possono indurre reazioni fotochimiche o accelerare reazioni radicali, come l'invecchiamento fotochimico delle vernici o la scomposizione dei composti aromatizzanti nella birra per produrre il \"sapore fulminante\". La radiazione ultravioletta vicina, sebbene tecnicamente non ionizzante, pu\u00f2 eccitare e causare reazioni fotochimiche in alcune molecole. Ci\u00f2 accade perch\u00e9 alle energie dei fotoni a frequenze nell'ultravioletto, le molecole possono essere eccitate elettronicamente o sotto forma di radicali liberi, anche senza che avvenga la ionizzazione.\nIl verificarsi della ionizzazione dipende dall'energia delle singole particelle (o onde) e non dal loro numero. Un'intensa irradiazione di particelle (o onde) non causer\u00e0 ionizzazione se queste particelle (o onde) non trasportando energia sufficiente per essere ionizzanti, a meno che non aumentino la temperatura di un corpo fino a un punto abbastanza alto da ionizzare piccole frazioni di atomi o molecole mediante il processo di ionizzazione termica. In tali casi, anche la \"radiazione non ionizzante\" \u00e8 in grado di provocare la ionizzazione termica se deposita abbastanza calore per aumentare le temperature fino ad arrivare alle energie di ionizzazione. Queste reazioni si verificano a energie molto pi\u00f9 elevate rispetto alle radiazioni ionizzanti, che richiedono solo una singola particella per ionizzare. Un esempio familiare di ionizzazione termica \u00e8 la ionizzazione a fiamma di un fuoco comune e l'imbrunimento, reazioni in alimenti comuni indotte dalla radiazione infrarossa, durante la cottura alla griglia.\nL'energia delle particelle di radiazioni non ionizzanti \u00e8 bassa e, invece di produrre ioni carichi quando attraversano la materia, la radiazione elettromagnetica non ionizzante ha solo energia sufficiente per modificare le configurazioni di valenza rotazionale, vibrazionale o elettronica di molecole e atomi. Questo produce effetti termici. I possibili effetti non termici di forme di radiazioni non ionizzanti sui tessuti viventi sono stati studiati solo di recente. Gran parte del dibattito attuale riguarda livelli relativamente bassi di esposizione alle radiazioni a radiofrequenza (RF) dei telefoni cellulari e delle stazioni base che producono effetti \"non termici\". Alcuni esperimenti hanno suggerito che potrebbero esserci effetti biologici a livelli di esposizione non termici, ma le prove per la produzione di rischi per la salute sono contraddittorie e non provate. La comunit\u00e0 scientifica e gli organismi internazionali riconoscono che sono necessarie ulteriori ricerche per migliorare la nostra comprensione in alcune aree. Nel frattempo, il consenso \u00e8 che non ci sono prove scientifiche coerenti e convincenti di effetti negativi sulla salute causati dalle radiazioni RF a potenze sufficientemente basse da non produrre effetti sulla salute termica.\nTipi di radiazioni elettromagnetiche non ionizzanti.\nVedi: radiazione elettromagnetica\nVicino ultravioletto.\nLa luce ultravioletta pu\u00f2 causare ustioni alla pelle e cataratta agli occhi. L'ultravioletto \u00e8 classificato in UV vicino, medio e lontano in base all'energia. L'ultravioletto vicino e medio sono tecnicamente non ionizzanti, ma tutte le lunghezze d'onda dell'UV possono causare reazioni fotochimiche che, in una certa misura, imitano la ionizzazione (inclusi danni al DNA e cancerogenesi). La radiazione UV superiore a 10 eV (lunghezza d'onda inferiore a 125 nm) \u00e8 considerata ionizzante. Il resto dello spettro UV da 3,1 eV (400 nm) a 10 eV, sebbene tecnicamente non ionizzante, pu\u00f2 produrre reazioni fotochimiche che danneggiano le molecole con mezzi diversi dal semplice calore. Poich\u00e9 queste reazioni sono spesso molto simili a quelle causate dalle radiazioni ionizzanti, spesso l'intero spettro UV \u00e8 considerato equivalente alla radiazione ionizzante nella sua interazione con molti sistemi (compresi i sistemi biologici).\nAd esempio, la luce ultravioletta, anche nella gamma non ionizzante, pu\u00f2 produrre radicali liberi che inducono danni cellulari e pu\u00f2 essere cancerogena. La fotochimica, come la formazione del dimero di pirimidina nel DNA, pu\u00f2 avvenire attraverso la maggior parte della banda UV, inclusa gran parte della banda che \u00e8 formalmente non ionizzante. La luce ultravioletta induce la produzione di melanina dalle cellule dei melanociti per causare l'abbronzatura della pelle. La vitamina D viene prodotta sulla pelle da una reazione radicale avviata dai raggi UV.\nGli occhiali da sole in plastica (policarbonato) generalmente assorbono le radiazioni UV. La sovraesposizione ai raggi UV agli occhi provoca cecit\u00e0 da neve, comune alle aree con superfici riflettenti, come neve o acqua.\nLuce visibile.\nVedi: Luce\nLa luce, o luce visibile, \u00e8 la gamma molto ristretta di radiazione elettromagnetica visibile all'occhio umano (circa 400-700 nm) o fino a 380-750 nm. Pi\u00f9 in generale, i fisici si riferiscono alla luce come radiazione elettromagnetica di tutte le lunghezze d'onda, visibili o meno.\nLa luce visibile ad alta energia \u00e8 luce blu-violetta con un potenziale dannoso pi\u00f9 elevato.\nInfrarossi.\nVedi: infrarossi\nLa luce infrarossa (IR) \u00e8 una radiazione elettromagnetica con una lunghezza d'onda compresa tra 0,7 e 300 micrometri, che equivale a un intervallo di frequenza compreso tra circa 1 e 430 THz. Le lunghezze d'onda IR sono pi\u00f9 lunghe di quelle della luce visibile, ma pi\u00f9 corte di quelle delle microonde. La luce del sole fornisce un'irradiazione di poco pi\u00f9 di 1 kilowatt per metro quadrato a livello del mare. Di questa energia, 527 watt sono radiazioni infrarosse, 445 watt sono luce visibile e 32 watt sono radiazioni ultraviolette.\nMicroonde.\nVedi: microonde\nLe microonde sono onde elettromagnetiche con lunghezze d'onda che vanno da un metro a un millimetro, o equivalentemente, con frequenze comprese tra 300 MHz (0,3 GHz) e 300 GHz. Questa ampia definizione include sia le UHF che le EHF (onde millimetriche). In tutti i casi, il campo delle microonde include l'intera banda SHF (da 3 a 30 GHz o da 10 a 1 cm). Le applicazioni includono telefoni cellulari, radar, scanner aeroportuali, forni a microonde, satelliti di telerilevamento terrestre e comunicazioni radio e satellitari.\nOnde radio.\nVedi: onde radio\nLe onde radio sono un tipo di radiazione elettromagnetica con lunghezze d'onda nello spettro elettromagnetico pi\u00f9 lunghe della luce infrarossa. Come tutte le altre onde elettromagnetiche, viaggiano alla velocit\u00e0 della luce. Le onde radio naturali sono prodotte da fulmini o da oggetti astronomici. Le onde radio generate artificialmente vengono utilizzate per comunicazioni radio fisse e mobili, trasmissioni, radar e altri sistemi di navigazione, comunicazioni satellitari, reti di computer e innumerevoli altre applicazioni. Differenti frequenze di onde radio hanno differenti caratteristiche di propagazione nell'atmosfera terrestre; le onde lunghe possono coprire una parte della Terra in modo molto coerente, le onde pi\u00f9 corte possono essere riflesse dalla ionosfera e viaggiare per il mondo, e le lunghezze d'onda molto pi\u00f9 corte si piegano o riflettono molto poco.\nFrequenza molto bassa (VLF).\nLa frequenza molto bassa o VLF \u00e8 la gamma di RF da 3 a 30 kHz. Poich\u00e9 non c'\u00e8 molta larghezza di banda in questa banda dello spettro radio, vengono utilizzati solo i segnali pi\u00f9 semplici, come per la navigazione radio. \u00c8 conosciuta anche come banda miriametrica o onda miriametrica poich\u00e9 le lunghezze d'onda vanno da dieci a un miriametro (un'unit\u00e0 metrica obsoleta pari a 10 chilometri).\nFrequenza estremamente bassa (ELF).\nLa frequenza estremamente bassa (ELF) \u00e8 la gamma delle frequenze di radiazione da 300 Hz a 3 kHz. Negli studi che riguardano l'atmosfera viene solitamente data una definizione alternativa, da 3 Hz a 3 kHz. Negli studi che riguardano la magnetosfera, le oscillazioni elettromagnetiche a frequenza pi\u00f9 bassa (pulsazioni che si verificano al di sotto di ~ 3 Hz) sono considerate nell'intervallo ULF, che \u00e8 quindi anche definito in modo diverso dalle bande radio ITU.\nRadiazione termica.\nVedi: radiazione termica\nLa radiazione termica, sinonimo comune di infrarossi a temperature comunemente riscontrate sulla Terra, \u00e8 il processo mediante il quale la superficie di un oggetto irradia la sua energia termica sotto forma di onde elettromagnetiche. Le radiazioni infrarosse che si possono sentire emanare da un riscaldatore domestico, una lampada a infrarossi o un forno da cucina sono esempi di radiazione termica, cos\u00ec come l'IR e la luce visibile emessi da una lampadina a incandescenza incandescente (non abbastanza calda da emettere a frequenze uguali o superiori al blu e quindi appaiono giallastre; le lampade fluorescenti non sono termiche e possono apparire pi\u00f9 blu). La radiazione termica viene generata quando l'energia dal movimento delle particelle cariche all'interno delle molecole viene convertita in energia radiante delle onde elettromagnetiche. La frequenza d'onda emessa dalla radiazione termica ha una distribuzione di probabilit\u00e0 dipendente solo dalla temperatura, e per un corpo nero \u00e8 data dalla legge della radiazione di Planck. La legge di spostamento di Wien fornisce la frequenza pi\u00f9 probabile della radiazione emessa e la legge di Stefan-Boltzmann fornisce l'intensit\u00e0 del calore (potenza emessa per area).\nParti dello spettro elettromagnetico della radiazione termica possono essere ionizzanti, se l'oggetto che emette la radiazione \u00e8 abbastanza caldo (ha una temperatura sufficientemente alta). Un esempio comune di tale radiazione \u00e8 la luce solare, che \u00e8 radiazione termica dalla fotosfera solare e che contiene abbastanza luce ultravioletta da causare la ionizzazione in molte molecole e atomi. Un esempio estremo \u00e8 il lampo della detonazione di un'arma nucleare , che emette un gran numero di raggi X ionizzanti puramente come prodotto del riscaldamento dell'atmosfera intorno alla bomba a temperature estremamente elevate.\nCome notato sopra, anche la radiazione termica a bassa frequenza pu\u00f2 causare la ionizzazione della temperatura ogni volta che deposita energia termica sufficiente per aumentare le temperature a un livello sufficientemente alto. Esempi comuni di ci\u00f2 sono la ionizzazione (plasma) osservata nelle fiamme comuni e i cambiamenti molecolari causati dalla \" doratura \" nella cottura degli alimenti, che \u00e8 un processo chimico che inizia con una grande componente di ionizzazione.\nRadiazione del corpo nero.\nVedi: radiazione del corpo nero\n\"La radiazione del corpo nero\" \u00e8 la radiazione proveniente da un corpo ideale che emette a qualsiasi temperatura la massima quantit\u00e0 possibile di radiazione a una data lunghezza d'onda. Un corpo nero assorbir\u00e0 anche la massima radiazione incidente possibile a una data lunghezza d'onda. La radiazione emessa copre l'intero spettro elettromagnetico e l'intensit\u00e0 (potenza/unit\u00e0-area) ad una data frequenza \u00e8 dettata dalla legge di Planck . Un corpo nero a temperature pari o inferiori alla temperatura ambiente apparirebbe quindi assolutamente nero in quanto non rifletterebbe alcuna luce. In teoria un corpo nero emette radiazioni elettromagnetiche su tutto lo spettro, dalle onde radio a bassissima frequenza ai raggi X. La frequenza alla quale la radiazione del corpo nero \u00e8 al massimo \u00e8 data dalla legge di Wien."}
{"id": "3002271", "revid": "125476852", "url": "https://it.wikipedia.org/wiki?curid=3002271", "title": "Episodi di Quincy (settima stagione)", "text": "La settima stagione della serie televisiva Quincy \u00e8 stata trasmessa in prima visione negli Stati Uniti d'America dalla NBC dal 28 ottobre 1981 al 12 maggio 1982.\nRicordi di Allison.\nTrama.\nA una fiera del lavoro, Quincy vede una donna terrorizzata cadere da una scala mobile. In ospedale, la donna non riesce a ricordare n\u00e9 il suo nome, n\u00e9 il suo passato. Quincy \u00e8 determinato a scoprire chi \u00e8, ma il tempo sta per scadere perch\u00e8 qualcuno vuole questa donna morta.\nL'ora d'oro.\nTrama.\nQuando una giovane ragazza muore in un incidente d'auto, le indagini di Quincy lo portano a informazioni inquietanti \nsull'assistenza al pronto soccorso e la necessit\u00e0 di centri traumatologici per gestire i feriti gravi.\nNavigando dolcemente verso la pazzia (1\u00aa parte).\nTrama.\nDurante una crociera a Tahiti, Quincy e la dottoressa Janet Carlyle intervengono e aiutano l'equipaggio quando una misteriosa malattia infettiva colpisce i passeggeri della nave.\nNavigando dolcemente verso la pazzia (2\u00aa parte).\nTrama.\nCon la nave da crociera che non pu\u00f2 attraccare in nessuna delle isole della zona, tocca a Quincy e Janet scoprire esattamente quale sia la malattia a bordo prima che tutti sulla nave lo scoprano e inizino a farsi prendere dal panico.\nUn comodo stratagemma.\nTrama.\nQuincy viene coinvolto in una campagna contro la guida in stato di ebbrezza, dopo un caso difficile che coinvolge un pedone, ucciso da un importante avvocato con una sterzata improvvisa.\nTerapia equestre.\nTrama.\nQuincy indaga sulla morte del proprietario di un ranch, mentre il dottor Astin e sua moglie discutono con il proprio figlio adottivo.\nGli ultimi istanti prima dell'addio.\nTrama.\nQuincy aiuta un paziente malato di cancro che sta morendo.\nFermata mortale.\nTrama.\nQuincy viene coinvolto nel mondo dei camionisti e delle discariche illegali di sostanze tossiche, quando un autista con danni ai polmoni finisce nel suo obitorio a seguito di un incidente.\nUna pillola amara.\nTrama.\nQuando uno studente delle superiori muore durante l'allenamento di basket, Quincy viene coinvolto in un'indagine sui pericoli delle pillole \"incoraggianti\" e delle droghe legali simili e sui problemi nella regolamentazione delle vendite di tali articoli.\nDifesa mortale.\nTrama.\nQuando una serie di omicidi commessi dalla stessa pistola, ma da assassini diversi, attraversa il suo tavolo, Quincy va a caccia della pistola e indaga sui problemi che riguardano il possesso di armi da fuoco.\nQuando la fortuna gira le spalle.\nTrama.\nQuincy indaga sulla morte di un cavallo.\nLa cortina di fumo.\nTrama.\nQuando un incendio in un hotel lascia dodici morti, Quincy va a caccia di un piromane, che lo porta a scoprire un gruppo anonimo di incendi dolosi e un vanitoso incendiario.\nPer amore di Joshua.\nTrama.\nUn medico convince una coppia che il loro nuovo bambino, nato con la sindrome di Down, non avr\u00e0 vita al di fuori di ospedali e istituzioni. Il bambino viene quindi lasciato morire di fame, cosa che fa s\u00ec che un secondo medico chieda che il primo sia accusato di omicidio. Quincy indaga e scopre di pi\u00f9 su come vengono trattati i bambini con sindrome di Down nel mondo. Per farlo, visita una famiglia che si prende cura da sola di sei figli.\nAnalisi di una mente omicida.\nTrama.\nUna famiglia viene brutalmente uccisa nella propria casa. L'uomo arrestato \u00e8 figlio e fratello delle vittime. \u00c8 uno schizofrenico che d\u00e0 la colpa di tutto a \"La Bestia\", un alter ego nella sua testa che pu\u00f2 possederlo se smette di prendere le sue medicine. Quincy pensa, dopo aver parlato con il procuratore distrettuale, che potrebbe inventarsi tutto per ottenere l'infermit\u00e0 mentale e cerca di dimostrare la sua teoria.\nSmog che uccide.\nTrama.\nUn uomo anziano che si trovava in ospedale per disturbi respiratori muore dopo essere andato a fare una passeggiata durante un'allerta smog. L'autopsia di Quincy rivela che i polmoni avevano una sorta di infiammazione, causata dagli inquinanti che venivano pompati nell'aria dalle raffinerie di petrolio vicino al sanatorio. Raffinerie che dovrebbero ridurre le loro emissioni durante un'allerta smog.\nOmbra della morte.\nTrama.\nUn'ex infermiera, che ha prestato servizio in Vietnam e per questo ha sofferto di incubi, viene trovata morta nel suo appartamento. La sua migliore amica, che ha lavorato come infermiera in Vietnam con lei, cerca di aiutare a trovare l'assassino, nonostante stia male. La donna infatti soffre gli stessi incubi dell'amica e inizia a sprofondare nella depressione e nell'alcol. La stessa cosa succede a molti veterani quando tornano dalla guerra. Quincy vuole aiutarla.\nThe Flight of the Nightingale.\nTrama.\nSenza un dottore in giro e con una carenza di personale, Lynn Buchanan, un'infermiera, decide di alleviare il dolore di un paziente somministrandogli dei farmaci. Ma il paziente muore e l'infermiera Buchanan viene sospesa, anche se la cartella clinica dice che il paziente aveva bisogno di quei farmaci. Il resto del personale infermieristico va in sciopero, la sua sospensione \u00e8 l'ultima goccia. Asten fa in modo che Quincy sia pi\u00f9 meticoloso del solito quando fa l'autopsia, perch\u00e9 sua moglie \u00e8 nello stesso ospedale ed \u00e8 stata curata da Lynn Buchanan.\nLacrime rubate.\nTrama.\nUn uomo che era prigioniero in un campo di concentramento nazista viene investito e lasciato in fin di vita dopo aver riconosciuto l'uomo che era il suo aguzzino nel campo. Prima della sua morte, riesce a dare un messaggio indirizzato al suo amico, Heime, e cerca di convincere Quincy che si tratta di un omicidio, non di un incidente. Nel frattempo, Heime, che gestisce un museo dell'Olocausto, ha a che fare con un uomo ricco e potente che passa il suo tempo a proclamare che l'Olocausto non \u00e8 mai avvenuto.\nIl volto della paura.\nTrama.\nUna donna, Vicki Maguire, che ha sofferto di agorafobia, riesce finalmente a lasciare la sua casa, per la prima volta dopo sette anni. Mentre porta a spasso il suo cane lungo la spiaggia accanto a casa sua, guarda attraverso la finestra di un'altra casa e assiste a quella che pensa sia una donna che viene strangolata. Viene chiamata la polizia e quando Monahan e Brill arrivano a casa non c'\u00e8 nessun corpo, nessun segno di lotta e un uomo completamente diverso nella residenza. Nessuno crede alla sua storia tranne la sua psicologa, la dottoressa Rainer, che va a trovare Quincy, convincendolo che la donna non soffre di allucinazioni e che dovrebbe aiutarla a scoprire la verit\u00e0, prima che abbia una ricaduta e non riesca pi\u00f9 ad uscire di casa.\nIl parere dell'esperto.\nTrama.\nQuincy ha intenzione di testimoniare nel processo di appello di un potente boss mafioso, Victor Ramsay, e la sua testimonianza \u00e8 vitale per farlo restare in prigione. Ramsay e i suoi uomini hanno per\u00f2 altre idee ed escogitano un piano per garantire il suo rilascio. Uccidono l'unico altro testimone e poi si assicurano che Quincy venga screditato. Fatto ci\u00f2, a Quincy e al procuratore distrettuale vengono date tre settimane per fornire ulteriori testimoni o Victor Ramsay verr\u00e0 rilasciato.\nUn cadavere inquieto.\nTrama.\nDopo essersi imbattuto in un'ex fidanzata con cui ha litigato anni fa, Quincy si ritrova coinvolto nel caso quando suo marito muore e deve sventare un complotto diabolico per rivelare l'identit\u00e0 dell'assassino.\nIl grande Mac.\nTrama.\nIl contrammiraglio Mckenzie, un vecchio collega di Quincy, muore mentre apre un museo navale a lui intitolato. Una semplice autopsia crea confusione tra Quincy e Asten quando incontrano un comandante navale alla disperata ricerca del corpo, della signora Mckenzie e della presenza di un microchip nel suo stomaco. Presto Quincy riattiva il suo status di riserva navale e si ritrova coinvolto nel gioco del gatto e del topo di spionaggio e controspionaggio.\nProtezione mortale.\nTrama.\nUn pastore tedesco, acquistato come animale domestico di famiglia, attacca e uccide una giovane ragazza. Quincy indaga e scopre che non ci sono leggi o regolamenti assoluti per quanto riguarda gli addestratori di cani. Decide che vuole fare qualcosa al riguardo, ma presto si rende conto che non solo \u00e8 quasi impossibile, ma che c'\u00e8 anche di pi\u00f9 in questa particolare situazione di quanto sembrava.\nDopo il lutto.\nTrama.\nUna coppia di genitori affronta il lutto per la morte del figlio, mentre Quincy indaga sulla vittima, scoprendo che il ragazzo \u00e8 stato ucciso durante un rituale di nonnismo al college."}
{"id": "3002273", "revid": "287204", "url": "https://it.wikipedia.org/wiki?curid=3002273", "title": "Raul Servin", "text": ""}
{"id": "3002274", "revid": "767487", "url": "https://it.wikipedia.org/wiki?curid=3002274", "title": "Gaetano Gigante", "text": "Biografia.\nGaetano Gigante si form\u00f2 artisticamente nella bottega di Giacinto Diana, maestro cui sar\u00e0 fortemente legato al punto di dare il suo nome al pi\u00f9 famoso dei suoi figli .\nLa cifra artistica del suo primo periodo fu influenzata dalla committenza ecclesiastica e a carattere relisioso, che dar\u00e0 luogo a diverse sue opere in chiese della Campania.\nRaggiunta la maturit\u00e0 artistica, Gaetano Gigante si dedic\u00f2 alla pittura di genere, ritraendo nelle sue opere costumi, tarantelle, scene popolari, eventi storici e di cronaca, cosa che gli ha fatto attribuire un ruolo di minore importanza rispetto ai suoi colleghi e collaboratori.\nQuattro dei suoi sette figli si affermarono in vari campi artistici: oltre a Giacinto Gigante (1806-1876), il cofondatore della Scuola di Posillipo, pittori furono anche Emilia Gigante (1809-1839) ed Ercole Gigante (1815-1860); mentre Achille Gigante (1823-1846) fu un rinomato litografo, disegnatore ed acquafortista."}
{"id": "3002275", "revid": "287204", "url": "https://it.wikipedia.org/wiki?curid=3002275", "title": "Stazione di Agualva-Cac\u00e8m", "text": ""}
{"id": "3002278", "revid": "123961734", "url": "https://it.wikipedia.org/wiki?curid=3002278", "title": "Episodi di Quincy (ottava stagione)", "text": "Lottava e ultima stagione della serie televisiva Quincy \u00e8 stata trasmessa in prima visione negli Stati Uniti d'America da NBC dal 29 settembre 1982 all'11 maggio 1983.\nPiccole serpi.\nTrama.\nQuincy viene coinvolto in un caso di giovani gang e nel programma di libert\u00e0 vigilata dopo che una bambina di nove anni viene uccisa in un'auto con un colpo d'arma da fuoco. Un ragazzo di 14 anni \u00e8 pronto a prendersi la colpa.\nChirurgo fantasma.\nTrama.\nQuando un uomo muore durante un intervento chirurgico di bypass, Quincy scopre che l'operazione \u00e8 stata eseguita da un medico locale invece che dal famoso cardiochirurgo incaricato di eseguire la procedura.\nL 5.\nTrama.\nQuincy va a ritrovare vecchi amici e si reca a Washington DC nel tentativo di far approvare la legge sui farmaci orfani e aiutare una giovane madre che soffre di mioclono.\nMorte nel bicchiere.\nTrama.\nDopo che una collega mostra un comportamento insolito al lavoro, Quincy scopre che questa ha un problema con l'alcol.\nIrragionevole dubbio.\nTrama.\nUn nuovo patologo disabile inizia a lavorare in laboratorio. Quando indaga su un caso di elettrocuzione di un bambino disabile, \u00e8 convinto che il bambino sia stato ucciso dal padre.\nCinque pallottole pi\u00f9 una.\nTrama.\nQuincy deve svelare il mistero di chi ha ucciso il bullo della citt\u00e0 in una piccola comunit\u00e0 fuori Los Angeles. Ma si scontra con l'opposizione degli abitanti poich\u00e9 sembra che tutti in citt\u00e0 vogliano proteggere l'assassino, comprese le forze dell'ordine locali.\nScienza in vendita.\nTrama.\nUna donna malata di cancro lascia l'ospedale e muore. Coloro che hanno avuto un contatto fisico con lei muoiono. Quincy scopre presto che un nuovo virus \u00e8 il colpevole delle morti e si affretta a trovare una soluzione per fermare il contagio.\nProssima fermata il nulla.\nTrama.\nQuincy d\u00e0 uno sguardo al mondo del punk rock, una musica che crede possa aver contribuito alla morte di un adolescente.\nAbuso di potere.\nTrama.\nQuincy viene invitato a indagare sul caso di un agente di polizia che ha ucciso accidentalmente un ostaggio durante una sparatoria per rapina in banca.\nSpada d'onore, spada di morte.\nTrama.\nMichael Moroshima, un poliziotto che lavora sotto copertura con la task force asiatica e il migliore amico di Sam, viene ucciso mentre ascolta un accordo tra la Yakuza e la mafia.\nLa legge \u00e8 una beffa.\nTrama.\nUno psicopatico narcisista rapisce la nipote di un ex deputato. Dice che sar\u00e0 \"una punizione divina\" se lei morir\u00e0, e che la colpa per la sua morte ricadr\u00e0 sulle spalle del membro del Congresso e di Quincy.\nColpevole fino a prova contraria.\nTrama.\nL'amico di Quincy, figlio di un mafioso che si \u00e8 allontanato dal padre, \u00e8 accusato di incendio doloso e omicidio.\nRichiesta d'aiuto.\nTrama.\nDopo che una giovane ragazza viene trovata morta lungo una strada, Quincy chiede l'aiuto di uno psicologo per determinare se la ragazza si sia suicidata o sia stata uccisa dal suo ragazzo.\nMondo sconosciuto.\nTrama.\nUn giovane muore in un incidente sul lavoro perch\u00e9 non sapeva leggere i segnali di pericolo. Quincy allora affronta il problema dell'analfabetismo degli adulti. Un problema presente anche vicino a casa di Quincy, quando scopre che un suo amico non sa leggere.\nDietro la porta della mente.\nTrama.\nUn sensitivo viene arruolato per aiutare a risolvere gli omicidi di diverse giovani donne che mettono in pericolo la propria vita.\nMorire volando.\nTrama.\nDopo che un intrattenitore di un nightclub viene gravemente ustionato, Quincy \u00e8 determinato a far sapere a tutti che le droghe non sono una cosa da ridere.\nIl matrimonio di Quincy (1\u00aa parte).\nTrama.\nQuincy \u00e8 riluttante a pianificare il matrimonio dei sogni di Emily. Ma forse una confessione di omicidio lo trattiene.\nIl matrimonio di Quincy (2\u00aa parte).\nTrama.\nIl matrimonio di Quincy potrebbe essere annullato e la vedova che credeva di aver causato la morte del marito \u00e8 ora certa di essere presa di mira per omicidio.\nOmicidio sulla neve.\nTrama.\nQuincy ed Emily ricevono in regalo l'uso della baita di montagna di un loro amico giudice per la loro luna di miele. Immaginano una lunga settimana romantica da soli, sciando e stando seduti davanti a un caminetto. Quando arrivano sono delusi nello scoprire che ci sono anche altri ospiti. Tutti gli ospiti sono coinvolti nelle forze dell'ordine in una forma o nell'altra e tutti si conoscono. Ben presto si rendono conto che l'ultima volta che si sono visti insieme \u00e8 stato quando hanno lavorato tutti allo stesso caso, un anno fa. L'uomo che tutti hanno aiutato a condannare \u00e8 scappato di prigione e da allora \u00e8 scomparso nel nulla. Quando il giudice non arriva, decidono tutti di andare a cercarlo nel caso ci sia stato un incidente. Quando trovano la sua auto, intrappolata in un cumulo di neve che blocca l'unica via d'uscita dalla montagna, e il suo corpo al suo interno iniziano tutti a preoccuparsi se il criminale scomparso stia pianificando la sua vendetta.\nEsperienza meravigliosa.\nTrama.\nDopo la tragica morte di un neonato, Quincy, insieme a donne forti, inizia una crociata per legittimare ulteriormente l'uso delle ostetriche.\nUltima chance.\nTrama.\nUna famiglia affidataria scadente \u00e8 responsabile della morte di un bambino di 7 anni. Quincy ed Emily cercano di iniziare un nuovo programma affidatario, in modo che il fratello maggiore della vittima possa ricongiungersi con la sua famiglia travagliata, dove si creer\u00e0 un nuovo ambiente stabile.\nAtto di violenza II.\nTrama.\nUna donna anziana viene derubata e uccisa nel suo appartamento. Il prossimo obiettivo, Quincy. Sam prende le prove in laboratorio prima che Quince vada in ospedale, in modo che Monahan possa rintracciare i feroci assassini. Quincy lotta con la rabbia per la rapina.\nProvaci ancora Morris.\nTrama.\nUn ex famoso divo del teatro muore a causa della pistola di un ladro. Sua sorella, Quincy e Monahan cercano l'assassino. Il suo agente, Morris Perlmutter, cerca invece un tornaconto per questa situazione.\nPossibilit\u00e0 di riuscita zero.\nTrama.\nKenny Kelso, un giovane padre, rimane gravemente ferito in un incidente sul lavoro e perde il braccio. Il suo braccio viene ritrovato e i paramedici portano sia lui che il suo arto in un nuovo posto, una clinica sperimentale dove potrebbe essere possibile riattaccarli."}
{"id": "3002279", "revid": "767487", "url": "https://it.wikipedia.org/wiki?curid=3002279", "title": "Dionisio Bellante", "text": "Biografia.\nSacerdote, dalla fine del 1630 al 1634 fu musico straordinario come violinista e cantore presso il Duomo di Verona.\nRicordato come ottimo strumentista e compositore, il 4 novembre 1658 dopo regolare concorso fu nominato Maestro della medesima Cappella che versava allora in cattive condizioni qualitative. In breve tempo sotto la guida di Bellante la Schola torn\u00f2 al suo splendore. Istitu\u00ec i \"pueri cantores\" che avevano il compito di affiancare i chierici e i cantori e nel 1660 diede il suo oratorio \"Il figliol prodigo\". Ottimo sacerdote, benvoluto da tutti, semplice e modesto, nel 1683 si vide diminuire il salario a causa delle difficolt\u00e0 economiche in cui versava la Cappella. Nonostante questo continu\u00f2 il suo magistero fino alla morte sopravvenuta il 5 ottobre 1685 avendo come allievo Giuseppe Torelli."}
{"id": "3002280", "revid": "287204", "url": "https://it.wikipedia.org/wiki?curid=3002280", "title": "Challenger of Dallas 2010 - Singolare", "text": "Il singolare del Challenger of Dallas 2010 \u00e8 stato un torneo di tennis facente parte dell'ATP Challenger Tour 2010.\nRyan Sweeting era il detentore del titolo e ha battuto in finale 6\u20134, 6\u20132 Carsten Ball."}
{"id": "3002282", "revid": "203266", "url": "https://it.wikipedia.org/wiki?curid=3002282", "title": "Dealing with It", "text": ""}
{"id": "3002283", "revid": "1442080", "url": "https://it.wikipedia.org/wiki?curid=3002283", "title": "Challenger of Dallas 2010 - Doppio", "text": "Il doppio del Challenger of Dallas 2010 \u00e8 stato un torneo di tennis facente parte dell'ATP Challenger Tour 2010.\nPrakash Amritraj e Rajeev Ram erano i detentori del titolo, ma quest'anno non hanno partecipato.\nScott Lipsky e David Martin hanno battuto in finale 7\u20136(7), 6\u20133 Vasek Pospisil e Adyl Shamasdin."}
{"id": "3002286", "revid": "1442080", "url": "https://it.wikipedia.org/wiki?curid=3002286", "title": "Kazan Kremlin Cup 2010 - Singolare", "text": "Il singolare del Kazan Kremlin Cup 2010 \u00e8 stato un torneo di tennis facente parte dell'ATP Challenger Tour 2010.\nMicha\u0142 Przysi\u0119\u017cny ha battuto in finale 7\u20136(5), 6\u20134 Julian Reister."}
{"id": "3002288", "revid": "1442080", "url": "https://it.wikipedia.org/wiki?curid=3002288", "title": "Kazan Kremlin Cup 2010 - Doppio", "text": "Il doppio del Kazan Kremlin Cup 2010 \u00e8 stato un torneo di tennis facente parte dell'ATP Challenger Tour 2010.\nJan Mertl e Jurij \u0160\u010dukin hanno battuto in finale 6\u20132, 6\u20134 Tobias Kamke e Julian Reister."}
{"id": "3002296", "revid": "92723", "url": "https://it.wikipedia.org/wiki?curid=3002296", "title": "Internazionali di Tennis di Bergamo 2010 - Singolare", "text": "Il singolare dell'Internazionali di Tennis di Bergamo 2010 \u00e8 stato un torneo di tennis facente parte dell'ATP Challenger Tour 2010.\nLuk\u00e1\u0161 Rosol era il detentore del titolo, ma ha perso nel 2\u00ba turno contro Ilija Bozoljac.\nKarol Beck ha battuto in finale 6\u20134, 6\u20134 Gilles M\u00fcller"}
{"id": "3002299", "revid": "287204", "url": "https://it.wikipedia.org/wiki?curid=3002299", "title": "Internazionali di Tennis di Bergamo 2010 - Doppio", "text": "Il doppio dell'Internazionali di Tennis di Bergamo 2010 \u00e8 stato un torneo di tennis facente parte dell'ATP Challenger Tour 2010.\nKarol Beck e Jaroslav Levinsk\u00fd erano i detentori del titolo, ma Levinsk\u00fd non ha partecipato.\nBeck ha fatto coppia con Ji\u0159\u00ed Krko\u0161ka, ma ha perso in finale 6\u20131, 6\u20137(2), [8\u201310], contro Jonathan Marray e Jamie Murray."}
{"id": "3002300", "revid": "1543377", "url": "https://it.wikipedia.org/wiki?curid=3002300", "title": "Formula di Baker-Campbell-Hausdorff", "text": "In matematica, la formula di Baker\u2013Campbell\u2013Hausdorff \u00e8 la soluzione dell'equazione:\nper due grandezze formula_2 e formula_3 non commutanti (ad esempio matrici quadrate). Questa formula collega i gruppi di Lie con le algebre di Lie esprimendo il logaritmo del prodotto di due elementi del gruppo di Lie come un elemento dell'algebra di Lie in coordinate canoniche.\nLa soluzione coinvolge le parentesi di Lie degli elementi formula_2 e formula_3; la sua scrittura, interrotta al terzo ordine, \u00e8:\nCome si pu\u00f2 vedere, nel caso di parentesi di Lie nulla (gruppo di Lie abeliano) la formula si riconduce alla formula consueta per l'esponenziale tra numeri; i termini successivi coinvolgono commutatori sempre pi\u00f9 annidati.\nQuesta formula prende il nome da Henry Frederick Baker, John Edward Campbell e Felix Hausdorff.\nCollegamenti esterni.\n "}
{"id": "3002302", "revid": "1543377", "url": "https://it.wikipedia.org/wiki?curid=3002302", "title": "Campionati europei giovanili di nuoto 1994", "text": "I XXI Campionati europei giovanili di nuoto e tuffi si sono disputati nella sede di Pardubice per il nuoto e per i tuffi dal 4 agosto al 7 agosto 1994.\nHanno partecipato alla manifestazione le federazioni iscritte alla LEN; questi i criteri di ammissione:"}
{"id": "3002303", "revid": "92723", "url": "https://it.wikipedia.org/wiki?curid=3002303", "title": "GEMAX Open 2010 - Singolare", "text": "Il singolare del GEMAX Open 2010 \u00e8 stato un torneo di tennis facente parte dell'ATP Challenger Tour 2010.\nViktor Troicki era il detentore del titolo, ma quest'anno non ha partecipato.\nKarol Beck ha battuto in finale 7\u20135, 7\u20136(4) Ilija Bozoljac."}
{"id": "3002305", "revid": "131358", "url": "https://it.wikipedia.org/wiki?curid=3002305", "title": "Joppolo (Italia)", "text": ""}
{"id": "3002309", "revid": "787565", "url": "https://it.wikipedia.org/wiki?curid=3002309", "title": "Antonio Brancati", "text": "Biografia.\nFiglio di Giuseppe e Caterina Ferrara nacque a Gallina, allora comune della provincia di Reggio Calabria, il 31 luglio 1907. Con una vocazione per la vita militare che si manifest\u00f2 gi\u00e0 dai primi anni dell'adolescenza, decise all'et\u00e0 di 17 anni di arruolarsi volontario nel Regio Esercito come allievo sottufficiale entrando nell'arma di Cavalleria assegnato al Reggimento \"Cavalleggeri di Novara\" (5\u00ba). Il 28 febbraio 1925 fu trasferito al Reggimento \"Cavalleggeri Guide\" (19\u00ba) dove vi consegu\u00ec la promozione a sergente il 31 agosto successivo. Inviato poi a frequentare alla Scuola di applicazioni di Pinerolo, gli venne conferito il brevetto di istruttore di equitazione. Nel novembre 1930, dietro sua domanda, fu trasferito al Regio corpo truppe coloniali della Tripolitania dove prest\u00f2 servizio al comando di un reparto di Spahis. Durante questa esperienzain Libia nel 1931 fu attratto da questa terra e decise di trasferirvisi. Rimpatriato nell'agosto 1932 venne al Reggimento \"Cavalleggeri di Vittorio Emanuele II\" (10\u00ba), otteneva tre anni dopo la nomina a sottotenente effettivo nel Reggimento \"Cavalleggeri di Alessandria\" (14\u00ba). Partito volontario nel maggio 1936 per l'Africa Orientale Italiana fu inviato in Somalia con il compito di addestrare le truppe locali e creare un reparto di cavalleria, che venne denominato 28\u00aa \"Banda istruzione centuria a cavallo\" operante nella regione dei Galla e Sidamo. Cadde in combattimento il 26 agosto 1937, a capo della Banda a cavallo \"Alessandria\", vicino a Burca Hobu Lencia rimasto vittima di un'imboscata e mor\u00ec dopo due giorni a causa di tre ferite inflittegli. \nFu insignito dal governo italiano della medaglia d'oro al valor militare alla memoria, massima decorazione militare italiana. La citt\u00e0 di Reggio Calabria lo ha ricordato con l'intitolazione di una strada."}
{"id": "3002310", "revid": "92723", "url": "https://it.wikipedia.org/wiki?curid=3002310", "title": "GEMAX Open 2010 - Doppio", "text": "Il doppio del GEMAX Open 2010 \u00e8 stato un torneo di tennis facente parte dell'ATP Challenger Tour 2010.\nMichael Kohlmann e Philipp Marx erano i detentori del titolo, ma hanno partecipato ai tornei dell ATP World Tour (Kohlmann a Memphis e Marx a Marsiglia).\nIlija Bozoljac e Jamie Delgado hanno battuto in finale 6\u20133, 6\u20133 Dustin Brown e Martin Slanar."}
{"id": "3002313", "revid": "125732803", "url": "https://it.wikipedia.org/wiki?curid=3002313", "title": "Associazione Dilettantistica Valdinievole Montecatini", "text": "LAssociazione Dilettantistica Valdinievole Montecatini, semplicemente nota come Montecatini, \u00e8 una societ\u00e0 calcistica italiana fondata nel 1920 a Montecatini Terme.\nStoria.\nLa nascita.\nIl Montecatini Calcio nasce nella citt\u00e0 di Montecatini Terme nell'anno 1920 anche se vi sono tracce di una squadra calcistica ufficiale, presente gi\u00e0 nel 1918. Sette anni pi\u00f9 tardi la societ\u00e0 viene affiliata alla FIGC cambiando la propria denominazione in \"Gruppo Sportivo Carlo Scorza\" ed in seguito, con l'inizio del nuovo campionato, con il nome di \"Unione Sportiva Montecatini\".\nLe travagliate stagioni.\nGli anni successivi vedono la partecipazione ai campionati nelle serie minori italiane con il continuo passaggio dalla ormai antica Prima Divisione e Seconda divisione alla Promozione italiana, dall'anno 1929 sino all'anno 1959. A partire dal dopo guerra, il Montecatini viene sistemato nel campionato di Prima Categoria italiana nella quale rimane sino al 1972, anno in cui matura uno storico traguardo con l'arrivo in Promozione e successivamente, nella stagione 1973-1974, arriva la promozione immediata in Serie D, serie in cui rimarr\u00e0 stabile con buoni risultati e salvezze gi\u00e0 acquisite fino alla stagione di Serie D 1977-1978 nel quale ottiene una promozione storica in Serie C2.\nGli anni tra i professionisti.\nIl traguardo porta volti nuovi e giovani promesse nella squadra termale, che nella prima stagione tra i professionisti agguanta il settimo posto nel girone A della serie C2. Questa cosa, infatti, porter\u00e0 giovamento per gli anni seguenti e per le casse del club, che stazioner\u00e0 nelle posizioni di alta classifica sino alla stagione 1982-1983, al termine della quale, anche a causa dei debiti, la societ\u00e0 retrocede.\nIl lento declino ed il fallimento.\nIl declino della squadra parte dalla stagione 1983-1984, stagione nella quale la societ\u00e0 \u00e8 retrocessa nel campionato Interregionale anche se il sodalizio termale ripartir\u00e0 dalla Terza Categoria. La societ\u00e0 e la citt\u00e0 tornano ad ospitare un calcio di certo livello nella stagione 1996/1997, nel campionato di Prima Categoria in cui riesce subito al primo anno ad essere promossa nel campionato regionale di Promozione Toscana e successivamente, nella stagione seguente, riesce anche il miracolo di vincere quest'ultimo campionato e proiettarsi nel campionato di Eccellenza Toscana. L'anno seguente, poi, riuscir\u00e0 ad onorare le stagioni calcistiche con due salvezze ottenute ai play-out, salvo poi soccombere ad un secondo fallimento che porter\u00e0 la squadra ad essere momentaneamente cancellata dagli albi calcistici.\nLa rinascita dalla Promozione.\nIl 28 luglio 2010, dei dirigenti di Montecatini offrono stadio e campo di allenamento nello stadio cittadino; su questo si fonde l'A.S. Montecatini Terme con l'U.S.D. Anchioneponte (militante in Promozione) che permette di riportare ad alto livello il calcio a Montecatini. La prima storica partita del Montecatini \u00e8 contro l'Us Pistoiese contro la quale per\u00f2 perde(0-4). La squadra \u00e8 fremente sul mercato infatti del vecchio anchioneponte rimangono soltanto 7 giocatori. La squadra ha partecipato il 3 e 8 settembre 2010 alla Coppa Toscana, per\u00f2 perdendo il primo confronto con l'Appennino Toscano di misura (1-2). La squadra ha cominciato il campionato con la nuova squadra del Molin Nuovo Ponte 2010 pareggiando 1-1, con i termali che sono stati in vantaggio fino al 75'.\nDopo una serie di risultati negativi che portano l'A.S. Montecatini ultima in classifica nel girone toscano di Promozione, la Societ\u00e0 termale a puntare su un allenatore di esperienza proveniente dalla squadra del San Miniato Basso: Ennio Pellegrini, l'ex calciatore di Pescara e , squadra con la quale vinse la finale della Coppa Italia a Roma per 3-2 contro il . Alla sua seconda partita in panchina la squadra vince di misura tra le mura amiche iniziando una risalita in classifica che al termine del campionato la vedr\u00e0 a soli 2 punti dalla zona play-off, sfumati all'ultima giornata. Il 23 giugno 2011 l'allenatore Ennio Pellegrini viene riconfermato sulla panchina termale anche per la stagione 2011/2012. Nella stagione 2013-'14 la squadra \u00e8 affidata all'ex calciatore professionista Alessandro Sturba, classificandosi al terzo posto. Al termine della stagione A.S.D. Montecatini e PesciaUzzanese si uniscono dando vita all'A.D. Valdinievole Montecatini che parteciper\u00e0 al campionato di Eccellenza toscana, girone B. La stagione 2014-15 inizia con tre sconfitte nelle prime cinque giornate; viene cos\u00ec chiamato sulla panchina dei termali Giovanni Maneschi che esordisce vincendo per 0-3 il derby contro la Larcianese. Il 29 marzo 2015 la squadra passa per 1-2 sul campo della Rignanese, conquistando la matematica vittoria del campionato con due giornate di anticipo ed approdando nuovamente in Serie D dopo 37 anni. La stagione 2015-16 segna il ritorno nella massima categoria dilettantistica nazionale: la prima partita viene disputata allo stadio Porta Elisa di Lucca, contro il Ghivizzano Borgo a Mozzano ed i ragazzi di Maneschi si impongono per 0-2 (Di Vito e Giordani su rigore). Il campionato verr\u00e0 chiuso al secondo posto, alle spalle del Gubbio, in virt\u00f9 del quale il Montecatini acquisisce la facolt\u00e0 di partecipare, la stagione successiva, alla Coppa Italia. Il 31 luglio 2016 gioca a Pavia la sua prima storica partita in Coppa Italia perdendo 3-0 contro il Como. Nella stagione successiva, 2016-17 il Presidente \u00e8 ancora il Sig. Innocenti mentre l'allenatore \u00e9 Simone Venturi, ex calciatore professionista. La squadra si classifica all'11\u00ba posto e raggiunge i quarti di finale di Coppa Italia Dilettanti. Nel 2017-2018 il Sig. Nannini \u00e8 il nuovo presidente; tuttavia al termine di una stagione travagliata il Montecatini retrocede in Eccellenza ed in estate viene chiamato Davide Marselli quale nuovo allenatore. Marselli guida la squadra per due stagioni, ottenendo un quinto e dodicesimo posto. La stagione 2019-20 \u00e8 tuttavia interrotta ad inizio marzo 2020 a causa della pandemia Covid 19, con la classifica che verr\u00e0 congelata all'ultima giornata disputata (quando ancora mancano cinque gare al termine della stagione). \nNel giugno 2017 quando per problemi economici sembrava la societ\u00e0 dovesse ripartire dalla terza categoria un gruppo di dirigenti, ancora alla guida della societ\u00e0, capitanati dagli attuali direttori Generale e Sportivo Giovannini e Biagini e dalla famiglia Zinanni, riuscirono a mantenere tale titolo \u00e8 tuttora la societ\u00e0 partecipa con rilevanza al campionato di Eccellenza e Juniores Regionale.\nTifoseria.\nCon la rinascita della societ\u00e0 nel 2010, nasce una nuova tifoseria organizzata che cessa la sua attivit\u00e0 nel 2016. Da alcuni componenti del gruppo appena sciolto nasce una nuova tifoseria composta per lo pi\u00f9 da giovani con la voglia di sostenere in un numero sempre maggiore la squadra termale. La rivalit\u00e0 la pi\u00f9 accesa \u00e8 quella con Viareggio, caratterizzata da diversi scontri tra le tifoserie nelle ultime stagioni al punto da dover vietare le trasferte alle due tifoserie durante gli scontri diretti tra le due squadre. Dato il gemellaggio tra Viareggio e Grosseto vi \u00e8 una rivalit\u00e0 molto accesa anche con quest'ultima tifoseria."}
{"id": "3002314", "revid": "1649409", "url": "https://it.wikipedia.org/wiki?curid=3002314", "title": "Antonio Mauro", "text": "Biografia.\nNacque nel territorio di Gallina, all'epoca comune non ancora accorpato a Reggio Calabria, il 30 giugno 1914 da Paolo e Theresa Marino.\nFormazione e ministero sacerdotale.\nDopo aver studiato teologia, si laure\u00f2 \"utroque iure\" presso la Pontificia Universit\u00e0 Lateranense, completando poi gli studi diplomatici alla Pontificia Accademia Ecclesiastica. Venne ordinato sacerdote il 9 luglio 1939. Per molti anni esercit\u00f2 il suo ministero nella chiesa di Santa Lucia a Reggio Calabria dove era parroco monsignor Aurelio Quattrone, che, riconoscendone l'indubbio valore, ne incoraggi\u00f2 la futura carriera.\nMinistero episcopale.\nIl 4 luglio 1967 papa Paolo VI lo nomin\u00f2 arcivescovo titolare di Tagaste e segretario della Congregazione per gli affari dei religiosi. Ricevette l'ordinazione episcopale il 16 luglio successivo dallo stesso pontefice, coconsacranti il vescovo di Cesena Augusto Gianfranceschi e il vescovo Jacques-Paul Martin, prefetto della Casa Pontificia.\nIl 12 aprile 1969 venne nominato vicepresidente del Segretariato per i Non Credenti.\nL'11 ottobre 1975 fu nominato amministratore pontificio della Basilica di San Paolo fuori le Mura e delegato pontificio per la Basilica di Sant'Antonio di Padova. Il 10 dicembre 1990 papa Giovanni Paolo II accett\u00f2 la sua rinuncia ad entrambi gli incarichi per raggiunti limiti d'et\u00e0.\nMor\u00ec a Roma il 9 dicembre 2001 e venne sepolto, come da lui stabilito in testamento, nella cappella di famiglia nel cimitero del suo paese natale.\nGenealogia episcopale.\nLa genealogia episcopale \u00e8:"}
{"id": "3002316", "revid": "97269451", "url": "https://it.wikipedia.org/wiki?curid=3002316", "title": "Clausola di stile", "text": "Le clausole di stile sono quelle inserite abitualmente nel contratto dalle parti contraenti. \nGiurisprudenza.\nLa giurisprudenza italiana ha definito tali clausole nel seguente modo:"}
{"id": "3002321", "revid": "729019", "url": "https://it.wikipedia.org/wiki?curid=3002321", "title": "Stazione di Lavis FTM (1960)", "text": "La stazione di Lavis FTM era una stazione ferroviaria della linea Trento-Mal\u00e9-Mezzana, inaugurata nel 1964 in sostituzione della preesistente tranvia, che si trova nel comune di Lavis.\nIl 27 giugno 2016 sono iniziati i lavori della nuova stazione sotterranea di Lavis, il 28 luglio 2018 \u00e8 stata inaugurata sostituendo quella esistente.\nStrutture e impianti.\nLa gestione degli impianti era affidata a Trentino Trasporti.\nPrima della demolizione, il fabbricato viaggiatori era costituito da una costruzione in muratura, ad eccezione delle travi che sorreggevano il tetto, in legno. Si componeva su due piani di cui solo il piano terra era fruibile da parte dei viaggiatori; il piano superiore, invece, era una abitazione privata. La pavimentazione della banchina era in sampietrini. All'interno del fabbricato viaggiatori erano presente una biglietteria e una sala d'attesa.\nLa stazione disponeva di due binari: il secondo era di corsa, mentre il primo veniva usato in caso di coincidenza.\nI due binari erano collegati fra loro da due passerelle.\nAl primo binario erano disponibili numerose panchine e una piccola aiuola."}
{"id": "3002325", "revid": "287204", "url": "https://it.wikipedia.org/wiki?curid=3002325", "title": "GUS", "text": ""}
{"id": "3002327", "revid": "1833487", "url": "https://it.wikipedia.org/wiki?curid=3002327", "title": "Demetrio Moscato", "text": "Biografia.\nNacque a Gallina, il 4 febbraio 1888. La sua vocazione lo port\u00f2 ad entrare nel seminario di Reggio Calabria, seguito dai mons. Quattrone e Calabr\u00f2. Fu tra i soccorritori intervenuti dopo il terremoto del 1908, partecipando inoltre al ritrovamento di diversi oggetti d'arte e del pezzo della colonna di San Paolo.\nIl 13 ottobre 1912 fu consacrato sacerdote nella chiesa di Gallina dall'arcivescovo Rousset; partecip\u00f2 alla prima guerra mondiale come cappellano militare e ci\u00f2 gli valse pi\u00f9 di una medaglia al valor militare.\nRientrato a Reggio inizi\u00f2 la sua carriera parrocchiale nella parrocchia di Arangea passando poi alla parrocchia di San Giorgio al Corso, sostituendo mons. Zagari. Nel maggio 1935 Moscato vide realizzarsi il suo progetto, ricostruire la chiesa di San Giorgio al Corso, in memoria degli soldati italiani vincitori nella Grande Guerra e per questo ebbe il nome di Tempio della Vittoria: l'inaugurazione vide la presenza del principe Umberto I di Savoia, ma non dello stesso Moscato, poich\u00e9 il suo primo incarico da vescovo fu a san Marco Argentano e a Bisignano, consacrato l'8 settembre 1932 dall'arcivescovo Carmelo Pujia.\nTorn\u00f2, nel 1943, a Reggio Calabria in qualit\u00e0 di amministratore apostolico dopo la morte dell'arcivescovo Enrico Montalbetti.\nIl 22 gennaio 1945 divenne arcivescovo di Salerno. Il suo impegno umanitario \u00e8 riscontrabile anche nell'assistenza ai bisognosi dell'alluvione di Salerno del 25 ottobre 1954.\nNel 1946 fu nominato amministratore apostolico dell'arcidiocesi di Amalfi.\nNel 1966 partecip\u00f2 alla prima riunione plenaria della Conferenza Episcopale Italiana dopo la chiusura del Concilio Vaticano II, durante la quale fu eletto membro della Commissione per l'Apostolato del Mare.\nMorte e sepoltura.\nMor\u00ec a Salerno il 22 ottobre 1968, venendo sepolto nella cattedrale della citt\u00e0.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "3002335", "revid": "281901", "url": "https://it.wikipedia.org/wiki?curid=3002335", "title": "Flora terrestre italiana", "text": ""}
{"id": "3002347", "revid": "267975", "url": "https://it.wikipedia.org/wiki?curid=3002347", "title": "Sacro Seggio di Cilicia", "text": ""}
{"id": "3002356", "revid": "1543377", "url": "https://it.wikipedia.org/wiki?curid=3002356", "title": "Dizionario geografico fisico storico della Toscana", "text": "Il Dizionario geografico fisico storico della Toscana \u00e8 la principale opera scritta dal geografo toscano Emanuele Repetti, bibliofilo ed erudito vissuto nel XIX secolo.\nStoria.\nIl dizionario fu pubblicato, per la prima volta, a Firenze, in fascicoli e poi in cinque volumi, tra il 1832 e il 1845. il titolo completo era \"Dizionario Geografico Fisico Storico della Toscana / : contenente la descrizione di tutti i luoghi del Granducato : Ducato di Lucca Garfagnana e Lunigiana / compilato da Emanuele Repetti\":\nVi sono contenute informazioni molto dettagliate riguardanti tutte le localit\u00e0, le comunit\u00e0, le pievi, i fiumi, monti, le strade del Granducato di Toscana, compresi i territori della Romagna Toscana e della Massa Trabaria granducale. Comprende, inoltre, voci dedicate a tutte le isole toscane dell'Arcipelago, alla valle della Magra, alla valle del Serchio, alla Lunigiana, alla Garfagnana, all'epoca divisa tra il granducato lorenese e quello estense, al Ducato di Lucca, e infine, al territorio della Spezia.\nDigitalizzazione.\nTutti i volumi dell'opera sono stati messi online nel 2004, sotto la direzione scientifica di Riccardo Francovich, dal Dipartimento archeologia e storia dell'arte dell'Universit\u00e0 di Siena. Nel 2011 il sito \u00e8 stato reingegnerizzato per adattarlo agli sviluppi dei browser; oltre alla consultazione delle singole pagine sono presenti i volumi integrali in formato PDF."}
{"id": "3002357", "revid": "287204", "url": "https://it.wikipedia.org/wiki?curid=3002357", "title": "Metropolis (Illinois)", "text": "Metropolis \u00e8 una citt\u00e0 nella Contea di Massac dello Stato dell'Illinois, negli Stati Uniti d'America. Fondata nel 1836, la citt\u00e0 sorge vicino al fiume Ohio.\nMetropolis porta lo stesso nome della citt\u00e0 in cui vive il personaggio dei fumetti Superman, e in una piazza \u00e8 presente una statua dedicata all'eroe di 5 metri di altezza. Nel giugno 2010 \u00e8 stata inaugurata una seconda statua, dedicata a Lois Lane, compagna di Superman, ritratta con le sembianze di Noel Neill, interprete del personaggio nella serie televisiva \"Adventures of Superman\"."}
{"id": "3002361", "revid": "775372", "url": "https://it.wikipedia.org/wiki?curid=3002361", "title": "Makkari", "text": "Makkari \u00e8 un personaggio immaginario creato da Jack Kirby, appartenente ai fumetti Marvel Comics; il suo nome, nelle prime edizioni, era riportato come Makarri. Makkari \u00e8 un Eterno ed \u00e8 noto anche con il nome umano di Mark Curry. Tramite un'operazione di retcon, \u00e8 stato rilevato che in passato Makkari ha avuto le identit\u00e0 di Mercury e Hurricane, due personaggi apparentemente non correlati fra loro e protagonisti di alcune storie degli anni 1940 realizzate dalla Timely Comics.\nBiografia del personaggio.\nMakkari \u00e8 uno degli Eterni (una specie di umanoidi immortali creati dai Celestiali per proteggere e guidare l'umanit\u00e0) e viene creato da Tiamut, il Celestiale Dormiente, che desidera avere fra le file degli Eterni un esemplare con il dono della velocit\u00e0.\nMakkari viene conosciuto con molti nomi, nel corso dei millenni. Nell'Antico Egitto insegna la scrittura agli umani, che lo chiamano Toth. Nell'Antica Roma viene riconosciuto come Mercurio, dio dei viaggi e dei trasporti.\nPer tutti questi anni Makkari rimane fedele al suo leader, Zuras, \u00e8 amico di Ikaris, Ajak e Thena e si contrappone ai tentativi di ribellione di Eterni come Druig o Gilgamesh; ha anche spesso relazioni sentimentali con Sersi, anche se i due si lasciano e si riappacificano molto frequentemente.\nMercury e Hurricane.\nDurante gli anni 1940, Makkari viene inviato, con il nome di Mercury, dal suo regnante Zuras a combattere il Deviante Warlord Kro, che in quel periodo era un dittatore in Prussia con il nome di Rudolph Hendler. Dopo averlo inizialmente sconfitto, Makkari continuer\u00e0 a combatterlo durante la seconda guerra mondiale con l'identit\u00e0 di Hurricane.\nGli Eterni di Jack Kirby.\nQuando, a met\u00e0 del Novecento i Devianti, capeggiati da Kro, tentano la conquista del mondo, Makkari \u00e8 fra i protagonisti dei principali scontri e si fa riconoscere dagli umani.\nGli Eterni di Neil Gaiman e John Romita Jr..\nIl ruolo di Makkari ha un'importanza maggiore in seguito agli eventi innescati da Sprite. L'Eterno Sprite, infatti, altera la realt\u00e0 trasformando gli Eterni in esseri umani e annullando i loro ricordi. Makkari viene ad assumere l'identit\u00e0 di Mark Curry, uno studente di medicina.\nLa guerra civile fra i supereroi \u00e8 appena finita. Ikaris (in parte consapevole di quanto \u00e8 accaduto agli Eterni) contatta Mark/Makkari e gli dice, fra le altre cose, che Sprite (che ora \u00e8 una star della televisione) \u00e8 un Eterno, ma non gli viene dato ascolto; Makkari incontra in seguito Sersi (totalmente ignara dell'accaduto) e fra i due torna a sbocciare lo storico amore.\nDurante un ricevimento organizzato da Sersi, Makkari scopre i propri poteri, salvando decine di persone nel corso di un enorme sequestro.\nIn seguito Makkari si reca da Sprite, in California, dato che \u00e8 uno degli Eterni nominatigli da Ikaris.\nSprite, tuttavia, lo inganna: dopo avergli fatto credere di essere dalla sua parte, fa in modo che Makkari aggredisca Tiamut, che giace sottoterra nel parco vicino al Golden Gate.\nMakkari entra in uno stato di catalessi, visto che un Eterno non pu\u00f2 per nessuna ragione attaccare un Celestiale.\nSprite viene a sua volta ingannato da due Devianti, che venerano Tiamut come l'unico Dio e vogliono riportarlo in uno stato cosciente: la chiave per fare ci\u00f2 \u00e8 un Eterno, e i due hanno a disposizione Makkari in stato comatoso.\nIn questo stato Makkari viene contattato da Tiamut, il quale lo incarica di riportare il suo verbo (solo un Eterno pu\u00f2 comunicare con i Celestiali: in precedenza questo Eterno era Ajak).\nRisvegliatosi insieme al Celestiale, con nuovi poteri al limite del divino, Makkari \u00e8 ora un messia dei Celestiali, destinato, secondo la tradizione, a soffrire e a far soffrire le persone care.\nZuras incarica poi Makkari, Ikaris e Thena di andare a cercare tutti gli Eterni celati dietro un aspetto umano.\nSecret Invasion.\nAgli inizi dell'invasione Skrull, Atena, Ercole e Amadeus Cho si recano nei pressi del Celestiale Dormiente, vicino al Golden Gate Bridge, per parlare della minaccia Skrull a un consiglio con tutti i pantheon della Terra. Il Celestiale Dormiente avvisa Makkari che al Golden Gate Bridge si troveranno \"i Dimenticati\" (ovvero gli dei), ma Makkari non traduce bene il linguaggio del Celestiale e capisce \"il Dimenticato\": crede dunque che Gilgamesh, l'Eterno Dimenticato, sia al Golden Gate. Ikaris e Thena giungono sul posto per riportare Gilgamesh alla sua natura di Eterno, scambiano Ercole per Gilgamesh e la vicenda termina in uno scontro, che si risolve velocemente quando Makkari capisce l'errore.\nUccidere un dio.\nNella serie \"Uccidere un dio\" prosegue la ricerca degli Eterni che hanno ottenuto forma umana. Ajak \u00e8 tuttavia pazzo di gelosia, da quando Makkari ha preso il suo posto come voce dei Celestiali, e organizza un complotto: dopo aver ingannato Gilgamesh, il Dimenticato, lo spinge ad attaccare Makkari, che viene brutalmente ucciso. Intanto Ajak ha preso il controllo sulla mente del figlioletto umano di Thena, grazie al quale riesce a raggiungere le camere di riattivazione (che servono a riportare in vita gli Eterni) e a distruggere quella di Makkari.\nMakkari si trova ora in un limbo, fra la vita e la morte, senza un corpo. Sersi si sacrifica per\u00f2 per lui: dopo aver trasformato il proprio corpo in quello di Makkari, prende il suo posto nel limbo.\nPoteri e abilit\u00e0.\nMakkari possiede le abilit\u00e0 di tutti gli Eterni: ha la capacit\u00e0 di manipolare la materia e l'energia, \u00e8 dotato di forza e resistenza molto superiori a quelle di un normale essere umano, ha campo di forza a contatto con la pelle che si attiva per proteggerlo, ha una capacit\u00e0 di guarigione rapidissima, pu\u00f2 respirare sott'acqua, pu\u00f2 levitare, pu\u00f2 esercitare limitata telepatia e non invecchia. Qualora venisse ucciso, inoltre, il suo corpo verrebbe ricreato, adulto e con i ricordi intatti, nella Camera di attivazione situata ad Olympia.\nMakkari possiede inoltre abilit\u00e0 che gli altri Eterni non hanno. Pu\u00f2 correre, muoversi e pensare a una velocit\u00e0 prossima a quella della luce: quando lo fa, infatti, i colori davanti a lui tendono al rosso, dietro di lui tendono al blu (questi due colori sono alle due estremit\u00e0 opposte dello spettro visibile).\nPu\u00f2 inoltre comunicare con i Celestiali: dopo aver avuto questo dono, Makkari \u00e8 stato anche in grado di riportare in vita un morto imponendo le mani e dicendo: \u00abGuarisci\u00bb, segno dei poteri divini che Tiamut ha voluto donargli.\nOrigine del nome.\nCome molti degli altri Eterni, Makkari \u00e8 stato scambiato dagli umani per un dio e in particolare, nell'Antica Roma, per Mercurio: l'origine del nome \u00e8 dovuta al fatto che, in lingua anglosassone, la parola \"Makkari\" si pronuncia in modo similissimo al termine inglese che indica Mercurio, \"Mercury\" (pronuncia ).\nAltri media.\nCinema.\nMarvel Cinematic Universe.\nLa versione femminile e sorda di Makkari appare per la prima volta nel film del Marvel Cinematic Universe \"Eternals\" (2021), interpretata da Lauren Ridloff. \u00c8 una degli Eterni, sorda, dotata del potere cosmico della super-velocit\u00e0. Dopo la divisione degli Eterni si \u00e8 ritirata nell'astronave Domo intrattenendosi con la lettura di numerosi libri. Apparentemente \u00e8 legata sentimentalmente a Druig, con cui parte per l'universo insieme a Thena dopo aver scongiurato l'Emersione per trovare altri Eterni e convincerli a rinunciare alla loro missione. Successivamente lei e i suoi compagni ricevono la visita del principe di Titano, Eros, e di Pip il Troll, i quali si offrono di aiutarli a soccorrere i loro amici."}
{"id": "3002367", "revid": "1934238", "url": "https://it.wikipedia.org/wiki?curid=3002367", "title": "Ius eligendi sepulchrum", "text": "Lo ius eligendi sepulchrum (dal latino \"eligere\" ovvero scegliere, decidere) \u00e8 l'insieme delle norme giuridiche che garantiscono il diritto per la persona vivente di poter scegliere il luogo e il modo della sepoltura e obbligano l'autorit\u00e0 competente a sorvegliare, dopo la morte, che la volont\u00e0 espressa dal soggetto sia completamente rispettata.\nIn Italia.\nIn Italia questo diritto \u00e8 espresso essenzialmente dagli art. 5 del codice civile. La decisione del soggetto, per essere valida, deve essere:\nEsecutore della scelta del soggetto sono gli eredi dello stesso o, sia in mancanza di questi sia nel caso che il soggetto ne abbia fatta esplicita richiesta, l'esecutore testamentario oppure il presidente dell'associazione crematoria alla quale la persona morta aveva affidato la volont\u00e0.\nCompito di sorvegliare, dopo la morte del soggetto, che la volont\u00e0 espressa sia rispettata, spetta alla polizia mortuaria, la quale, in caso di volont\u00e0 di sepoltura non convenzionale (ad esempio, cremazione con successiva dispersione delle ceneri), pu\u00f2 aprire un'indagine per verificare quali siano state le reali volont\u00e0 del defunto."}
{"id": "3002368", "revid": "767487", "url": "https://it.wikipedia.org/wiki?curid=3002368", "title": "Norman Whitley", "text": "Palmar\u00e8s.\nIn carriera ha conseguito i seguenti risultati:"}
{"id": "3002369", "revid": "114323894", "url": "https://it.wikipedia.org/wiki?curid=3002369", "title": "Charles Scott", "text": "Palmar\u00e8s.\nIn carriera ha conseguito i seguenti risultati:"}
{"id": "3002370", "revid": "287204", "url": "https://it.wikipedia.org/wiki?curid=3002370", "title": "Edward Jones (giocatore di lacrosse)", "text": "Palmar\u00e8s.\nIn carriera ha conseguito i seguenti risultati:"}
{"id": "3002372", "revid": "114323865", "url": "https://it.wikipedia.org/wiki?curid=3002372", "title": "Wilfrid Johnson", "text": "Palmar\u00e8s.\nIn carriera ha conseguito i seguenti risultati:"}
{"id": "3002373", "revid": "114323876", "url": "https://it.wikipedia.org/wiki?curid=3002373", "title": "George Buckland", "text": "Palmar\u00e8s.\nIn carriera ha conseguito i seguenti risultati:"}
{"id": "3002374", "revid": "1869172", "url": "https://it.wikipedia.org/wiki?curid=3002374", "title": "George Alexander (giocatore di lacrosse)", "text": "Palmar\u00e8s.\nIn carriera ha conseguito i seguenti risultati:"}
{"id": "3002376", "revid": "1305772", "url": "https://it.wikipedia.org/wiki?curid=3002376", "title": "Alisa - Segui il tuo cuore", "text": "Alisa - Segui il tuo cuore (\"Alisa Folge deinem Herzen\" e successivamente \"Hanna Folge deinem Herzen\") \u00e8 una soap opera tedesca, trasmessa dalla ZDF tra il 1\u00ba marzo 2009 e il 17 settembre 2010. La prima stagione \u00e8 composta da 240 puntate e la seconda da 130, per un totale di 370.\nIn Italia la soap ha debuttato dal 31 maggio 2010 in prima tv assoluta su Canale 5 (finendo il 3 giugno 2011) fin dal primo episodio ha ottenuto ottimi ascolti, talvolta con pi\u00f9 di 2.000.000 di telespettatori e share del 27% anche in piena estate. Dal 6 settembre 2010 la soap \u00e8 stata spostata su La5 ottenendo spesso il primato come programma pi\u00f9 visto della rete.\n\u00c8 stato reso noto che, nonostante il successo della prima stagione, \"Hanna - Segui il tuo cuore\" non sar\u00e0 trasmesso in Italia.\nIl programma, sia nella prima che nella seconda stagione, \u00e8 ambientato nella cittadina immaginaria di \"Sch\u00f6nroda\". In realt\u00e0 i luoghi in cui viene girato sono a Potsdam-Babelsberg e a Werder. La sigla iniziale \u00e8 la canzone \"Million Miles\" di Reamonn.\nTrama.\nPrima stagione: \"Alisa - Segui il tuo cuore\".\nLa soap segue le vicende di Alisa Lenz, un perito ottico con la dote di saper lavorare molto bene il cristallo. A Berlino possedeva un negozio di bigiotteria, pignorato poi a causa dei debiti contratti dal suo ex-fidanzato. Decide allora di ritornare nel suo paese natale, Sch\u00f6nroda, dai genitori adottivi, Gudrun e Karl, dal fratello biologico, Jonas e da quello acquisito, Lars. Dal momento del suo arrivo inizieranno ad intrecciarsi vari eventi di vario genere che avranno come protagonisti tutte e tre le famiglie: i Castelhoff, i Lenz e gli Hundt. Ci sono vicende amorose: la relazione di Christian, figlio di Ludwig Castelhoff, dirigente della Castelhoff Optik, ed Ellen, avvocato della medesima societ\u00e0, interrotta per l'amore nato tra la protagonista ed il giovane; la vendetta di questa nei confronti di Alisa sar\u00e0 attuata con un incendio da lei appiccato, ma di cui rimarr\u00e0 vittima e nel quale perder\u00e0 il figlio che porta in grembo. Ma il padre del nascituro non \u00e8 Christian, bens\u00ec Oskar, zio del giovane ed anche lui dirigente della societ\u00e0. La relazione tra Alisa e Paul, medico e migliore amico di Christian, nasce dopo che quest'ultimo, roso dai sensi di colpa nei confronti dell'avvocatessa e tratto in inganno riguardo alla paternit\u00e0 del bambino, decide di sposarla e troncare cos\u00ec la relazione con la giovane perito. Tradimenti: Oskar ed Ellen nei confronti di Christian, Jonas e Dana nei confronti di Oskar. Vicende losche: queste sono architettate da Oskar, che vuole diventare l'unico erede e proprietario della societ\u00e0 di famiglia, attuate con l'aiuto di Ellen, come, ad esempio, lo svuotamento di barili contenenti materiali tossici nel lago cittadino, falsificando la firma di Ludwig ed il traffico d'armi messo in piedi con societ\u00e0 fittizie e conti stranieri. La sua spregiudicata ambizione e la sua perfidia sono tali da uccidere il fratello, annegandolo in piscina, perch\u00e9 ha scoperto la sua colpevolezza. Intrecci familiari: la ricerca da parte di Alisa della sua madre biologica con un annuncio sul giornale, che la porter\u00e0 ad avere a che fare con un'impostora, il test del DNA richiesto da Liliana, moglie di Ludwig, dopo il ritrovamento di un orecchino a casa Castelhoff. Questo orecchino era stato gettato nel lago dalla madre adottiva di Alisa in accordo con il Signor Castelhoff, per non creare scompiglio tra le famiglie. Liliana e Ludwig si sono conosciuti in un convento a Tenerife, dove la donna era stata accolta, in seguito ad un incidente che le ha causato la perdita della memoria, per paura di perderla le tiene nascosto il suo passato. Il test risulter\u00e0 negativo, ma solo perch\u00e9 la subdola Ellen lo far\u00e0 falsificare. Infatti, Karl e Gudrun, una volta ritrovato il pendente, hanno fatto eseguire anche loro un test, che accerta senza ombra di dubbio che Liliana Castelhoff altri non \u00e8 che Vera Himmerleich, madre biologica di Alisa e Jonas, ma decidono di non rivelare a nessuno questo segreto. Inoltre, Oskar scopre che Caroline Hundt \u00e8 sua figlia, nata da una scappatella con la madre della ragazza, Conny, e cerca di pagare il suo silenzio. Dopo varie vicissitudini e colpi di scena, per\u00f2, tutte le situazioni compromettenti giungono inevitabilmente ad un punto di svolta e, chiariti tutti i punti oscuri, la soap avr\u00e0 il finale tanto desiderato: il matrimonio tra Alisa e Christian. Inoltre, al termine della 1\u02da stagione Alisa rimane incinta.\nSeconda stagione: \"Hanna - Segui il tuo cuore\".\nEstate 2010. Hanna Sommer \u00e8 una cuoca dalle grandi doti, che si trasferisce con la sua migliore amica Alexandra da Amburgo a Sch\u00f6nroda dopo che Hanna \u00e8 stata licenziata da un ristorante di Amburgo. Loro due si prendono cura di Gitti Sommer, nonna di Hanna, e anche del padre di quest'ultima, malato di cuore. Questi problemi di cuore porteranno alla successiva morte del padre, e Hanna, con l'appoggio di Gitti e Alexandra, decide di cominciare una nuova vita.\nIntanto, Alexandra incontra Maximilian Castelhoff, cugino di Christian, protagonista maschile della precedente stagione.\nAlexandra sembra avere fin da principio un certo \"feeling\" nei suoi confronti, quando in realt\u00e0 quest'ultimo \u00e8 attratto da Hanna. Nel corso del tempo Hanna e Maximilian si avvicinano notevolmente, e i due iniziano una relazione, anche se appoggiati da Alexandra, che nel frattempo si \u00e8 dimenticata di Maximilian. Hanna attender\u00e0 un'amara sorpresa quando scopre che Maximilian \u00e8 stato sposato con una donna di nome Maya, che tornata a Sch\u00f6nroda tenta in tutti i modi di ostacolarli. All'inizio Hanna e Maximilian sembrano reggere, ma quando Hanna stanca delle pressioni di Maya per tornare con Maximilian lo lascia, si scatena il putiferio, anche da qualcuno che \u00e8 uscito dal carcere poco tempo prima.\nL'uomo che \u00e8 uscito dal carcere \u00e8 Oskar, che stringer\u00e0 immediatamente una forte amicizia con Alexandra, che in realt\u00e0 ha sempre ostacolato la coppia Hanna-Maximilian, e insieme i due si alleano. Intanto, Hanna scopre che Alexandra era sua rivale in amore, e furiosa con l'amica, le rinfaccia il perch\u00e9 di essersi intromessa nella sua relazione con l'uomo che amava. Alexandra le getta in faccia tutta la sua invidia, e da questo momento diventer\u00e0 una donna perfida, avida e vendicativa, fedelissima alleata di Oskar, e ritenter\u00e0 di ostacolare Hanna.\nIntanto, Maximilian viene appoggiato dalla madre Edith, e le dice di essere ancora innamorato di Hanna, nonostante stia insieme a Maya, che alla fine verr\u00e0 piantata in asso dall'ex-marito, e ritorner\u00e0 ad Amburgo.\nNel frattempo, Hanna e Alexandra troveranno un chiarimento, e le due finalmente ritorneranno amiche inseparabili. Entrambe si vorranno vendicare di Oskar, che nella fine della serie, verr\u00e0 ucciso da alcuni soldati della SEC con un colpo di pistola.\nAppoggiati da Alexandra, Hanna e Maximilian riprendono la loro relazione, e la coppia avr\u00e0 un proprio lieto fine, con un matrimonio da sogno sulle rive del lago di Sch\u00f6nroda, e alla fine la coppia aprir\u00e0 un ristorante, La Gomera."}
{"id": "3002378", "revid": "731511", "url": "https://it.wikipedia.org/wiki?curid=3002378", "title": "Sandy Turnbull", "text": "Palmar\u00e8s.\nIn carriera ha conseguito i seguenti risultati:"}
{"id": "3002379", "revid": "731511", "url": "https://it.wikipedia.org/wiki?curid=3002379", "title": "George Rennie", "text": "Palmar\u00e8s.\nIn carriera ha conseguito i seguenti risultati:"}
{"id": "3002380", "revid": "731511", "url": "https://it.wikipedia.org/wiki?curid=3002380", "title": "Clary McKerrow", "text": "Palmar\u00e8s.\nIn carriera ha conseguito i seguenti risultati:"}
{"id": "3002381", "revid": "767487", "url": "https://it.wikipedia.org/wiki?curid=3002381", "title": "Imputazione di omicidio per uno studente", "text": "Imputazione di omicidio per uno studente \u00e8 un film del 1972 diretto dal regista Mauro Bolognini.\nTrama.\nIn occasione di uno scontro tra operai e studenti e polizia rimangono uccisi un poliziotto e uno studente; della morte del poliziotto viene incolpato uno studente. Scoperto chi \u00e8 il responsabile del delitto, il giudice incaricato delle indagini si dimette."}
{"id": "3002382", "revid": "731511", "url": "https://it.wikipedia.org/wiki?curid=3002382", "title": "Henny Hoobin", "text": "Palmar\u00e8s.\nIn carriera ha conseguito i seguenti risultati:"}
{"id": "3002383", "revid": "731511", "url": "https://it.wikipedia.org/wiki?curid=3002383", "title": "Ernie Hamilton", "text": "Palmar\u00e8s.\nIn carriera ha conseguito i seguenti risultati:"}
{"id": "3002384", "revid": "731511", "url": "https://it.wikipedia.org/wiki?curid=3002384", "title": "Tom Gorman (giocatore di lacrosse)", "text": "Palmar\u00e8s.\nIn carriera ha conseguito i seguenti risultati:"}
{"id": "3002385", "revid": "731511", "url": "https://it.wikipedia.org/wiki?curid=3002385", "title": "Richard Duckett", "text": "Palmar\u00e8s.\nIn carriera ha conseguito i seguenti risultati:"}
{"id": "3002386", "revid": "731511", "url": "https://it.wikipedia.org/wiki?curid=3002386", "title": "Frank Dixon", "text": "Palmar\u00e8s.\nIn carriera ha conseguito i seguenti risultati:"}
{"id": "3002387", "revid": "731511", "url": "https://it.wikipedia.org/wiki?curid=3002387", "title": "Gus Dillon", "text": "Palmar\u00e8s.\nIn carriera ha conseguito i seguenti risultati:"}
{"id": "3002388", "revid": "731511", "url": "https://it.wikipedia.org/wiki?curid=3002388", "title": "George Campbell (giocatore di lacrosse)", "text": "Palmar\u00e8s.\nIn carriera ha conseguito i seguenti risultati:"}
{"id": "3002389", "revid": "731511", "url": "https://it.wikipedia.org/wiki?curid=3002389", "title": "Jack Broderick", "text": "Palmar\u00e8s.\nIn carriera ha conseguito i seguenti risultati:"}
{"id": "3002392", "revid": "731511", "url": "https://it.wikipedia.org/wiki?curid=3002392", "title": "Paddy Brennan", "text": "Palmar\u00e8s.\nIn carriera ha conseguito i seguenti risultati:"}
{"id": "3002397", "revid": "229178", "url": "https://it.wikipedia.org/wiki?curid=3002397", "title": "Cultura di Abashevo", "text": ""}
{"id": "3002398", "revid": "1305772", "url": "https://it.wikipedia.org/wiki?curid=3002398", "title": "Lynnfield", "text": ""}
{"id": "3002400", "revid": "1318658", "url": "https://it.wikipedia.org/wiki?curid=3002400", "title": "Vincenzo Cabianca (urbanista)", "text": "Biografia.\nCompie i primi studi a Roma, al Liceo ginnasio statale Terenzio Mamiani, dove consegue la maturit\u00e0 classica (1943). Frequenta l'Accademia Navale (1943 \u2013 1945) e successivamente si laurea in ingegneria (1949). Frequenta G. Schmidt presso l'IGM e diviene esperto nel campo della fotointerpretazione.\nSubito dopo la laurea vince il primo premio nei concorsi per i piani regolatori di Siracusa (primo P.R.G.), Latina, Augusta, Modica, Isole Eolie.\nNel 1956, consegue la libera docenza in urbanistica.\nNegli anni '60 si impegna nella fondazione dell'Istituto nazionale di architettura (INARCH) e di rifondazione dell'Istituto Nazionale di Urbanistica (INU). Redige, con Michele Liistro e Concetto Santuccio, la seconda edizione del P.R.G. di Siracusa, progetta il quartiere \u201cUliveto\u201d (INA Casa) a San Severo; a Roma, in collaborazione con l'INU e l'Ufficio speciale del PRG comunale, coordina il piano per il sistema del verde che viene pubblicato in un numero doppio della rivista \u201cUrbanistica\u201d. Progetta il sistema di musei di tutta la Libia (Sabratha, Tripoli, Leptis Magna, Tokra, Apollonia Susa, Bengasi, Cirene, Sebha), opera che verr\u00e0 interrotta dalla rivoluzione del 1969. Collabora con Lorenzo Quilici per la carta dei beni culturali archeologici del territorio romano, che porta da 300 a 2.000 le presenze archeologiche rappresentate nel piano, individuate in gran parte attraverso la foto-interpretazione.\nDal 1968 al 1997 \u00e8 chiamato all'Universit\u00e0 degli Studi di Palermo presso cui fonda la Scuola di pianificazione territoriale, prestigiosa comunit\u00e0 di didattica, ricerca e azione sul territorio (oggi portata avanti dal prof. Maurizio Carta). \u00c8 professore incaricato, poi ordinario (1976) di pianificazione territoriale urbanistica, nonch\u00e9 direttore del Dipartimento Citt\u00e0 e Territorio (1983) della Facolta di Architettura. Con Ignazia Pinzello, produce la carta archeologica della Sicilia e il piano di demanializzazione di tutte le coste siciliane e, con gli assistenti al corso, i piani e progetti di recupero del centro storico di Palermo.\nProgetta le sistemazioni archeologiche dei parchi della Neapolis di Siracusa (Teatro greco, Anfiteatro romano, Latomie), dei parchi archeologici di Megara Hyblaea, Leontinoi, Akre, Tindari, Lipari. Progetta i piani delle aree di sviluppo industriale del Golfo di Policastro e del Museo di Segesta e affianca la Soprintendenza negli studi di fotointerpretazione nella redazione di proposte progettuali per i parchi di Segesta e Selinunte.\nProgetta le proiezioni territoriali del \u201cProgetto per l'assetto dell'Italia degli anni '80\u201d (Progetto 80) per il Ministero del Bilancio e programmazione economica, in collaborazione con Archibugi, Lacava, Moroni \"et alii\". Con il centro S.P.E. progetta i piani regionali di Lazio, Toscana, Calabria e Sicilia, il Piano per il Mezzogiorno d'Italia e il relativo \u201cPiano per le aree libere e per il tempo libero\u201d.\nDal 1980 inizia l'attivit\u00e0 poetica letteraria con la produzione di 18 volumi di \u201cPoesia della Scienza\u201d.\nNegli anni '90 completa l'ordinamento scientifico del Museo vulcanologico e la sua digitalizzazione che diventer\u00e0 la matrice scientifica configurante del piano territoriale paesistico delle Eolie. Riordina la sezione di Biogeografia evolutiva nel Museo archeologico regionale del Castello di Lipari. Progetta i \"Visitors Centers\" per tutte le isole Eolie e il Video museo dei beni culturali sommersi (Filicudi), che non vengono realizzati.\nProgetta (1993 \u2013 2000), per la Regione Siciliana, il Piano paesistico territoriale delle Isole Eolie (con la collaborazione di Maurizio Carta) che fornir\u00e0 il supporto di garanzia di conoscenza e tutela delle Eolie per il loro riconoscimento UNESCO di appartenenza al \u201cPatrimonio intangibile dell'umanit\u00e0\u201d. Entrano a far parte del \u201cPatrimonio dell'umanit\u00e0\u201d anche Siracusa e Modica \u2013 Val di Noto, i cui patrimoni culturali sono stati tutelati dai relativi piani regolatori da lui redatti, a seguito dei concorsi vinti negli anni'50.\nTiene un corso triennale di museografia e museologia alla Scuola archeologica italiana di Atene (1994 - 97). Nel 1996 gli viene conferita la cittadinanza onoraria di Lipari.\nDal 2000, cura e organizza in forma digitale l'archivio dei disegni e dei documenti del nonno Vincenzo Cabianca, pittore macchiaiolo, che sar\u00e0 utilizzato dalla storica dell'arte dell'800, Francesca Dini, per la pubblicazione del catalogo ragionato dell'artista.\n\u00c8 eletto Presidente regionale della sezione laziale e poi vicepresidente nazionale dell'Istituto Nazionale di Urbanistica (INU). Presiede la commissione per il diritto urbanistico che conduce la fondamentale lotta per la riforma urbanistica dei regimi dei suoli e degli immobili in regime concessorio.\nNel 2005 \u00e8 nominato professore emerito dell'Universit\u00e0 di Palermo, la \"Laudatio\" \u00e8 tenuta dal Prof. Maurizio Carta. Nel 2010 il Centro Studi di Lipari gli dedica un'apposita collana editoriale intitolata \u201cVincenzo Cabianca alle Eolie\u201d, con biografia a cura di Adriana Pignatelli Mangoni. \u00c8 presidente onorario dell'associazione culturale Nuovo Museo Paolo Orsi - Siracusa (2012) e della commissione di concorso per il parco delle mura dionigiane - Siracusa (2013). Il 9 dicembre 2013 il Comune di Siracusa gli ha conferito la cittadinanza onoraria per meriti professionali e culturali.\n\u00c8 presidente della sezione italiana dell'Associazione internazionale di urbanistica e promuove un'intensa azione di internazionalizzazione degli studi e delle iniziative, sia in facolt\u00e0 che all'INU.\nNel 2008 scrive, insieme a Maurizio Carta, la storia urbanistica di Palermo per il volume dedicato alla citt\u00e0 dell'Istituto dell'Enciclopedia Italiana (Treccani)\nOpere di soggetto urbanistico.\n\u00c8 autore di 80 pubblicazioni scientifiche relative ai suoi piani e progetti. L'ultima pubblicazione riguarda la voce \"Urbanistica\" per \u201cPalermo citt\u00e0 d'arte\u201d per la Treccani in collaborazione con Maurizio Carta.\nSulla rivista Urbanistica:\nOpera poetico-letteraria.\nCollana monografica dedicata a V. CABIANCA ALLE EOLIE(ed. Ismeca - Centro Studi Lipari) (2011)"}
{"id": "3002405", "revid": "729019", "url": "https://it.wikipedia.org/wiki?curid=3002405", "title": "Electric Eye Records", "text": "La Electric Eye \u00e8 stata una etichetta discografica italiana fondata da Claudio Sorge ed attiva negli anni ottanta in Italia.\nStoria.\nLa Electric Eye nasce nel 1982 su iniziativa di Claudio Sorge e di un gruppo di giornalisti attivi nella rivista Rockerilla.\nIl primo disco pubblicato, Gathered fu una delle prime compilation di rock italiane.\nDopo i primi anni in cui le pubblicazioni erano decisamente pi\u00f9 indirizzate sulla new wave e punk, sulla fine degli anni ottanta l'etichetta prese un indirizzo decisamente pi\u00f9 garage-punk."}
{"id": "3002414", "revid": "339392", "url": "https://it.wikipedia.org/wiki?curid=3002414", "title": "Ebersbach (Sassonia)", "text": ""}
{"id": "3002419", "revid": "1818647", "url": "https://it.wikipedia.org/wiki?curid=3002419", "title": "Croce pro Benemerenti", "text": "La Croce pro Benemerenti \u00e8 un'importante onorificenza della Santa Sede e distintivo d\u2019onore.\nStoria.\nLa medaglia venne istituita in maniera informale da papa Pio VII nel 1818 dopo la ripresa di potere e la fine del dominio napoleonico a Roma per premiare la fedelt\u00e0 di coloro che si fossero distinti verso il pontefice. Con papa Gregorio XVI nel 1832 la medaglia divenne una decorazione ufficiale ed \u00e8 la stessa che viene tutt'oggi conferita a quanti abbiano prestato un lungo ed eccezionale servizio alla chiesa cattolica o al pontefice presso le loro diocesi, le loro comunit\u00e0 civili o religiose, la Sede Apostolica.\nNel 1925 vennero per la prima volta ammessi a ricevere questa decorazione anche i laici e i militari come segno di grande distinzione e di benemerenza verso la chiesa e il Papa.\nGradi e requisiti.\nDalla sua fondazione la decorazione disponeva di tre gradi per ordine di merito:\nLa divisione rimase tale sino all'epoca di Paolo VI il quale abol\u00ec tutte le classi ad eccezione di quella in oro che permane tutt'oggi.\nDa statuto esistono dei canoni precisi per avere accesso alla decorazione:\nInsegne.\nLa \"medaglia\" consiste in una croce romboidale in oro avente sul diritto l'immagine di Cristo benedicente affiancato da due stemmi papali, mentre sul retro la croce presenta la scritta \"BENEMERENTI\" che sovrasta le chiavi decussate col triregno. In tempi precedenti la medaglia era un tondo bronzeo raffigurante sul diritto il volto del pontefice ed avente sul retro la scritta \"BENEMERENTI\". Il tutto era sovrastato dal triregno papale con chiavi decussate dorato nel caso di conferimenti a laici o religiosi, oppure da un trofeo militare nel caso di conferimento a militari.\nIl \"nastro\" \u00e8 met\u00e0 giallo e met\u00e0 bianco, a riprendere i colori della bandiera pontificia."}
{"id": "3002428", "revid": "287204", "url": "https://it.wikipedia.org/wiki?curid=3002428", "title": "Felsberg", "text": ""}
{"id": "3002431", "revid": "169529", "url": "https://it.wikipedia.org/wiki?curid=3002431", "title": "Ergenekon", "text": "Ergenekon \u00e8 una presunta organizzazione clandestina turca kemalista e ultra nazionalista, con legami con membri delle forze militari e di sicurezza del paese. \nStoria.\nIl gruppo Ergenekon, il cui nome deriva un luogo mitico situato nelle valli inaccessibili dei Monti Altaj, nel 2011 fu accusato di terrorismo in Turchia; l'inchiesta diede luogo ad un centinaio di arresti e pesanti epurazioni tra le Forze armate. \nAlcuni accusarono Ergenekon di essere un \"Deep State\", presentandolo all'opinione pubblica turca operante gi\u00e0 con lo \"scandalo Susurluk\" del 1996: subito dopo quel caso Tuncay G\u00fcney, alias \"\u0130pek\" sarebbe stato licenziato dal dipartimento antiterrorismo dell'Organizzazione nazionale di intelligence (M\u0130T), di cui era informatore (le sue dichiarazioni alla polizia nel 2001 hanno costituito \"la spina dorsale dell'accusa\"). Presunti membri furono incriminati con l'accusa di complotto per fomentare disordini, tra le altre cose assassinando intellettuali, politici, giudici, personale militare e \"leaders\" religiosi, con l'obiettivo finale di rovesciare il governo in carica; un secondo processo fu intentato per il \"caso Poyrazk\u00f6y\", che riguardava tentativi di abbattere il potere del Partito della Giustizia e dello Sviluppo, ma accuse furono rivolte anche per aver ispirato il \"post-modern darbe\" che nel 1997 pose fine al governo del \"Refah partisi\" di Necmettin Erbakan.\nIl \"modus operandi\" di Ergenekon era stato paragonato al ramo turco dell'Operazione Gladio, da cui mutuava i metodi della controguerriglia.\nAd aprile 2011, oltre 500 persone erano state arrestate con queste accuse e quasi 300 formalmente accusate di appartenere a quella che i pubblici ministeri hanno descritto come \"l'organizzazione terroristica di Ergenekon\": gli accusatori hanno affermato che essa era stata responsabile di praticamente ogni atto di violenza politica e aveva controllato ogni gruppo militante, in Turchia, negli ultimi 30 anni.\nEsiti processuali.\nNel 2015 la maggior parte degli imputati risultava prosciolta dalle accuse, mentre esperti calligrafici hanno concluso che i documenti utilizzati per basare le imputazioni erano dei falsi ed alcuni degli inquirenti sono stati a loro volta accusati di cospirazione contro le Forze armate."}
{"id": "3002432", "revid": "88740", "url": "https://it.wikipedia.org/wiki?curid=3002432", "title": "Vincenzo Irolli", "text": "Biografia.\nSi avvicin\u00f2 alla pittura a diciassette anni quando si iscrisse alla Accademia di belle arti di Napoli, dove ebbe per maestri Gioacchino Toma e Federico Maldarelli. In quello stesso anno (1877) la sua curiosit\u00e0 d'artista fu colpita dall'opera \"Corpus Domini\" di Francesco Paolo Michetti esposto alla Mostra Nazionale di Napoli.\nPass\u00f2 gli anni giovanili nella casa paterna di Calvizzano, recandosi spesso a Napoli presso il mercante d'arte Ragozzino, che curava la distribuzione delle sue opere.\nNel 1878 con l'opera \"Ritratto del pittore Izzo\" si fece notare da Domenico Morelli per l'impiego di una forte tavolozza e, nel 1879, fu presente per la prima volta alla Promotrice di Napoli con l'opera \"Felice Rimembranza;\" lo stesso anno vinse il primo premio alla XV Mostra della Promotrice Salvator Rosa, evento che lo rese noto al grande pubblico, e ne favor\u00ec una notevole fortuna artistica e commerciale.\nDal 1880 in poi, libero dall'Accademia, inizi\u00f2 la lunga e ininterrotta carriera artistica. \nAlla Promotrice napoletana del 1886 suscit\u00f2 ancora una volta l'ammirazione del Morelli per i ritratti di Carmine Franchi e dell'Avvocato Monaci. Fu spesso presente nelle esposizioni della Societ\u00e0 Promotrice napoletana: nel 1881 con \"Una testa\", nel 1883 con \"Studio dal vero\", nel 1885 con \"Per l'onomastico dello zio\", \"Impressione del contrabbassista Franchi\" e \"Si diventa cos\u00ec\", nel 1891 con \"Primavera\", nel 1892 con \"Mezza figura\".\nNel 1887 partecipa all'Esposizione Nazionale Artistica di Venezia con le opere \"Dal vero\", \"Chiaroscuro\" e \"Studio\". Pi\u00f9 tardi sempre a Venezia esporr\u00e0 alla XIII Biennale (1922) le opere \"Pesci\", \"L'inascoltato\", \"L'invito\", \"La trapunta\".\nNegli anni 1889-1890 partecip\u00f2 con gli altri artisti Luca Postiglione, Pietro Scoppetta, Vincenzo Volpe, Edoardo Matania, Attilio Pratella, Giuseppe Alberto Cocco, Giuseppe Casciaro, Vincenzo Caprile, Gaetano Esposito, Vincenzo Migliaro ed altri alla decorazione degli interni della Birreria Gambrinus a Napoli. I rapporti tra l'Irolli e questi artisti si strinsero ancora di pi\u00f9 nella comune tendenza verso un'arte dichiaratamente decorativa. Irolli esegu\u00ec per il Gambrinus il riquadro \"Piedigrotta\" con una fanciulla in veste di Venere e uno Cupido (dalle sembianze di uno scugnizzo napoletano) che, invece di sfiorare la lira, si cimenta con un putip\u00f9.\nEspose a Monaco di Baviera nel 1890, a Genova e Berlino nel 1892, a Roma nel 1893. Nel 1894 a Milano present\u00f2 \"Le prime mammole\" e \"Cavalleria Rusticana;\" nuovamente a Berlino present\u00f2 la tela \"Il Natale a Napoli\" (che fu venduta per la straordinaria somma di ventitremila lire e fu illustrata nel Modern Kunst). \nA Parigi, dove gi\u00e0 nel 1890 aveva presentato le opere \"Maddalena moderna\", \"Dolore\" e \"Consolazione\", fu chiamato ad esporre al Salon nel 1907, al Salon d\u2019Automne nel 1909 (dove l'opera \"Spannocchiatrici\" fu acquistata dal Comune per il Museo Municipale degli Champs-\u00c9lys\u00e9es), sempre nel 1909 al Salon per la Soci\u00e9t\u00e9 Nationale des Beaux-Arts (XIX esposizione) con \"Donna con Polli\" e \"Tenerezza\".\nLa sua fortuna, eccezionale all'estero, tardava ad affermarsi in Italia dove giunse a scontrarsi coi Novecentisti. La sua impronta tradizionalista non lo fece amare dai critici del tempo pi\u00f9 interessati alle avanguardie, ma Irolli non fece mai nulla per adattare la propria pittura ai tempi. Anzi, teneva nel suo studio un quadro raffigurante un pittore intento a finire un brutto quadro cubista, di gran moda al tempo, dando prova di garbata ironia nei confronti delle nuove tendenze. Mentre Le Figaro del 1908 spendeva per Irolli parole come \u201cextr\u00eamement habile\u201d e \u201cs\u00e9duisant\u201d, gli intellettuali italiani (e napoletani in special modo) lo reputavano un artista venduto al facile mercato e alla committenza della borghesia incolta. Mentre a Parigi, negli anni 1910-1915, veniva definito il pittore del sole e considerato eccellente da L\u00e9on Talboum alla Galleria Alder\u00e9te, in Italia, nello stesso periodo, venne escluso dalla Biennale di Venezia e, nel 1929, sottoposto ad una dura critica da parte di Ardengo Soffici.\nNel 1933 Irolli organizz\u00f2 una personale a Bari dove le sue opere andarono a ruba fra i collezionisti. Nell'ottobre del 1936, alla Mostra d'Arte Sacra di Napoli, espose dieci opere a soggetto sacro: \"Pesca miracolosa\", \"La lavanda dei piedi\", \"La guarigione del cieco nato\", \"La Deposizione\", \"La Comunione\", \"Cristo alla tomba di Lazzaro\", \"La Vergine in adorazione\", \"La Madonna dell'aviazione\", \"Il chierichetto in preghiera\", \"La festa del Redentore\", \"La festa del Cieco nato\".\nAccanto ai temi religiosi, che sono ben rappresentati nella collezione Granturco di Napoli, Irolli continua a registrare scene di vita quotidiana, a ritrarre bambini, donne in atteggiamenti maliziosi, per le quali utilizz\u00f2 come modella la sua figlioccia Sisina.\nVincenzo Irolli oltre che un grande artista che ha segnato la pittura partenopea in Italia come all'estero, viene ricordato anche per il suo alto livello intellettuale; fu amico e frequentatore di importanti personaggi della cultura, fra cui Ferdinando Russo e Salvatore Di Giacomo.\nFu socio del Circolo Artistico Politecnico di Napoli.\nNella sua casa di Capodimonte a Napoli, in via Cagnazzi (oggi via Vincenzo Irolli), si spense sul finire del 1949 ad ottantanove anni. Pochi giorni prima della sua morte, il critico d'arte Paolo Ricci attacc\u00f2 duramente la pittura di Irolli, definendola \"ricca di sentimentalismo, intenerimento pietoso, leziosaggine e moralismo demagogico, il tutto in una tavolozza spietatamente accesa e grossolana, approssimativa [...]\"."}
{"id": "3002433", "revid": "1442080", "url": "https://it.wikipedia.org/wiki?curid=3002433", "title": "AEGON International 2010 - Singolare maschile", "text": "Il singolare maschile dell'AEGON International 2010 \u00e8 stato un torneo di tennis facente parte dell'ATP World Tour 2010.\nDmitrij Tursunov era il detentore del titolo, tuttavia ha scelto di non partecipare a questa edizione.\nL'ultimo incontro del torneo \u00e8 stato vinto agevolmente dal francese Llodra, che in due set liquida il collega Garc\u00eca-L\u00f2pez."}
{"id": "3002439", "revid": "827882", "url": "https://it.wikipedia.org/wiki?curid=3002439", "title": "The Final Frontier", "text": ""}
{"id": "3002442", "revid": "287204", "url": "https://it.wikipedia.org/wiki?curid=3002442", "title": "Roberto Patrignani", "text": "Carriera.\nNato a Firenze si trasfer\u00ec con la famiglia a Milano, poi sfollata a Mandello del Lario nel 1944, dopo che i bombardamenti aerei alleati avevano distrutto la casa milanese di via Canova.\nLa vicinanza alla fabbrica della Moto Guzzi ed alle attivit\u00e0 stradali di collaudo dei modelli lo fanno appassionare alla moto, cui dedicher\u00e0 tutta la vita. Giovanissimo, inizia contemporaneamente la duplice carriera di pilota e giornalista, nell'ambito motociclistico.\nNonostante i risultati sportivi siano tutt'altro che trascurabili, Patrignani \u00e8 divenuto celebre come giornalista, principalmente lavorando nella redazione di \"Motociclismo\" e, poi, in decine di altre testate del settore.\nLa sua profonda competenza tecnica e la notevole sensibilit\u00e0 di guida, lo fecero apprezzare particolarmente come \"tester\", ruolo che svolse per conto di varie riviste specialistiche e nel quale fu anche ricercato da molte case motociclistiche per collaudare o valutare i prototipi e modelli pre-serie.\nNegli anni cinquanta e sessanta prese parte a varie competizioni del Campionato Italiano Velocit\u00e0, del Motomondiale, oltre a due Milano-Taranto, due motogiri e due Tourist Trophy. La sua unica vittoria fu ottenuta al circuito internazionale di Bourg-en-Bresse nel 1963, con una Moto Morini 250.\nNel novembre 1963 fu tra i sei piloti convocati dalla Garelli per il tentativo del record mondiale di velocit\u00e0 sulle 24 ore per la classe 50 cm\u00b3, conquistato alla media di 108.834\u00a0km/h sull'anello di alta velocit\u00e0 del circuito di Monza. Qualche anno pi\u00f9 tardi, nel 1969, fu tra i piloti chiamati da Lino Tonti a battere il record di velocit\u00e0, sempre sulla pista di Monza, con il prototipo \"V7\" della Moto Guzzi.\nIn occasione delle Olimpiadi 1964 compie il raid Milano-Tokyo a bordo di una Vespa 150. Anche a causa del successo incontrato dal libro in cui raccont\u00f2 il viaggio, rimane la sua impresa in solitaria pi\u00f9 conosciuta, ma non meno pericolosa fu la traversata africana, da Citt\u00e0 del Capo ad Asmara, compiuta nel 1966 con un Moto Guzzi Dingo 50, e il \"coast to coast\" negli Stati Uniti, da Charleston a Los Angeles, portato a termine nel 1980, in sella a un ciclomotore Garelli Noi con variatore automatico. Per la Casa lombarda Patrignani fu, tra gli anni settanta e gli anni ottanta, responsabile delle pubbliche relazioni e Direttore Sportivo.\nIntensa fu la su attivit\u00e0 di scrittore, spesso trattando, competizioni, tecnica e imprese motociclistiche, ma anche delle sensazioni vissute durante le sue esperienze di viaggio."}
{"id": "3002443", "revid": "106347104", "url": "https://it.wikipedia.org/wiki?curid=3002443", "title": "Maurice Durquetty", "text": "Palmar\u00e8s.\nIn carriera ha conseguito i seguenti risultati:"}
{"id": "3002445", "revid": "16758", "url": "https://it.wikipedia.org/wiki?curid=3002445", "title": "Giambattista Lampi", "text": ""}
{"id": "3002448", "revid": "124123", "url": "https://it.wikipedia.org/wiki?curid=3002448", "title": "Francisco Villota", "text": "Palmar\u00e8s.\nIn carriera ha conseguito i seguenti risultati:"}
{"id": "3002450", "revid": "1543377", "url": "https://it.wikipedia.org/wiki?curid=3002450", "title": "AllMovie", "text": "AllMovie (prima All Movie Guide) \u00e8 un database metadata di cinema, musica e televisione, diretto dalla All Media Network.\nStoria.\nAllMovie fu fondato da Michael Erlewine, lo stesso creatore di AllMusic e AllGame. Il sito allmovie.com fu lanciato nel 1994.\nIl 6 novembre 2007 i database della All Media Guide vennero acquistati dalla Rovi Corporation (allora Macrovision). Nel 2011 il sito cambi\u00f2 nome di dominio in allrovi.com, divenendo un database pi\u00f9 ampio di musica e cinema. L'idea originale era, infatti, di fondervi anche AllMusic. Tuttavia, un anno pi\u00f9 tardi AllMovie si separ\u00f2 da AllRovi, tornando ad essere un sito indipendente. Allrovi.com venne chiuso verso la fine del 2013.\nNel luglio 2013, la Rovi Corporation vendette AMG (e i suoi database musicali, cinematografici e videoludici) alla All Media Network, gi\u00e0 proprietaria dei siti web SideReel e Celebified."}
{"id": "3002451", "revid": "109145219", "url": "https://it.wikipedia.org/wiki?curid=3002451", "title": "Jos\u00e9 de Am\u00e9zola", "text": "Palmar\u00e8s.\nIn carriera ha conseguito i seguenti risultati:"}
{"id": "3002452", "revid": "363629", "url": "https://it.wikipedia.org/wiki?curid=3002452", "title": "Medaglia &quot;Benemerenti&quot; per la presa di Perugia", "text": "La medaglia \"Benemerenti\" per la presa di Perugia venne istituita da papa Pio IX nel 1859.\nLa medaglia venne istituita per ricompensare simbolicamente i militari pontifici del Primo Reggimento Estero, l'unit\u00e0 (perlopi\u00f9 composta di svizzeri) che riport\u00f2 la citt\u00e0 umbra sotto il controllo del Papa, in un episodio ricordato dalla storiografia risorgimentale come Stragi di Perugia.\nInsegne.\nLa medaglia consiste in un tondo d'argento riportante sul diritto il volto di Pio IX rivolto verso sinistra, attorniato dalla legenda \"PIVS IX PONTIFEX MAXIMUS\" e sotto il busto con due rami d'alloro decussati. Il retro riportava invece la scritta \"BENE MERENTI\" al centro, circondata da una corona di rami d'alloro.\nIl nastro era giallo bordato di bianco, a riprendere i colori della bandiera pontificia."}
{"id": "3002453", "revid": "767487", "url": "https://it.wikipedia.org/wiki?curid=3002453", "title": "Davichi", "text": "Le Davichi () sono un duo femminile dance/R&amp;B sudcoreano, formato dai membri Lee Hae-ri e Kang Min-kyung. Le due hanno debuttato nel 2008 ed hanno pubblicato il primo EP a marzo del 2009, preceduto dal singolo \"8282\" che ha presto scalato le classifiche."}
{"id": "3002454", "revid": "125949069", "url": "https://it.wikipedia.org/wiki?curid=3002454", "title": "Park Chung-hee", "text": "Fu il terzo presidente della Corea del Sud dal 17 dicembre 1963 al 26 ottobre 1979. Venne assassinato il 26 ottobre 1979 dal suo amico Kim Jae-gyu, presidente del National Intelligence Service e capo del suo servizio di sicurezza. Nel 1999 \u00e8 stato nominato fra i 100 asiatici pi\u00f9 importanti del secolo dalla rivista \"Time\".\n\u00c8 considerato una delle figure pi\u00f9 controverse nella storia della Corea del Sud: annoverato da alcuni fra gli artefici della trasformazione del Paese in grande potenza economica, \u00e8 oggetto di critica per il regime autoritario e repressivo da lui instaurato soprattutto a partire dal 1971, caratterizzato dalla messa al bando di ogni forma di opposizione e dalla negazione dei diritti civili e politici.\nInfanzia ed educazione.\nPark nacque il 30 settembre o il 14 novembre 1917 a Gumi, nel Gyeongsang settentrionale in Corea, durante l'occupazione giapponese. Figlio di Park Dung-bin e Bek Nam-eui, era il pi\u00f9 giovane di cinque fratelli e due sorelle di una povera famiglia appartenente alla classe sociale dei Yangban.\nI suoi anni di formazione coincidono con l'invasione giapponese della Manciuria nel 1931 e con il successivo scoppio della seconda guerra sino-giapponese nel 1937. In questo periodo Park vince l'ammissione ad una scuola per la formazione di insegnanti a Taegu e dopo essersi diplomato nel 1937, lavora come insegnante di scuola elementare a Mungyeong. All'et\u00e0 di 23 anni abbandona questo lavoro e parte per la Manciuria per intraprendere la carriera militare.\nCarriera militare.\nManciuku\u00f2.\nNel 1940 Park si iscrive all'Accademia dell'Esercito imperiale del Manciuku\u00f2, uno Stato fantoccio filo-giapponese corrispondente alle attuali regioni del nordest della Cina e della Mongolia interna, a capo del quale govern\u00f2 dal 1931 al 1945 Pu Yi, l'ultimo imperatore cinese della dinastia Qing. Completa gli studi con il massimo dei voti, e viene selezionato per i corsi di ufficiale presso l'Accademia dell'Esercito imperiale giapponese a Tokyo. Durante questo periodo assume il nome giapponese Takagi Masao (\u9ad8\u6728\u6b63\u96c4?). \nNel 1944, dopo essersi laureato, diventa Tenente presso l'Esercito imperiale del Manciuku\u00f2 e presta servizio nelle fasi finali della Seconda Guerra Mondiale come aiutante di campo nell'armata del Kwantung. Cambia nuovamente il suo nome in Okamoto Minoru (\u5ca1\u672c\u5b9f?) per facilitare le sue attivit\u00e0 di spionaggio contro i guerriglieri coreani che operano nella regione.\nL'esperienza maturata presso la scuola militare giapponese in Manciuria (1940-1942), l'Accademia militare giapponese (1942-1944), il successivo servizio nell'esercito mancese (1944-1945) e il programma giapponese di sviluppo economico realizzato in questa regione, influenzeranno notevolmente il suo pensiero e le sue scelte di politica economica quando diventer\u00e0 Presidente della Corea del Sud.\nRitorno in Corea.\nTornato in Corea dopo la sconfitta del Giappone nella Seconda Guerra Mondiale, Park si iscrive all'Accademia Militare di Corea. Si diploma nel 1946 (uno dei suoi compagni di classe era Kim Jae-gyu, amico e poi suo assassino) e diventa Ufficiale dell'esercito sotto il Governo militare degli Stati Uniti in Corea del Sud.\nNel novembre 1948 Syngman Rhee, primo Presidente della Corea del Sud, fa arrestare Park con l'accusa di aver guidato una cellula comunista nel corpo di polizia coreano. Condannato a morte dal tribunale militare, viene poi graziato grazie al sostegno ricevuto da ufficiali di alto rango, come l'eroe di guerra Paik Sun-yup, che aveva fatto parte, come Park, dell'Esercito Imperiale del Manchukuo e dell'armata del Kwantung. Altre fonti collegano la grazia ricevuta alla collaborazione offerta da Park alle autorit\u00e0 nella denuncia dei suoi compagni comunisti.\nEspulso dall'esercito senza onori, ne verr\u00e0 poi reintegrato durante la Guerra di Corea (1950-1953), e sempre grazie all'aiuto di Paik Sun-Yup, otterr\u00e0 la carica di maggiore, tenente colonnello nel settembre 1950 e colonnello nell'aprile 1951.\nLa fine della guerra di Corea nel 1953 segn\u00f2 l'inizio della moderna alleanza tra Corea del Sud e gli Stati Uniti, ratificata con un Trattato di difesa reciproca. La United States Forces Korea (USFK) di stanza nella penisola permise agli Stati Uniti di affermare e mantenere la propria influenza geopolitica in Asia orientale.\nNel 1953, dopo la firma dell'armistizio di Panmunjeom, Park venne scelto per un addestramento di sei mesi presso Fort Sill, una base dell'esercito degli Stati Uniti in Oklahoma. Di ritorno in Corea, scal\u00f2 rapidamente la gerarchia militare. Nel 1958 venne promosso maggior generale e nel 1960 Capo di Stato Maggiore dell'esercito della Corea del Sud e Vice Comandante della Seconda Armata, diventando una delle pi\u00f9 potenti e influenti figure militari.\nAscesa al potere.\nIl 25 aprile del 1960 una rivolta guidata da un movimento di studenti e operai denominato la Rivoluzione d'aprile port\u00f2 alle dimissioni del primo Presidente della Corea del Sud, Syngman Rhee.\nIl nuovo governo che si insedi\u00f2 nell'agosto 1960 dur\u00f2 solo pochi mesi. Yun Bo-seon, ex braccio destro del Presidente deposto e fondatore del Partito Democratico nel 1955, rimase un leader di facciata. Il potere era nelle mani del primo ministro Chang Myon, in quanto la Seconda Repubblica adott\u00f2 un sistema parlamentare e non pi\u00f9 presidenziale. Non si riusc\u00ec per\u00f2 a trovare un accordo sulla composizione del governo, i cui componenti cambiarono tre volte in cinque mesi. Il paese da tempo stava attraversando un grave periodo di crisi economica, causata da un decennio di cattiva amministrazione e corruzione sotto la presidenza di Rhee, e le tensioni sociali non si placavano.\nL'esercito coreano era allora uno dei pi\u00f9 grandi del mondo, costituito da circa 600.000 soldati. Sottoposto nel corso degli ultimi decenni a una duplice influenza esterna, aveva unito la filosofia militare giapponese allo spirito statunitense di efficienza tecnica, la missione di difendere il paese dall'aggressione comunista a quella della costruzione di una nazione moderna. Al suo interno si erano formate diverse fazioni, connotate dall'appartenenza generazionale (i giovani riformisti ritenevano gli ufficiali anziani corrotti dai partiti politici, e responsabili della scarse opportunit\u00e0 di carriera rimaste nell'esercito) e dal luogo in cui era avvenuta la formazione militare: alcuni ufficiali avevano conseguito la laurea all'Accademia militare giapponese, altri a Xinjing in Manciuria, altri infine, dopo la seconda guerra mondiale, all'Accademia militare di Corea..\nPark si era formato all'interno di tutte e tre queste istituzioni, aveva legami con alti comandanti, ufficiali e sottufficiali, e si trov\u00f2 quindi in una posizione unica per guidare la coalizione militare che organizz\u00f2 il colpo di Stato militare del 16 maggio 1961 (Hangul : 5.16 \uad70\uc0ac \uc815\ubcc0 ; Hanja : \u4e94\u4e00\u516d\u8ecd\u4e8b\u653f\u8b8a ; RR : O-illyuk Gunsa-jeongbyeon) che pose fine alla seconda Repubblica di Corea.\nIl colpo di Stato.\nIl 16 maggio 1961, a capo di 250 ufficiali e 3.600 soldati, il generale di brigata Park Chung-Hee organizz\u00f2 l'occupazione militare della sede centrale dell'esercito, della residenza presidenziale e degli edifici amministrativi del governo. I rivoltosi incontrarono scarsa resistenza da parte di polizia ed esercito; si registreranno solo alcuni brevi conflitti a fuoco con la polizia militare lealista di guardia al ponte sul fiume Han. Nello stesso giorno, un annuncio televisivo inform\u00f2 la popolazione che il governo era nelle mani di un Comitato militare rivoluzionario, di cui venivano dichiarati gli obbiettivi politici: l'anticomunismo, il rafforzamento delle relazioni con gli Stati Uniti, l'eliminazione della corruzione politica, lo sviluppo di un'economia nazionale autonoma, l'unificazione della Corea, un militarismo ispirato al Giappone degli anni '30 e la rimozione dei politici allora al governo. \nA tre giorni dal golpe, il Primo ministro Chang Mijon annunci\u00f2 le dimissioni di tutto il governo, mentre il presidente Yun Bo-seon accett\u00f2 il colpo di Stato come un fatto compiuto, restando nominalmente in carica fino al 1963. Il 20 maggio il Comitato militare rivoluzionario venne rinominato Consiglio supremo per la ricostruzione nazionale. Formato dagli ufficiali che avevano prestato supporto o avevano direttamente partecipato al colpo di stato, supervisioner\u00e0 il governo della Corea del Sud dal 16 maggio 1961 fino all'avvento della Terza Repubblica della Corea del Sud nel 1963. Il Consiglio sar\u00e0 inizialmente presieduto dal Generale Chang Do-yong, e dopo il suo arresto il 3 luglio, con l'accusa di attivit\u00e0 antirivoluzionaria, da Park Chung-hee, vero regista del golpe.\nIl paese era ora uno dei pi\u00f9 poveri del mondo, economicamente superato dalla Corea del Nord, e la stragrande maggioranza della popolazione viveva in una povert\u00e0 abietta. Park ha iniziato a epurare le istituzioni altamente corrotte del paese. \nil 13 giugno 1961 il Consiglio approver\u00e0 la creazione della Korean Central Intelligence Agency (KCIA) (\uc911\uc559 \uc815\ubcf4\ubd80) al fine di supervisionare e coordinare le attivit\u00e0 di \"intelligence\" interne e internazionali. Direttore dell'agenzia viene nominato Kim Jong-pil, laureatosi nel 1949 all'Accademia Militare di Corea, nipote di Park e uno dei pianificatori del colpo di stato del 16 maggio 1961. La KCIA rappresenter\u00e0 la base del rafforzamento del potere di Park, e lo strumento con cui potr\u00e0 effettuare ampie purghe nelle istituzioni civili e fra gli oppositori.\nIl 27 luglio 1961 il segretario di Stato Usa Dean Rusk in una conferenza stampa annunci\u00f2 il riconoscimento del governo del Consiglio Supremo per la ricostruzione nazionale da parte degli Stati Uniti. A met\u00e0 novembre Park sar\u00e0 invitato alla Casa Bianca per una visita di Stato.\nDiventato presidente provvisorio dopo le dimissioni di Yun, su pressione dell'amministrazione Kennedy, Park adotter\u00e0 una nuova Costituzione e indir\u00e0 le elezioni presidenziali nel mese di ottobre 1963.\nPresentatosi come candidato del nuovo partito Repubblicano Democratico, riuscir\u00e0 a battere l'ex presidente Yun per soli 156,000 voti, ossia con un margine dell'1,5%.\nVerr\u00e0 eletto nuovamente presidente 4 volte: nel 1967, 1971, 1972 e 1978.\nLeader della Corea del Sud.\nPolitica estera.\nDurante il 1964 Park avvi\u00f2 il processo di normalizzazione dei rapporti con il Giappone, provocando manifestazioni di protesta a Seoul, a cui rispose imponendo la legge marziale fino al ristabilimento della normalit\u00e0. Il trattato con il Giappone sottoscritto nel giugno 1965 prevedeva la stipula di prestiti agevolati da parte del Giappone e l'aumento degli scambi commerciali e degli investimenti tra i due paesi: gli aiuti economici ammontarono a 800 milioni di dollari.\nNel luglio 1966 la Corea del Sud e gli Stati Uniti, sulla base del Trattato di Mutua Difesa sottoscritto nel 1953, firmarono un Accordo sullo status delle forze armate degli USA nella Repubblica di Corea (Hangul : \uc8fc\ud55c \ubbf8\uad70 \uc9c0\uc704 \ud611\uc815 ; Hanja : \u99d0\u97d3\u7f8e\u8ecd\u5730\u4f4d\u5354\u5b9a , SOFA), ritenuto da alcuni l'affermazione di un pi\u00f9 equo rapporto fra i due partner, da altri valutato come ingiustamente favorevole per gli Stati Uniti.\nGuerra del Vietnam.\nDurante la sua visita di Stato presso la Casa Bianca nel novembre 1961, pochi mesi dopo il colpo di stato militare, Park aveva stupito l'amministrazione Kennedy avanzando un'offerta non richiesta: schierare truppe da combattimento coreane in Vietnam a sostegno degli interessi statunitensi in cambio di un aumento degli aiuti economici alla Corea per l'anno successivo. In quell'occasione aveva ricevuto una tiepida risposta, ma nel novembre 1963, dopo la morte del dittatore vietnamita Ng\u00f4 \u0110\u00ecnh Di\u1ec7m e del Presidente Kennedy, l'amministrazione Johnson fu molto pi\u00f9 solerte nell'accettare la proposta.\nTra il 1964 e il 1973, Park invi\u00f2 326.000 soldati e 100.000 civili a combattere a fianco degli USA della Guerra del Vietnam, un impegno militare secondo solo a quello degli Stati Uniti.\nTale scelta venne motivata con la volont\u00e0 di rafforzare l'alleanza militare con gli americani, di impedire l'ulteriore diffusione del comunismo nell'Asia orientale e di migliorare la posizione del paese all'interno del contesto internazionale.\nNel gennaio 1965 Park annunci\u00f2 che era giunta l'ora per la Corea del Sud di uscire da un ruolo passivo di richiesta di aiuti o di assoggettamento alle azioni intentate da altri, e di \"assumere un ruolo attivo di responsabilit\u00e0 sulle principali questioni internazionali\". L'intervento militare della Corea del Sud nella guerra del Vietnam fu ampiamente finanziato dagli Stati Uniti, che si fecero carico del pagamento degli stipendi dei militari coreani, inviando le provvigioni direttamente al governo sudcoreano. In cambio dell'impegno di truppe, la Corea ricevette inoltre decine di miliardi di dollari in sovvenzioni, prestiti, trasferimenti di tecnologia e trattamenti di favore nei mercati commerciali, tutti forniti dalle amministrazioni dei presidenti Lyndon B. Johnson e Richard Nixon.\nCorea del Nord.\nPark supervision\u00f2 le transazioni tra le due Coree, dal conflitto al consolidamento. A partire dall'ottobre 1964, la Corea del Nord aument\u00f2 l'attivit\u00e0 di spionaggio e di propaganda al Sud. Pi\u00f9 di 30 soldati e almeno 10 civili sudcoreani furono uccisi in scontri con infiltrati nordcoreani. Nell'ottobre 1966, Park ordin\u00f2 all'esercito di organizzare un attacco di rappresaglia senza cercare l'approvazione del generale Charles Bonesteel, comandante delle forze armate americane di stanza in Sud Corea. Questa azione provoc\u00f2 delle tensioni tra il governo di Park e l'autorit\u00e0 americana, che desiderava evitare violazioni dell'armistizio.\nTra il 1966 e il 1969 si intensificarono gli scontri sulla zona demilitarizzata tra le due Coree. Gli scontri armati di basso livello avvenuti in questo periodo tra Corea del Nord, Corea del Sud e Stati Uniti, conosciuti anche come Seconda Guerra di Corea, rispondevano all'obbiettivo del leader nordcoreano Kim Il-sung di indebolire il governo di Park, il cui esercito era in parte impegnato nella guerra del Vietnam, con azioni dirette contro le truppe americane. Una riconsiderazione americana del proprio impegno a fianco della Corea del Sud avrebbe permesso alla Corea del Nord di ottenere maggiori risultati, specie nel caso di avvio di un'insurrezione lungo i suoi confini.\nIl 21 gennaio 1968, l'unit\u00e0 124 delle forze speciali dell'esercito nordcoreano formata da 31 uomini tent\u00f2, senza successo, di assassinare Park. Gli attentatori, fermati ad appena 800 metri dalla residenza del Presidente (Casa Blu, ) da una pattuglia di polizia, furono tutti catturati o uccisi, tranne due. In risposta al tentato assassinio, Park organizz\u00f2 l'unit\u00e0 684 - un distaccamento della ROK Air Force costituito da 31 civili - a cui venne assegnato il compito di eliminare Kim Il-sung. Anche a seguito di un miglioramento delle relazioni intra-coreane, la missione dell'unit\u00e0 venne annullata, e il nucleo operativo smobilitato tre anni dopo, nel 1971.\nNonostante il perdurare dell'ostilit\u00e0, continuarono le negoziazioni riguardanti la riunificazione tra Nord e Sud. Il 4 luglio 1972 entrambi i paesi rilasciarono una dichiarazione specificando che la riunificazione doveva essere raggiunta internamente, senza fare affidamento su forze o interferenze esterne, che il processo doveva essere realizzato pacificamente, senza l'intervento militare, e che le parti avrebbero promosso l'unit\u00e0 nazionale come un popolo unito al di l\u00e0 delle differenze ideologiche e di sistema politico.\nIl 15 agosto 1974 Park stava tenendo un discorso al Teatro Nazionale a Seul durante la cerimonia del 29. anniversario della fine del dominio coloniale, quando un uomo di nome Mun Se-gwang spar\u00f2 cercando di ucciderlo. L'attentatore, nato in Giappone e simpatizzante della Corea del Nord, manc\u00f2 Park, ma un proiettile colp\u00ec la moglie di Park e altre persone sul palco. Park continu\u00f2 il suo discorso mentre la moglie ferita veniva portata via. Il giorno successivo Yuk Young-soo mor\u00ec. Mun venne impiccato quattro mesi dopo nella prigione di Seul. Durante il primo anniversario della morte della moglie, Park scrisse sul suo diario: \"Mi sono sentito come se avessi perso tutto nel mondo. Tutte le cose sono diventate un peso e ho perso il mio coraggio e la volont\u00e0. Un anno \u00e8 passato da allora. E durante quell'anno ho pianto da solo in segreto troppe volte per contarle\".\nPolitica economica.\nA Park \u00e8 attribuito un ruolo fondamentale nello sviluppo dell'economia del paese basata sull'industrializzazione orientata all'esportazione. Quando prese il potere nel 1961, il reddito pro capite in Corea del Sud era di soli 72 dollari.Fino alla met\u00e0 degli anni '70 la Corea del Nord vantava un'economia pi\u00f9 sviluppata rispetto al sud. Negli anni '40, quando Park aveva svolto il servizio di ufficiale nell'esercito imperiale del Manchukuo, aveva assistito alle scelte di programmazione economica intraprese dai giapponesi nei territori occupati, rivolte principalmente all'investimento in infrastrutture e industria pesante. A poche settimane dal colpo di stato da lui diretto il 16 maggio del 1961, mise a punto un piano quinquennale di interventi per lo sviluppo economico che prevedeva per la sua realizzazione l'infusione di grandi capitali esteri. Ottenne tecnologia e prestiti favorevoli normalizzando i rapporti diplomatici con il Giappone nel 1965. L'aiuto degli Stati Uniti gli permise di avviare lo sviluppo dell'industria pesante e delle infrastrutture. Uno dei primi progetti del regime fu l'autostrada Seoul-Pusan.\nL'industria sudcoreana vide notevoli sviluppi sotto la guida di Park. Il governo e le aziende cooperarono per aumentare le esportazioni della Corea del Sud, contribuendo alla crescita di alcune imprese sul modello dei chaebol (\uc7ac\ubc8c), enormi conglomerati finanziari a controllo familiare. Per contrastare il divario tra l'economia urbana e quella rurale, il presidente Park avvi\u00f2 una politica di ammodernamento delle campagne, conosciuta come movimento del Saema\u016dl (\uc0c8\ub9c8\uc744\uc6b4\ub3d9). Park cre\u00f2 anche agenzie per lo sviluppo economico: Consiglio di pianificazione economica (Economic Planning Board) Ministero dell'industria e del commercio (Ministry of Trade and Industry) Ministero delle finanze (Ministry of Finance) Ma lo sviluppo economico della Corea del Sud continua con grandi sacrifici per la classe operaia: il governo non riconosce un salario minimo o permessi settimanali, impone periodi di lavoro gratuito a beneficio della classe operaia e i giorni lavorativi sono di 12 ore. Inoltre, sono vietate le azioni sindacali e collettive dei lavoratori.\nLa Corea ha applicato un rigoroso protezionismo sia alla sua produzione agricola (divieto di importazione del riso) che a quella industriale. Inoltre, lo stato ha preso possesso di tutto il sistema finanziario e ha preso in prestito molto poco sui mercati internazionali. Sotto il suo governo, abbiamo visto lo sviluppo dei chaebol, aziende familiari sostenute dallo stato il cui sistema \u00e8 simile a quello degli zaibatsu giapponesi. Queste aziende includono Hyundai, LG e Samsung.\nGli aiuti economici statunitensi hanno portato a scandali di corruzione rivelatisi negli anni '70: molti parlamentari, giornalisti, accademici e membri dell'amministrazione statunitense hanno preso tangenti dal regime sudcoreano per aumentare questi aiuti e difendere l'immagine del regime sudcoreano agli occhi dell'opinione pubblica. Anche le societ\u00e0 private statunitensi, in particolare nel settore petrolifero, hanno contribuito al finanziamento delle autorit\u00e0 sudcoreane in cambio di contratti (Gulf Oil ha speso 4 milioni di dollari per la rielezione di Park Chung-hee nel 1967).\nPolitica interna.\nPark aveva promesso che dopo aver ottenuto nuovamente la carica per la seconda volta nel 1967 si sarebbe dimesso nel 1971, conformemente alla Costituzione del 1963 che prevedeva il limite di due mandati consecutivi. Tuttavia, subito dopo la sua vittoria elettorale nel 1967, l'Assemblea Nazionale, dominata dai suoi alleati del Partito Repubblicano Democratico, attraverso un emendamento concesse al presidente in carica di concorrere per tre mandati consecutivi.\nIl cambiamento di rotta della politica americana in Indocina, in particolare nei confronti del conflitto vietnamita, esplicitata con il discorso di Guam nel luglio 1969 da parte del Presidente Nixon, divent\u00f2 motivo di preoccupazione per Park. A seguito della pressione dell'opinione pubblica e dei movimenti pacifisti contro l'intervento militare in Vietnam, e delle difficolt\u00e0 economiche aggravate dall'impegno militare in questo paese, l'amministrazione USA intendeva infatti perseguire una politica di pi\u00f9 basso profilo nell'area asiatica, e di progressivo disimpegno. Park riteneva che ogni cambiamento della politica degli alleati della Corea del Sud, inclusi gli Stati Uniti, minacciasse le basi del suo governo, e cerc\u00f2 quindi di rafforzare ulteriormente all'interno del paese il suo potere politico.\nNel 1971 vinse nuovamente le elezioni contro il rivale Kim Dae-jung e poco dopo essere stato nominato presidente, dichiar\u00f2 lo stato di emergenza \"basato sulle realt\u00e0 pericolose della situazione interna\". Nell'ottobre 1972, prendendo a modello il Presidente delle Filippine Ferdinando Marcos, che aveva messo in atto una sorta di auto-colpo di stato alcune settimane prima, sciolse l'Assemblea Nazionale e sospese la Costituzione del 1963.\nLa nuova Costituzione, la cosiddetta costituzione Yushin, (hangul: \uc720\uc2e0 \ud5cc\ubc95, hanja: \u7dad\u65b0\u61b2\u6cd5, Yusin H\u014fnp\u014fp) venne ratificata da un referendum popolare il 21 novembre 1972 (gli atti ufficiali riportano il 92.3% di consensi), dando vita alla Quarta Repubblica di Corea (hang\u016dl: \uc81c4\uacf5\ud654\uad6d, hanja: \u7b2c\u56db\u5171\u548c\u570b).\nLa nuova costituzione rappresentava una svolta in senso autoritario e centralizzatore. Trasferiva il processo elettorale presidenziale a un collegio elettorale chiamato Conferenza Nazionale per l'Unificazione. Ampliava i poteri del Presidente che aveva la possibilit\u00e0 di nominare i giudici, incluso il Presidente della Corte Suprema, e un terzo dell'Assemblea Nazionale. Ne aumentava il mandato da 4 a 6 anni, senza limiti di rielezione. Accentrava il potere nelle mani dell'esecutivo, permettendo ampio ricorso alla decretazione. Sospendeva le libert\u00e0 costituzionali.\nA partire dal significato del termine Yushin (\u201crinnovamento\u201d o \"restaurazione\", in riferimento al termine giapponese \u660e\u6cbb\u7dad\u65b0, \"meiji-ishin\"), gli studiosi ritengono che Park intendesse autorappresentarsi come un leader autocratico, un \"presidente imperiale\", ispirandosi al periodo del rinnovamento Meiji in Giappone.\nPer tutti gli intenti e gli obiettivi, la presidenza di Park divenne una dittatura legalizzata. Alle elezioni del 1972 e 1978 venne eletto senza oppositori.\nUltimi anni.\nLa crescita dell'economia nella Corea del Sud inizi\u00f2 a rallentare all'inizio degli anni '70. Molti sudcoreani iniziavano a nutrire insoddisfazione nei confronti del governo, dei servizi segreti e delle restrizioni sulle libert\u00e0 personali. Park legittim\u00f2 la sua amministrazione attraverso disposizioni stabilite dalle leggi dello stato di emergenza risalenti alla Guerra di Corea, omettendo di emanare le garanzie costituzionali di libert\u00e0 di parola e di stampa. I servizi segreti, la KCIA, mantenevano ampi poteri di arresto e detenzione; molti oppositori venivano trattenuti senza un processo e spesso torturati.\nSul finire degli anni '70 scoppiarono manifestazioni contro il sistema Yushin in tutto il paese e Park inizi\u00f2 a perdere popolarit\u00e0.\nTra il 16 e 20 ottobre 1979 ebbero luogo delle grandi manifestazioni di protesta a Busan e Masan (attuale Changwon), conosciute come proteste democratiche Bu-Ma ( Hang\u016dl : \ubd80\ub9c8 \ubbfc\uc8fc \ud56d\uc7c1 ; Hanja : \u91dc\u99ac\u6c11\u4e3b\u6297\u722d ; RR : \"Buma Minju Hangjaeng\" ; o Hang\u016dl : \ubd80\ub9c8 \ubbfc\uc911 \ud56d\uc7c1 ; Hanja : \u91dc\u99ac\u6c11\u8846\u6297\u722d ; RR : \"Buma Minjung Hangjaeng\" ).\nLe proteste presero avvio il 16 ottobre dall'Universit\u00e0 di Busan, dove gli studenti si scontrarono con le squadre antisommossa. Entro sera pi\u00f9 di 50.000 persone si raccolsero davanti al municipio e nel corso dei due giorni successivi diversi uffici pubblici vennero attaccati e oltre 400 manifestanti furono arrestati, 66 deferiti al Tribunale Militare. Il 18 ottobre il governo dichiar\u00f2 la legge marziale e il giorno stesso le proteste si diffusero all'universit\u00e0 di Kyungnam a Masan. Pi\u00f9 di 10.000 persone, soprattutto studenti e lavoratori, si unirono alla rivolta contro il sistema Yushin. La violenza si intensific\u00f2 rapidamente con attacchi contro le stazioni di polizia e gli uffici del partito in carica.\nLa Korea Central Intelligence Agency controlla l'intero paese, con oltre quarantamila dipendenti regolari e un milione di corrispondenti. I lavoratori scioperanti, i manifestanti o coloro che firmano semplici petizioni rischiano lunghe pene detentive e torture. L'intera azienda \u00e8 sotto costante sorveglianza. Nel 1975, Park ordin\u00f2 che le strade di Seoul fossero \"liberate\" dai senzatetto. Migliaia di persone vengono catturate dalla polizia e inviate in 36 campi. I detenuti sono stati poi utilizzati dalle autorit\u00e0 come lavoro gratuito e costantemente sottoposti a trattamenti degradanti.\nAssassinio.\nIl 26 ottobre 1979 Park venne ucciso da Kim Jae-gyu, il direttore della KCIA, durante un banchetto nel rifugio di Gungjeong-dong, Jongno-gu a Seul. Kim uccise anche il capo delle guardie, Cha Ji-chul, mentre altri agenti della KCIA sopraggiunti spararono e uccisero altre quattro guardie presidenziali. Arrestati dai soldati del Capo dell'esercito della Corea del Sud, i responsabili vennero torturati e condannati a morte.\nL'assassinio di Park venne interpretato in modi diversi: atto individuale o tentato colpo di stato organizzato dai servizi segreti. Kim afferm\u00f2 in seguito che Park era divenuto un ostacolo per la democrazia e che la sua uccisione era da considerarsi un atto patriottico. Il capo delle investigazioni, Chun Doo-hwan, ritenne che Kim aveva agito solo per preservare il suo potere personale.\nPark, in quanto buddhista, ottenne il primo funerale di Stato interreligioso il 3 novembre a Seul. Venne seppellito con tutti gli onori militari al cimitero nazionale. Kim Jae-gyu venne invece giustiziato con l'impiccagione il 24 maggio 1980, ma il motivo dell'omicidio di Park rimane ancora poco chiaro.\nVita privata.\nPark era sposato con Kim Ho-nam, da cui ebbe una figlia. Dopo il divorzio, spos\u00f2 Yuk Young-soo (colpita a morte il 15 agosto 1974 nel corso di un tentativo di assassinio contro il marito), con cui ha avuto due figlie e un figlio. La figlia pi\u00f9 anziana, Park Geun-hye, \u00e8 diventata una politica ed \u00e8 stata la prima donna presidente della Corea del Sud, eletta alle elezioni presidenziali nel dicembre 2012 contro il candidato liberale Moon Jae-in.\nEredit\u00e0.\nPark rimane una figura controversa in Corea dei Sud: i 18 anni di governo sono considerati uno degli argomenti pi\u00f9 discussi dall'opinione pubblica, dai politici e dagli studiosi sia in Corea che all'estero.\nPer altri Park \u00e8 stato un dittatore, un governante accentratore e autoritario, incurante del rispetto dei diritti civili e politici, impegnato a colpire duramente ogni forma di opposizione, a partire dai suoi avversari politici.\nNel 2015 la Gallup coreana ha fatto un sondaggio sul miglior presidente nella storia della Corea: Park \u00e8 risultato in cima alla classifica con l'indice di gradimento del 44%."}
{"id": "3002455", "revid": "109870240", "url": "https://it.wikipedia.org/wiki?curid=3002455", "title": "Ol'ga Fateeva", "text": "Giovaca nel ruolo di schiacciatrice e opposto.\nCarriera.\nL'esordio nella pallavolo professionistica di Ol'ga Fateeva avviene nel 2000 entrando a far parte del Volejbol'nyj klub Uralo\u010dka, dove resta per due stagioni vincendo altrettanti campionati. Nel 2002 \u00e8 allo \u017denskij volejbol'nyj klub Dinamo Moskva: nonostante non ottiene successi a livello di club, \u00e8 questo il periodo in cui viene convocata per la prima volta nella nazionale russa, con la quale vince una medaglia d'argento al World Grand Prix 2003.\nNel 2004 viene ingaggiata dal Volejbol'nyj klub Zare\u010d'e Odincovo, dove resta per sei stagioni. \u00c8 questo un periodo molto prolifico di vittorie per la giocatrice: vince infatti due scudetti e quattro Coppe di Russia consecutive dal 2005 al 2008. Con la nazionale partecipa a tornei minori oppure \u00e8 spesso in panchina come sostituta di Ekaterina Gamova: vince due medaglie di bronzo al campionato europeo 2005 e 2007. Nel 2010 vince la medaglia d'oro al campionato mondiale.\nNella stagione 2010-11 passa alla Pallavolo Sirio Perugia, nella serie A1 italiana, ma a met\u00e0 annata viene ceduta al Trefl Pi\u0142ka Siatkowa di Sopot. Nella stagione 2011-12 ritorna in patria nella \u017dVK Dinamo Krasnodar, mentre nella stagione 2012-13 si trasferisce nel Volejbol'nyj klub Omi\u010dka.\nNell'annata 2014-15 torna nuovamente alla Dinamo Mosca: al termine del campionato annuncia il suo ritiro dall'attivit\u00e0 agonistica."}
{"id": "3002457", "revid": "110157", "url": "https://it.wikipedia.org/wiki?curid=3002457", "title": "Amata (Lettonia)", "text": "Amata \u00e8 un comune della Lettonia di 6.369 abitanti (dati 2009)\nGeografia antropica.\nSuddivisioni amministrative.\nIl comune fu istituito nel 2009 ed \u00e8 formato dalle seguenti unit\u00e0 amministrative:"}
{"id": "3002458", "revid": "309289", "url": "https://it.wikipedia.org/wiki?curid=3002458", "title": "Suchoj Poluj", "text": "Il Suchoj Poluj (); anche traslitterato come \"Suhoj Poluj\"; in russo, \"Poluj secco\") \u00e8 un fiume della Russia siberiana occidentale settentrionale, ramo sorgentizio del Poluj (bacino idrografico dell'Ob'). Scorre nel Priural'skij rajon del Circondario autonomo Jamalo-Nenec.\nHa origine dal versante settentrionale delle alture del Poluj, catena collinare nel nord del grande bassopiano siberiano occidentale, scorrendo poi con direzione mediamente settentrionale su tutto il percorso; si unisce con il fiume Glubokij Poluj originando il Poluj.\nDei circa 220 corsi d'acqua del bacino, i maggior sono Bol'\u0161oj Chulym\"egan, Bol'\u0161oj Sandibej e Malyj Sandibej, tutti provenienti dalla destra idrografica.\nIl Suchoj Poluj \u00e8 gelato, mediamente, da fine ottobre a fine maggio; giugno e luglio sono i mesi con la massima portata d'acqua."}
{"id": "3002461", "revid": "252732", "url": "https://it.wikipedia.org/wiki?curid=3002461", "title": "Matrice semplice", "text": ""}
{"id": "3002463", "revid": "287204", "url": "https://it.wikipedia.org/wiki?curid=3002463", "title": "Morocco Tennis Tour - Tanger 2010 - Singolare", "text": "Il singolare del Morocco Tennis Tour \u00e8 stato un torneo di tennis facente parte dell'ATP Challenger Tour 2010.\nMarc L\u00f3pez era il detentore del titolo, ma quest'anno non ha partecipato.\nSt\u00e9phane Robert ha battuto in finale 7\u20136(5), 6\u20134 Oleksandr Dolgopolov Jr.."}
{"id": "3002468", "revid": "363629", "url": "https://it.wikipedia.org/wiki?curid=3002468", "title": "Medaglia commemorativa della restaurazione dell'autorit\u00e0 pontificia", "text": "La medaglia commemorativa della restaurazione dell'Autorit\u00e0 pontificia (detta anche medaglia dell'assedio di Roma) venne istituita da papa Pio IX nel 1849.\nLa medaglia venne creata nel 1850 e distribuita dal pontefice a tutti i soldati delle potenze alleate di Austria, Spagna e Regno di Napoli che contribuirono al ritorno del papa sul suo trono dopo i moti del 1848 e dopo la parentesi della Repubblica Romana.\nInsegne.\nLa medaglia consiste in un tondo di bronzo riportante sul diritto le chiavi decussate e il triregno (simboli pontifici) attorniati da una corona d'alloro e dalla scritta \"SEDES APOSTOLICA ROMANA\". Il retro riporta la scritta \"PIVS IX PONT. MAX. ROMAE RESTITVTVS CATHOLICIS ARMIS COLLATIS AN. MDCCCXLIX\" (Pio IX Pontefice Massimo ritornato a Roma con l'unione delle forze armate cattoliche anno 1849) al centro, sormontata da un fiore e terminante con un divisorio filiforme.\nIl nastro \u00e8 giallo bordato di bianco e riprendere i colori della bandiera pontificia."}
{"id": "3002471", "revid": "339392", "url": "https://it.wikipedia.org/wiki?curid=3002471", "title": "All Movie Guide", "text": ""}
{"id": "3002472", "revid": "92723", "url": "https://it.wikipedia.org/wiki?curid=3002472", "title": "Morocco Tennis Tour - Tanger 2010 - Doppio", "text": "Il doppio del Morocco Tennis Tour \u00e8 stato un torneo di tennis facente parte dell'ATP Challenger Tour 2010.\nAgostoin Gensse e \u00c9ric Prodon erano i detentori del titolo, ma quest'anno non hanno partecipato.\nSteve Darcis e Dominik Meffert hanno battuto in finale 5\u20137, 7\u20135, [10\u20137] Uladzimir Ihnacik e Martin Kli\u017ean."}
{"id": "3002473", "revid": "161374", "url": "https://it.wikipedia.org/wiki?curid=3002473", "title": "Belgian Air Component", "text": ""}
{"id": "3002475", "revid": "309289", "url": "https://it.wikipedia.org/wiki?curid=3002475", "title": "Malaja Sos'va", "text": "La Malaja Sos'va () \"piccola Sos'va\") \u00e8 un fiume della Russia siberiana occidentale, affluente di destra della Severnaja Sos'va (bacino idrografico dell'Ob'). Scorre nei \"rajon\" Sovetskij e Ber\u00ebzovskij del Circondario autonomo dei Chanty-Mansi.\nNasce da alcuni modestissimi rilievi ad oriente della catena dei monti Urali, scorrendo successivamente con direzione mediamente orientale in una regione di bassi rilievi nella parte occidentale del bassopiano della Siberia occidentale; entrato nel medio corso dirige il suo corso verso nord, mantenendo questa direzione fino alla foce nella Severnaja Sos'va, a monte del villaggio di Igrim. Nel basso corso il fiume scorre in una zona pianeggiante con estesi impaludamenti. Il maggiore affluente \u00e8 la Punga (222\u00a0km), confluente dalla sinistra idrografica.\nIl fiume non tocca alcun centro urbano di qualche rilievo in tutto il suo percorso.\nIl periodo di gelo si protrae, mediamente, da ottobre a fine aprile-maggio; come tutti i fiumi del bassopiano siberiano occidentale, manifesta le maggiori piene nella tarda primavera e all'inizio dell'estate"}
{"id": "3002479", "revid": "287204", "url": "https://it.wikipedia.org/wiki?curid=3002479", "title": "Morocco Tennis Tour - Meknes 2010 - Singolare", "text": "Il singolare del Morocco Tennis Tour \u00e8 stato un torneo di tennis facente parte dell'ATP Challenger Tour 2010.\nRui Machado era il detentore del titolo, ma ha perso in finale 5\u20137, 2\u20136 contro Oleksandr Dolgopolov Jr."}
{"id": "3002482", "revid": "1305772", "url": "https://it.wikipedia.org/wiki?curid=3002482", "title": "Strada statale 42", "text": ""}
{"id": "3002483", "revid": "110157", "url": "https://it.wikipedia.org/wiki?curid=3002483", "title": "El Dorado (Iron Maiden)", "text": "El Dorado \u00e8 un singolo del gruppo musicale britannico Iron Maiden, l'unico estratto dal quindicesimo album in studio \"The Final Frontier\" e pubblicato l'8 giugno 2010.\nIl brano vinse nel 2010 il Grammy Award alla miglior interpretazione metal.\nLa canzone.\n\"El Dorado\" parla della confusione creata dalla crisi economica mondiale che ha colpito i mercati mondiali nel corso dell'ultimo biennio, creando una situazione in cui, dopo aver fatto ci\u00f2 che volevano con il proprio denaro ed averlo sperperato, adesso tutti sono costretti a vendere tutto al miglior offerente.\nPubblicazione e promozione.\nContrariamente a ci\u00f2 che si pu\u00f2 pensare, \"El Dorado\" non \u00e8 un singolo destinato alla vendita, in quanto \u00e8 stato distribuito gratuitamente in formato MP3 attraverso il sito ufficiale del gruppo. Le uniche copie distribuite su supporto fisico erano destinate esclusivamente alle stazioni radiofoniche per promuovere il brano (tattica applicata anche ai brani \"The Final Frontier\" e a \"Coming Home\").\n\"El Dorado\" inoltre \u00e8 stato l'unico brano ad essere stato eseguito dal vivo nella prima parte del The Final Frontier World Tour, antecedente alla pubblicazione dell'album."}
{"id": "3002484", "revid": "92723", "url": "https://it.wikipedia.org/wiki?curid=3002484", "title": "Morocco Tennis Tour - Meknes 2010 - Doppio", "text": "Il doppio del Morocco Tennis Tour \u00e8 stato un torneo di tennis facente parte dell'ATP Challenger Tour 2010.\nMarc L\u00f3pez e Lamine Ouahab erano i detentori del titolo, ma L\u00f3pez non ha partecipato.\nOuahab ha fatto coppia con Adri\u00e1n Men\u00e9ndez Maceiras, ma ha perso contro Harsh Mankad e Adil Shamasdin nel 1\u00ba turno.\nPablo And\u00fajar e Flavio Cipolla hanno battuto in finale 6\u20132, 6\u20132 Oleksandr Dolgopolov Jr. e Artem Smyrnov."}
{"id": "3002487", "revid": "767487", "url": "https://it.wikipedia.org/wiki?curid=3002487", "title": "Auce", "text": "Auce \u00e8 un comune della Lettonia di 8.772 abitanti (dati 2009)\nSuddivisione amministrativa.\nIl comune \u00e8 stato istituito nel 2009 ed \u00e8 formato dalle seguenti unit\u00e0 amministrative:"}
{"id": "3002489", "revid": "61051", "url": "https://it.wikipedia.org/wiki?curid=3002489", "title": "Cuban Air and Air Defense Force", "text": ""}
{"id": "3002493", "revid": "1543377", "url": "https://it.wikipedia.org/wiki?curid=3002493", "title": "\u0100da\u017ei", "text": "\u0100da\u017ei \u00e8 un comune della Lettonia di 6.734 abitanti (dati 2017)."}
{"id": "3002494", "revid": "287204", "url": "https://it.wikipedia.org/wiki?curid=3002494", "title": "Challenger DCNS de Cherbourg 2010 - Singolare", "text": "Il singolare del Challenger DCNS de Cherbourg 2010 \u00e8 stato un torneo di tennis facente parte dell'ATP Challenger Tour 2010.\nArnaud Cl\u00e9ment era il detentore del titolo, ma Nicolas Mahut lo ha battuto in semifinale.\nMahut ha battuto in finale Gilles M\u00fcller 6\u20134, 6\u20133."}
{"id": "3002497", "revid": "486946", "url": "https://it.wikipedia.org/wiki?curid=3002497", "title": "Metrica del software", "text": ""}
{"id": "3002499", "revid": "287204", "url": "https://it.wikipedia.org/wiki?curid=3002499", "title": "Challenger DCNS de Cherbourg 2010 - Doppio", "text": "Il doppio del Challenger DCNS de Cherbourg 2010 \u00e8 stato un torneo di tennis facente parte dell'ATP Challenger Tour 2010.\nArnaud Cl\u00e9ment e \u00c9douard Roger-Vasselin erano i detentori del titolo, ma quest'anno non hanno partecipato insieme.\nCl\u00e9ment ha fatto coppia con David Guez, ma si \u00e8 ritirato prima del match dei quarti di finale contro Harsh Mankad e Adil Shamasdin.\nRoger-Vasselin ha fatto coppia con Nicolas Mahut e ha battuto in finale 6\u20132, 6\u20134 Mankad e Shamasdin."}
{"id": "3002501", "revid": "124290546", "url": "https://it.wikipedia.org/wiki?curid=3002501", "title": "Marco Grimani", "text": "Biografia.\nMarco, nipote del Doge Antonio Grimani e fratello di Vettor Grimani, fu eletto nel 1522 come Procuratore.\nNel 1529 fu nominato patriarca \"eletto\" di Aquileia, ma la sua autorit\u00e0 rimase sempre molto limitata perch\u00e9 suo fratello Marino Grimani si riserv\u00f2 il titolo di patriarca, con diritto di regresso, e l'esercizio delle funzioni patriarcali, compresa la collazione dei benefici ecclesiastici.\nFu legato pontificio in Scozia tra il 1543 ed il 1544.\nNel 1537 fu nominato Ammiraglio della porzione pontificia della flotta della Lega santa organizzata da Papa Paolo III assieme a Venezia, all'Imperatore Carlo V ed ai Cavalieri di Malta in funzione anti-ottomana. Con questa qualifica prese parte alla Battaglia di Prevesa."}
{"id": "3002502", "revid": "1610933", "url": "https://it.wikipedia.org/wiki?curid=3002502", "title": "Lucertola", "text": ""}
{"id": "3002503", "revid": "363629", "url": "https://it.wikipedia.org/wiki?curid=3002503", "title": "Medaglia di Castelfidardo", "text": "La medaglia di Castelfidardo fu una medaglia concessa dallo Stato Pontificio a tutte le truppe che parteciparono allo scontro di Castelfidardo contro l'esercito del Regno di Sardegna.\nStoria.\nLa medaglia fu istituita con breve pontificio del 12 novembre 1860 di papa Pio IX il quale, su consiglio del maestro d'armi, Francesco Saverio de M\u00e9rode, fece coniare questa medaglia per premiare i soldati che si fossero battuti in suo nome contro l'esercito piemontese durante l'invasione dello Stato pontificio del 1860.\nGli insigniti della medaglia, da regolamento, ottenevano anche degli specifici privilegi morali e materiali: l'insignito era dichiarato benemerito della Chiesa cattolica per aver contribuito alla salvezza ed all'integrit\u00e0 dello Stato della Chiesa e del Papa, oltre a ricevere l'abbuono di un anno di servizio per la pensione.\nGradi.\nQuesta medaglia \u00e8 uno dei rari esempi concessi in molteplici gradi dallo Stato pontificio, con differenziazioni a seconda del beneficiario:"}
{"id": "3002504", "revid": "287204", "url": "https://it.wikipedia.org/wiki?curid=3002504", "title": "Shimadzu All Japan Indoor Tennis Championships 2010 - Singolare", "text": "Il singolare dello Shimadzu All Japan Indoor Tennis Championships 2010 \u00e8 stato un torneo di tennis facente parte dell'ATP Challenger Tour 2010.\nSerhij Bubka era il detentore del titolo, ma ha perso 0\u20136, 6\u20134 6\u20137(3) contro Y\u016bichi Sugita nel 2\u00ba turno.\nSugita ha battuto in finale Matthew Ebden 4\u20136, 6\u20134, 6\u20131."}
{"id": "3002507", "revid": "287204", "url": "https://it.wikipedia.org/wiki?curid=3002507", "title": "Shimadzu All Japan Indoor Tennis Championships 2010 - Doppio", "text": "Il doppio dello Shimadzu All Japan Indoor Tennis Championships 2010 \u00e8 stato un torneo di tennis facente parte dell'ATP Challenger Tour 2010.\nAisam-ul-Haq Qureshi e Martin Slanar erano i detentori del titolo, ma quest'anno non hanno partecipato.\nMartin Fischer e Philipp Oswald hanno battuto in finale Divij Sharan e Vishnu Vardhan 6\u20131, 6\u20132"}
{"id": "3002508", "revid": "339392", "url": "https://it.wikipedia.org/wiki?curid=3002508", "title": "Formula di Baker Campbell Hausdorff", "text": ""}
{"id": "3002510", "revid": "729019", "url": "https://it.wikipedia.org/wiki?curid=3002510", "title": "Stazione di Croviana", "text": "La stazione di Croviana \u00e8 una fermata ferroviaria nel comune di Croviana in provincia autonoma di Trento, posta lungo la ferrovia Trento-Mal\u00e9-Mezzana.\nStrutture e impianti.\nLa gestione degli impianti \u00e8 affidata a Trentino trasporti.\nIl fabbricato viaggiatori \u00e8 composto da solo un piano; \u00e8 principalmente costruito in pietra ad eccezione del tetto che \u00e8 in cemento armato. Il fabbricato \u00e8 molto simile a quelli costruiti nel 2003 con il prolungamento della linea da Mal\u00e9 a Marilleva. \nIl piccolo fabbricato \u00e8 solo in parte fruibile da parte dei viaggiatori dove si trova una piccola sala di attesa protetta dall'esterno solo da una pensilina in cemento.\nIl piazzale ferroviario \u00e8 dotato dell'unico binario di corsa. L'accesso a quest'ultimo da parte dell'utenza \u00e8 garantito da una banchina.\nInterscambi.\nAl bivio con la strada principale \u00e8 presente una fermata autobus."}
{"id": "3002514", "revid": "14691", "url": "https://it.wikipedia.org/wiki?curid=3002514", "title": "Need for Speed (serie)", "text": ""}
{"id": "3002516", "revid": "32874133", "url": "https://it.wikipedia.org/wiki?curid=3002516", "title": "Alliance of Democrats", "text": ""}
{"id": "3002517", "revid": "287204", "url": "https://it.wikipedia.org/wiki?curid=3002517", "title": "Artern", "text": "Artern \u00e8 una citt\u00e0 tedesca con \"status\" di \"Landgemeinde\" nel Land della Turingia.\nAppartiene al circondario del Kyffh\u00e4user.\nGeografia fisica.\nSi trova fra i territori Diamantene Aue e Goldene Aue.\nStoria.\nIl 1\u00ba gennaio 2019 vennero aggregati alla citt\u00e0 di Artern/Unstrut \u2013 contemporaneamente ridenominata \u00abArtern\u00bb \u2013 i comuni di Heygendorf e Voigtstedt.\nAmministrazione.\nGemellaggi.\nArtern \u00e8 gemellata con:"}
{"id": "3002528", "revid": "367445", "url": "https://it.wikipedia.org/wiki?curid=3002528", "title": "Park Chung Hee", "text": ""}
{"id": "3002533", "revid": "123865624", "url": "https://it.wikipedia.org/wiki?curid=3002533", "title": "Il suono della strada", "text": "Il suono della strada \u00e8 un EP del rapper e produttore DJ Gruff."}
{"id": "3002534", "revid": "177744", "url": "https://it.wikipedia.org/wiki?curid=3002534", "title": "Normalizzazione spaziale", "text": "Nell'elaborazioni informatica delle immagini neurologiche (\"neuroimaging\") ad esempio fornite da RM, TAC, fMRI oppure di sequenze PET, la normalizzazione spaziale \u00e8 un passo dell'elaborazione digitale delle immagini, pi\u00f9 specificamente un metodo di registratura delle immagini.\nPremessa.\nI cervelli umani normali variano molto in dimensione e forma, e un obiettivo della normalizzazione spaziale \u00e8 quello di deformare le immagini fornite dalle scansioni cerebrali umane in modo che un'area anatomica presentata dalla scansione del cervello del soggetto corrisponda alla localizzazione corrispondente nella scansione di un altro soggetto.\nViene spesso eseguita nel neuroimaging funzionale adoperato nella ricerca, ad esempio quando nella PET oppure nella fMRI il ricercatore vuole determinare quali sono le aree che comunemente si attivano quando molteplici soggetti umani eseguono gli stessi compiti o vengono stimolati allo stesso modo.\nLa scansione cerebrale funzionale pu\u00f2 essere una risonanza magnetica funzionale (fMRI) oppure una tomografia a emissione di positroni. Se invece si vuole procedere ad una accurata analisi strutturale, si pu\u00f2 eseguire una scansione RM in T1 ad alta risoluzione volumetrica (come minimo 1\u00a0mm x 1\u00a0mm x 1\u00a0mm). Se si vuole determinare il carico lesionale (dovuto a edema, a placche causate dalla malattia di Alzheimer o della sclerosi multipla) bisogner\u00e0 creare dei triplici volumi omogenei per risoluzione, utilizzando immagini T1, T2-flair e T2-Densit\u00e0 Protonica (a media o bassa risoluzione) e confrontarle tra di loro utilizzando il programma VBM (Voxel-based Morphometry), che \u00e8 un tool secondario di mappatura statistica parametrica (SPM), sviluppato dall'Universit\u00e0 di Jena in Germania.\nPassi nel processo di normalizzazione spaziale.\nEsistono due passi inerenti al processo di normalizzazione spaziale: \nLa stima del warp-field pu\u00f2 essere eseguita in una modalit\u00e0, ad es., MRI, e pu\u00f2 essere applicata ad un'altra modalit\u00e0 di imaging, ad es. la PET, se esistono le MRI e la PET dello stesso soggetto e se sono co-registrati.\nLa normalizzazione spaziale utilizza tipicamente un modello di trasformazione non rigida tridimensionale, o \"campo di ripiegatura\" (in inglese: \"warp-field\") per la procedura di \"warping\" nell'analisi delle immagini di una scansione cerebrale rispetto a un template di riferimento.\nIl warp-field pu\u00f2 essere parametrizzato da funzioni base come il coseno e i polinomi.\nEsiste un certo numero di programmi che implementa sia la stima che l'applicazione di un campo \"warp\". Ad esempio questa funzionalit\u00e0 e fornita dai vari programmi di SPM e dal programma AIR."}
{"id": "3002535", "revid": "367445", "url": "https://it.wikipedia.org/wiki?curid=3002535", "title": "Il Suono Della Strada", "text": ""}
{"id": "3002538", "revid": "729019", "url": "https://it.wikipedia.org/wiki?curid=3002538", "title": "Antiprisma quadrato camuso", "text": "In geometria, l'antiprisma quadrato camuso \u00e8 uno dei solidi di Johnson (\"J\"85).\n\u00c8 un solido che ha solo vertici di valenza 5, ma non \u00e8 un solido archimedeo perch\u00e9 nei vertici incidono facce differenti: in otto vertici incidono 5 triangoli e in altri otto incidono 4 triangoli e 1 quadrato.\nQuesto solido di Johnson non deriva dai solidi platonici o dai solidi archimedei.\nPu\u00f2 essere immaginato come un antiprisma quadrato in cui \u00e8 stato inserito un \"anello\" di 16 triangoli tra i due quadrati e gli 8 triangoli o come un antiprisma triangolare (che pu\u00f2 essere considerato un ottaedro) portato su un icosaedro.\nNorman Johnson assegn\u00f2 un nome ai 92 solidi di Johnson e li descrisse nel 1966."}
{"id": "3002545", "revid": "92723", "url": "https://it.wikipedia.org/wiki?curid=3002545", "title": "Marco Di Lauro (fotoreporter)", "text": "Formazione.\nMarco Di Lauro ha studiato letteratura italiana e storia dell'arte all'Universit\u00e0 Statale di Milano, in seguito si \u00e8 trasferito negli Stati Uniti, dove ha frequentato un corso di giornalismo alla Boston University, in Massachusetts. Nel 1995 \u00e8 tornato in Italia e si \u00e8 diplomato in fotografia all'Istituto Europeo di Design a Milano.\nCarriera.\nDi Lauro comincia la sua carriera di fotogiornalista occupandosi di problematiche sociali. Tra il 1990 e 1994 documenta l'infanzia violata in India e la povert\u00e0 delle popolazioni andine in Per\u00f9. Nel frattempo per\u00f2 prosegue il suo apprendistato in Occidente, e segue le sfilate di moda, lavorando a Milano come assistente fotografo per Alfredo Albertone e a Parigi come photo-editor per l'agenzia Magnum.\nNel 1997 ha inizio la sua attivit\u00e0 nei teatri di guerra. Nel luglio di quell'anno, il fotoreporter parte per il Kosovo a documentare l'inizio della pulizia etnica. \u00c8 in questa occasione che l'Associated Press lo chiama nel suo staff. Sempre per l'AP racconta il Giubileo del 2000 da Roma, dove si trasferisce e lavora come photo-editor per l'ufficio locale dell'agenzia americana.\nNel luglio 2001 copre il summit G8 a Genova e nell'ottobre dello stesso anno, due settimane dopo gli attentati contro il World Trade Center e il Pentagono parte per l'Afghanistan, e riesce ad entrare nella regione attraversando a piedi gli altipiani da nord. Sar\u00e0 l\u00ec uno dei primi occidentali in grado di documentare, dall'interno, la caduta di Kabul sotto il fuoco delle Truppe dell'Alleanza del Nord, il 13 novembre 2001. Lo stesso giorno viene colpito alla schiena dal proiettile di un AK47, per mano di un guerrigliero talebano durante un'imboscata. Lo salva il giubbotto antiproiettile.\nDal settembre 2002 Marco Di Lauro lavora in esclusiva con l'agenzia americana Getty Images, per la quale segue il conflitto mediorientale lungo la Striscia di Gaza; passa quasi tutto il 2003 e il 2004 in Iraq, a documentare l'invasione americana e il dramma della popolazione irachena. Il suo scatto che ritrae i corpi dei Musulmani sciiti ritrovati nelle fosse comuni volute da Saddam Hussein e scoperte dagli americani nel maggio 2003, rimarr\u00e0 per alcuni mesi all'ingresso del Pentagono, scelta insieme ad altre dal vice Segretario alla Difesa Paul Wolfowitz come simbolo della guerra in Iraq.\nRisale invece al 2 marzo 2004 un altro incidente testimoniato da una sequenza di fotografie: mentre \u00e8 a Karbala, Di Lauro rimane coinvolto in una serie di esplosioni nel tentativo di raccontare un attentato-bomba avvenuto sotto i suoi occhi.\nI lavori pi\u00f9 recenti.\nDal 2004 il fotoreporter lavora come \"embedded\" delle truppe inglesi e americane in Afghanistan; reportages come Casualties of the nameless (2007) che racconta le condizioni delle vittime civili delle Truppe NATO durante il conflitto, gli hanno valso numerosi premi e riconoscimenti internazionali. L'ultimo servizio in ordine di tempo \u00e8 \"The flight of Angels\" (2009), sul lavoro svolto dal MERT (Mediacal Emergency Response Team) in Afghanistan per salvare i soldati feriti nel conflitto. Collabora anche con alcuni dipartimenti delle Nazioni Unite; nell'ottobre 2008 Angelina Jolie, ambasciatrice dell'UNHCR, l'Alto Commissariato per i Rifugiati dell'ONU, lo chiama per realizzare un reportage fotografico in Afghanistan, i cui proventi saranno destinati a finanziare, attraverso l'opera della Jolie-Pitt Foundation, i progetti di cui l'attrice \u00e8 testimonial. Nel 2009, invece, accompagna altri volti celebri, in qualit\u00e0 di ambasciatori UNICEF, nelle loro missioni in Africa. Per l'agenzia Getty Images ha anche coperto i terremoti de L'Aquila dell'aprile 2009 e quello di Haiti del gennaio 2010.\nI Reportage di Marco Di Lauro sono apparsi su Newsweek, Time Magazine, New York Times, The Times, Le Monde, Der Spiegel, Stern, El Pais, e vari altri giornali del mondo.\nPremi e riconoscimenti.\nIl lavoro di Marco di Lauro ha ricevuto numerosi premi e riconoscimenti a livello nazionale e internazionale. Tra i pi\u00f9 rilevanti, il PDN - Photo District News, diverse edizioni del PX3- Prix de la Photographie Paris, l'IPA-International Photography Award, l'American Photography Anniversary Annual e il Premio Nazionale sul Reportage di Guerra \u201cAntonio Russo\u201d. Nel 2001 ha anche ottenuto il secondo posto al World Press Photo Award e nel 2011 si \u00e8 classificato al primo posto nella stessa competizione, nella categoria \"Contemporary Issues\"..\nMostre.\n2001-\u201cAfghanistan Fermo Immagine\u201d. Palazzo delle Esposizioni, Roma (collettiva) 2002- \u201cAfghanistan\u201d. George Eastman House, New York (collettiva). 2002- \u201cAfghanistan, La Speranza di un nuovo volto\u201d. UNUCI, Milano (personale). 2003- \u201cIraq\u201d. Proud Gallery. Londra (collettiva). 2007- \"Only Human, a photographic narrative of the shared human experience\u201d . Academy of Art University, San Francisco (collettiva). 2007- \"Photographers in Conflict\u201d. Kunsthaus Glarus.Zurigo (collettiva). 2008- \"The consequences of the wars in Iraq, Lebanon, Afghanistan from 2001 to 2006\".The First International Biennial of Photography in The Islamic World, Tehran (collettiva). 2008 - \u201cCasualties of the Nameless\u201d. Mo.ca.Studio- Festival internazionale di Fotografia. Roma (personale) 2008 - \u201cCasualties of the Nameless\u201d- Foianofotografia2008, Foiano della Chiana (personale)."}
{"id": "3002547", "revid": "73843", "url": "https://it.wikipedia.org/wiki?curid=3002547", "title": "Autoritratto 1613-14", "text": ""}
{"id": "3002548", "revid": "767487", "url": "https://it.wikipedia.org/wiki?curid=3002548", "title": "Bill Gould", "text": "Biografia.\nInizia a suonare il basso ai tempi della scuola superiore Loyola High School di Los Angeles, insieme coi tastieristi Roddy Bottum e Chuck Mosley. Nei primi anni ottanta si trasferisce a San Francisco per studiare musica e fare esperienze con vari gruppi musicali. Qui incontra il batterista Mike Bordin e il chitarrista Jim Martin. Successivamente forma i Faith No Man insieme con Bordin, il tastierista Wade Worthington e il chitarrista-cantante Mike Morris. Un anno dopo, Worthington viene sostituito da Bottum e il gruppo cambia nome in Faith No More.\nA met\u00e0 anni novanta inizia la sua esperienza come produttore artistico. Produce l'ultimo album dei Faith No More, \"Album of the Year\" e fonda la sua etichetta discografica Koolarrow Records, di cui \u00e8 presidente.\nNegli stessi anni inizia a suonare nel gruppo messicano Brujeria e come ospite per altri artisti, tra cui gli Shandi's Addiction (con Maynard Keenan, Brad Wilk e Tom Morello), i Fear Factory nell'album \"Transgression\" (2005), e Jello Biafra nell'album \"Audacity of Hype\" (2009).\nDal 2009, grazie alla riunione del gruppo, \u00e8 nuovamente impegnato con i Faith No More."}
{"id": "3002549", "revid": "73843", "url": "https://it.wikipedia.org/wiki?curid=3002549", "title": "Autoritratto 1620-21", "text": ""}
{"id": "3002551", "revid": "494555", "url": "https://it.wikipedia.org/wiki?curid=3002551", "title": "Makarri", "text": ""}
{"id": "3002552", "revid": "125044728", "url": "https://it.wikipedia.org/wiki?curid=3002552", "title": "Detective Chimp", "text": "Detective Chimp, alias Bobo T Chimpanzee, \u00e8 un personaggio dei fumetti DC Comics. \u00c8 uno scimpanz\u00e9 con indosso un \"deerstalker\" (un cappellino da cacciatore alla Sherlock Holmes) con un'intelligenza di livello umano, e la capacit\u00e0 di risolvere i crimini, spesso in compagnia del Bureau of Amplified Animals, un gruppo di animali intelligenti che include anche Rex il Cane Meraviglia. Fu creato durante la Golden Age del fumetto.\nDopo la sua iniziale apparizione in \"Adventures of Rex the Wonder Dog\", Chimp continu\u00f2 a comparire in questa serie come personaggio di supporto fino al 1959, in cui scomparve del tutto. Decenni dopo la sua scomparsa, Detective Chimp comparve in numerosi camei, a cominciare dalla storia \"Whatever Happened to Rex the Wonder Dog\" del 1981 (\"DC Comics Presents\" n. 35) e successivamente in un breve cameo con Sam Simeon a Gorilla City durante la \"Crisi sulle Terre infinite\" del 1985. Dopo queste comparse, Bobo cominci\u00f2 a comparire nei fumetti della DC con una certa regolarit\u00e0, comparendo in alcuni numeri di \"Green Lantern\", \"Flash\" e altri fumetti. Questi portarono inevitabilmente al ruolo prominente nella miniserie del 2005 \"Il giorno della vendetta\", e successivamente come spin-off regolare di \"Shadowpact\", fino all'ultimo numero di questa, n. 25. Il personaggio compare ancora come personaggio ospite nei fumetti della DC.\nBiografia del personaggio.\nQuando venne presentato per la prima volta, il Detective Chimp era uno scimpanz\u00e9 semplicemente addestrato, anche se intelligente, che faceva da mascotte per lo sceriffo locale, dopo averlo aiutato a risolvere il caso dell'assassinio di un ammaestratore di scimpanz\u00e9, Fred Thorpe. Non sapeva parlare, ma capiva gli umani e faceva s\u00ec che questi lo comprendessero.\nLe origini di Chimp furono rinnovate e rielaborate numerose volte fin dalle sue comparse nella Silver Age. \"Secret Origins\" vol. 2 n. 40 del 1989 accredit\u00f2 l'esperimento di una microscopica razza aliena con l'intelligenza di Bobo. Queste origini furono poi connesse retroattivamente, pi\u00f9 che altro nella miniserie in sei parti \"Il giorno della vendetta\". Nell'ultimo numero si scopre che Chimp fu catturato in Africa nel 1953 da Fred Thorpe, che cerc\u00f2 di addestrarlo per il suo spettacolo di carnevale: \"Bobo l'Investigatore Scimpanz\u00e9\". Per lo spettacolo, il Detective Chimp fu addestrato a rispondere ad alcune domande da investigatore utilizzando una serie di segnali e ricompense, dando l'illusione di poter \"scoprire i pi\u00f9 oscuri segreti del pubblico\". Bobo form\u00f2 uno stretto legame con Thorpe poich\u00e9 questi si prendeva cura di lui dandogli una vita pi\u00f9 semplice di quella che avrebbe dovuto vivere nella giungla. Il successo dello spettacolo dur\u00f2 fino al viaggio in Florida, in cui Rex, il Cane Meraviglia, lo port\u00f2 alla Fonte della giovinezza, dove ricevette la capacit\u00e0 di parlare a tutte le creature viventi, anche agli umani, nella loro lingua, e l'immortalit\u00e0.\nL'intelligenza acquisita da Bobo mise un freno al successo degli spettacoli, e una volta fu in grado di accusare una donna dell'assassinio della sorella, cosa poi vera, e ne condivise il segreto con la polizia locale.\nPer qualche tempo dopo questo accadimento, Bobo fu assunto dal Bureau of Amplified Animal. Non \u00e8 chiaro se fu lui ad andarsene o se il Bureau esista ancora.\nDopo la morte di Fred Thorpe, cominci\u00f2 a lavorare in proprio. Inizialmente gli and\u00f2 bene, in quanto uno scimpanz\u00e9 detective era una novit\u00e0. Durante questo periodo di successo fu visitato da un altro detective, John Jones (Martian Manhunter), che pens\u00f2 che il modo di agire di Bobo era pi\u00f9 efficace del suo.\nTuttavia, come scimmia, senza diritti civili e incapace di esistere come persona giuridica, non riusciva a fare rispettare le fatture non pagate. Quando il pubblico cominci\u00f2 a dimenticarlo, divenne un alcolista. In \"Day of Vengeance\" n. 5, si scopr\u00ec che non lasci\u00f2 mai l'Oblivion Bar da quando Jim Rook ne divenne il proprietario; n\u00e9 lo lasci\u00f2 durante i periodi dei due proprietari precedenti.\nBobo, un fumatore, \u00e8 membro del Mensa, ed \u00e8 membro di lunga data della Croatoan Society al fianco di altri quattro detective. Uno degli altri quattro membri della Society era il detective/supereroe Ralph Dibny, Elongated Man.\nShadowpact.\nQuando lo Spettro tent\u00f2 di distruggere tutta la magia e cominci\u00f2 ad annientare tutti gli stregoni, il Detective Chimp, mentre era ancora massicciamente ubriaco, costrinse un gruppo di personaggi mistici dell'Oblivion Bar a mettersi insieme per combattere lo Spettro. Questo port\u00f2 alla formazione del gruppo degli Shadowpact.\nAnche sprovvisto di super poteri, il Detective Chimp non solo dimostr\u00f2 delle abilissime abilit\u00e0 da detective, ma anche il genio di un fine stratega. Beneficiando del consiglio dello Straniero Fantasma (al momento tramutato in un topo), ide\u00f2 un piano per utilizzare i poteri di Black Alice e Nightshade per confrontarli contro la minaccia di Eclipso e dello Spettro.\nIn \"Day of Vengeance: Infinite Crisis Special\", Bobo aiut\u00f2 a ripulire il danno demoniaco creato quando la Roccia dell'Eternit\u00e0 esplose su Gotham City. Cattur\u00f2 il peccato dell'\"Ozio\", che da tempo si era impossessato del suo amico di vecchia data Rex. Dopo che la Roccia dell'Eternit\u00e0 venne riformata, i peccati re-imprigionati e tutta l'influenza magica ripulita da Gotham, il morente Dottor Fate diede al Detective Chimp il suo potentissimo elmo. Dopo aver scoperto che non gli calzava, Chimp convinse Capitan Marvel a scagliarlo lontano dalla Terra, e lasciare che il destino scegliesse il portatore successivo.\nBobo rimase con gli Shadowpact da allora, e combatt\u00e9 al loro fianco in numerose avventure.\nNella storia auto conclusiva \"Helmet of Fate: Detective Chimp\", l'elmo di Fate ritorn\u00f2 sulla Terra, e colp\u00ec Bobo alla nuca. Per un breve periodo, Chimp indoss\u00f2 il magico elmo, che gli forn\u00ec dei poteri che lui utilizz\u00f2 per aiutare la polizia di Gotham City al fine catturare il criminale Trickster. Dopo aver lottato contro la tentazione dell'elmo, Bobo lo lasci\u00f2 ad un'altra avventura.\nRecentemente, si not\u00f2 che Chimp aiut\u00f2 Batman in alcuni casi, attraverso una chat room in cui i due si scambiavano teorie. Si sa che anche l'Enigmista parl\u00f2 con loro, ma che era ignaro delle identit\u00e0 degli altri due partecipanti alla conversazione.\nPoteri e abilit\u00e0.\nIl Detective Chimp possiede delle abilit\u00e0 fisiche usuali, a parte l'alto livello di agilit\u00e0 e di forza fisica che derivano dall'essere uno scimpanz\u00e9 con la conoscenza, i movimenti e i mezzi di un essere umano. \u00c8 in grado di conversare con gli animali, nonostante le origini, nella loro lingua, incluso parlare e scrivere nelle lingue umane. \u00c8 anche uno degli investigatori pi\u00f9 abili al mondo, le cui abilit\u00e0 investigative rivaleggiavano con quelle di Ralph Dibny. Il quoziente intellettivo di Bobo \u00e8 stimato essere pi\u00f9 alto rispetto a quello del 98% della popolazione umana, come evidenziato dalla sua adesione al Mensa. Per un breve periodo, il Detective Chimp ha posseduto anche dei poteri di espansione dei sensi che gli derivano dall'utilizzo dell'Elmo di Dottor Fate.\nDato che i muscoli di uno scimpanz\u00e9 sono pi\u00f9 densi di quelli di un essere umano, Chimp non \u00e8 in grado di nuotare.\nVero nome.\nSecondo il Detective Chimp in \"Day of Vengeance\" n. 4, \"Bobo\" non \u00e8 il suo vero nome, che lui non condivide. Fu rivelato dalla storia dello Straniero Fantasma in \"Shadowpact\" n. 7 che il suo vero nome era \u00abpi\u00f9 che altro un impronunciabile trio di grugniti e stridii\u00bb, che si traduce con \u00abMagnifico Scopritore di Larve Succulente\u00bb.\nAltri media.\nFilm.\nIl Detective Chimp comparve anche nel film d'animazione crossover \"Scooby-Doo e Batman - Il caso irrisolto\".\nTelevisione.\nIl Detective Chimp comparve nella puntata \"Golden Age of Justice!\" della serie animata \"\". Nell'episodio, Batman e la scimmia tentarono di scoprire chi rub\u00f2 il Teschio Dorato. Il ladro si rivel\u00f2 essere False-Face. Dopo la sconfitta di False-Face, Detective Chimp sorprese la gente a guardarlo poich\u00e9 scoprirono che parlava dopo che lo sentirono rivolgersi a Batman dicendo: \u00abNon essere accondiscendete, vecchio amico\u00bb. Ricomparve poi in \"Gorillas Out of Midst!\", dove aiut\u00f2 Batman a fermare Gorilla Grodd quando rimpiazz\u00f2 gli umani con i gorilla. Durante l'avventura espresse un interesse romantico verso la supereroina Vixen, nonostante appartengano a specie diverse.\nFumetti.\nDetective Chimp comparve in \"Justice League Unlimited\" n. 39, lavorando al fianco di Batman ed Elongated Man. Nella continuit\u00e0 dell'Universo Animato DC, Detective Chimp fu descritto come cittadino di Gorilla City, ma in realt\u00e0 non comparve fino alla fine della storia, in quanto fu impersonato da Gorilla Grodd per la maggior parte del numero."}
{"id": "3002553", "revid": "1005847", "url": "https://it.wikipedia.org/wiki?curid=3002553", "title": "Divisione di Banks", "text": "La divisione di Banks \u00e8 una divisione elettorale australiana nello stato del Nuovo Galles del Sud. Creata nel 1949, il suo nome \u00e8 dedicato a Sir Joseph Banks, lo scienziato inglese che accompagn\u00f2 James Cook nel suo viaggio in Australia nel 1770. Si trova nella periferia a sud di Sydney, e dalla sua creazione ha eletto sempre deputati laburisti; il margine di voti in favore del Labor tuttavia si stava sempre pi\u00f9 assottigliando in favore del partito liberale, e alle elezioni del 2004 era quasi perso, ma la ridistribuzione del 2006 ha aggiunto alcuni quartieri che hanno rinforzato il margine laburista."}
{"id": "3002554", "revid": "73843", "url": "https://it.wikipedia.org/wiki?curid=3002554", "title": "Autoritratto 1622-23", "text": ""}
{"id": "3002555", "revid": "599013", "url": "https://it.wikipedia.org/wiki?curid=3002555", "title": "Bocundji Ca", "text": "Carriera.\nClub.\nTrasferitosi da bambino in Francia, si \u00e8 formato calcisticamente nel Nantes, che lo ha fatto esordire in massima serie il 15 gennaio 2005. Nel 2007 la squadra retrocesse, ma Ca rimase fino al successivo gennaio, quando pass\u00f2 in prestito al Tours, nel Championnat National. La squadra fu promossa in Ligue 2 e Ca acquistato a titolo definitivo.\nDopo una stagione, nel 2009 \u00e8 ritornato in Ligue 1, con la maglia del Nancy.\nIl 25 luglio 2011 si trasferisce a titolo definitivo al Reims, con il quale firma un contratto biennale, pi\u00f9 opzione per il terzo.\nNazionale.\nPur essendo cittadino della Guinea-Bissau, avendo lontane origini guineane, era stato convocato, nel 2006 nella nazionale della Guinea dal commissario tecnico Patrice Niveau, ma il giocatore l'ha rifiutata.\nNel 2010 \u00e8 stato selezionato per la prima volta per la sua nazionale."}
{"id": "3002556", "revid": "838137", "url": "https://it.wikipedia.org/wiki?curid=3002556", "title": "Jodeci", "text": "I Jodeci sono un gruppo musicale statunitense, il cui repertorio include R&amp;B, musica soul e new jack swing. Il gruppo \u00e8 composto da due coppie di fratelli provenienti da Hampton in Virginia e da Charlotte nella Carolina del Nord: i fratelli DeGrate (Donald \"DeVante Swing\" DeGrate, fondatore del gruppo e leader, e Dalvin DeGrate) ed i fratelli Hailey (Cedric \"K-Ci\" Hailey e Joel \"Jo-Jo\" Hailey). Il nome del gruppo \u00e8 la combinazione dei nomi dei suoi membri: Jo-Jo, DeGrate (che include sia Dalvin che DeVante) e K-Ci.\nI Jodeci furono il punto di partenza delle carriere di artisti come Missy Elliott, Timbaland e Ginuwine. Il gruppo ebbe una serie di singoli di rilevante successo e di album vincitori di dischi di platino, fino al 1998, anno in cui il gruppo si sciolse. I fratelli Hailey continuarono ad esibirsi con il nome K-Ci &amp; JoJo, e continuarono ad ottenere un discreto successo nella musica pop. Nel 2009, il gruppo si \u00e8 riformato in occasione del brano \"'Knockin' Your Heels\" del gruppo H-Town song."}
{"id": "3002558", "revid": "121197183", "url": "https://it.wikipedia.org/wiki?curid=3002558", "title": "Giovanni Leopoldo di Sassonia-Coburgo-Gotha", "text": "Biografia.\nEra figlio del principe Carlo Edoardo di Sassonia-Coburgo-Gotha e della principessa Vittoria Adelaide di Schleswig-Holstein-Sonderburg-Gl\u00fccksburg; i suoi nonni paterni erano il principe Leopoldo, duca di Albany (figlio della regina Vittoria del Regno Unito) e la principessa Elena di Waldeck e Pyrmont, quelli materni il duca Federico Ferdinando di Schleswig-Holstein-Sonderburg-Gl\u00fccksburg e Carolina Matilde di Schleswig-Holstein-Sonderburg-Augustenburg.\nLa sua famiglia, quella dei Sassonia-Coburgo-Gotha e degli Hannover, discendeva dall'antichissimo casato dei Welfen, al quale apparteneva Enrico il Leone, ed era anche imparentata con le casate reali di Belgio, Danimarca, Norvegia, Russia e Germania. A causa di diverbi con l'originale ceppo inglese, i rami tedeschi degli Hannover, i duchi di Brunswick e i duchi di Sassonia-Coburgo-Gotha, persero ogni diritto sul trono inglese.\nGiovanni Leopoldo fu principe ereditario di Sassonia-Coburgo-Gotha finch\u00e9 la Rivoluzione di Novembre costrinse Carlo Edoardo, suo padre, ad abdicare e a decretare la decadenza del casato. Durante la Seconda guerra mondiale rimase in Germania, essendo il padre un alto ufficiale delle SS: l'adesione di Carlo Edoardo al nazismo era dovuta al doppio tradimento ricevuto dall'Inghilterra che lo aveva esiliato, e dalla Germania che lo aveva deposto; cos\u00ec per proteggersi dall'avanzata bolscevica, si era legato al nazismo. Nonostante ci\u00f2 Carlo Edoardo non ader\u00ec al Partito Nazista e non entr\u00f2 nemmeno a far parte della Wehrmacht, vivendo come privato cittadino in Franconia.\nDopo la Seconda Guerra Mondiale riusc\u00ec ad evitare il totale crollo della sua famiglia grazie ai fondi ricevuti in aiuto dalla famiglia reale danese (sua sorella Sibilla era principessa ereditaria di Svezia) e assunse il cognome di Wettin, e trasferitosi in Austria, dedic\u00f2 il resto della sua vita alla filatelia, divenendo uno dei pi\u00f9 importanti studiosi e possessori di francobolli mondiali, compilando uno dei primi manuali tedeschi di filatelia e scrisse alcuni libri sulla filatelia massonica, essendo egli stesso massone.\nDiscendenza.\nNel 1932 aveva sposato la baronessa Fedora von der Horst, matrimonio che fu considerato morganatico e imped\u00ec ogni successione al trono sassone; dopo il divorzio dalla baronessa avvenuto nel 1962, spos\u00f2, sempre in matrimonio morganatico Maria Theresia Reindl. Ebbe figli solo dalla prima moglie:"}
{"id": "3002559", "revid": "767487", "url": "https://it.wikipedia.org/wiki?curid=3002559", "title": "Joaqu\u00edn Boghossian", "text": "Carriera.\nClub.\nInizia la sua carriera in patria nel 2005 con la maglia del Cerro, con cui debutta in Prima Divisione.\nNel 2009, quattro anni dopo, dopo una breve parentesi nel Progreso ed il successivo ritorno nel Cerro, si trasferisce in Argentina, dove si accasa al Newell's Old Boys.\nNel Campionato Uruguaiano ha segnato 23 gol in 55 partite, aiutando il Cerro a qualificarsi per la Copa Libertadores.\nNell'Apertura 2009 in Argentina, ha segnato 11 gol in 18 partite, diventando il capocannoniere del Newell's e uno dei migliori attaccanti del campionato. \nGrazie ai suoi gol il Newell's ha potuto lottare testa a testa con il Banfield per il Torneo Apertura, perso solamente all'ultima giornata a causa di una sconfitta (0-2) subita in casa dal San Lorenzo.\nAl termine della Clausura 2009, il bottino di Boghossian sar\u00e0 di 18 reti in 34 presenze.\nIl 23 luglio 2010 si trasferisce al Salisburgo firmando un contratto quadriennale. Dopo una stagione con 18 presenze e una rete, nel 2011 torna in prestito al Club Nacional de Football.\nNazionale.\nBoghossian ha indossato per la prima volta la maglia della Nazionale uruguaiana Under-20 nel 2007. Non ha ancora debuttato con la maglia della \"Celeste\"."}
{"id": "3002563", "revid": "123884103", "url": "https://it.wikipedia.org/wiki?curid=3002563", "title": "O tutto o niente (album)", "text": "O tutto o niente \u00e8 il terzo album in studio del rapper e produttore DJ Gruff, pubblicato nel 1999."}
{"id": "3002565", "revid": "115521106", "url": "https://it.wikipedia.org/wiki?curid=3002565", "title": "Clemente Vismara", "text": "\u00c8 venerato come beato dalla Chiesa cattolica. Ha trascorso 65 dei suoi 91 anni nelle foreste della Birmania (dal 1989 Myanmar) al servizio dei tribali Akh\u00e0, Ik\u00f2 e Lahu, in particolare vedove e bambini.\nBiografia.\nI primi anni.\nPadre Clemente Vismara nasce il 6 settembre 1897 ad Agrate Brianza da Attilio Egidio Vismara (1865-1905), sellaio, e Stella Annunziata Porta (1872-1902), cucitrice, quintogenito dopo i fratelli Egidio, Carlo, Francesco e Maria. Resta presto orfano di madre, morta alla nascita di Luigi nel 1902, e poi di padre nel 1905.\nIl bambino viene affidato alla cura dei parenti, frequenta il ginnasio e poi nel 1913 entra nel seminario arcivescovile di San Pietro Martire (Seveso, Milano).\nIl 21 settembre 1916, durante la Prima guerra mondiale, \u00e8 richiamato alle armi e mandato in prima linea come soldato semplice dell'80\u00ba reggimento fanteria, \u201cBrigata Roma\u201d. Combatte sul Monte Maio e sull'Adamello.\n\u00c8 congedato il 6 novembre 1919 con tre medaglie al valor militare e il grado di sergente maggiore.\nLa missione a Mong Lin.\nRipresi gli studi a Milano nel \"Seminario lombardo per le Missioni Estere\" (che nel 1926 diventer\u00e0 il PIME, Pontificio Istituto Missioni Estere), viene ordinato sacerdote il 26 maggio 1923. Subito dopo parte da Venezia (2 agosto) e arriva a Toungoo in Birmania alla fine di settembre per studiare l'inglese e i dialetti locali.\nSi trasferisce nella missione di Kengtung nel marzo del 1924 e poi va a fondare la nuova missione di Mong Lin il 27 ottobre 1924.\nLa povert\u00e0 \u00e8 grande, il cibo misero e del tutto insufficiente, le malattie tropicali decimano i missionari (6 nel decennio 1926-1936, tutti giovani) tanto che nel 1928 il superiore generale del PIME, padre Paolo Manna, in visita a Mong Lin, minaccia il vescovo di Kengtung di chiudere la missione se muoiono altri missionari giovani per mancanza di cibo nutriente e perch\u00e9 vivevano in capanne di fango e di paglia.\nNel 1931 muore di febbre malarica il confratello padre Antonio Farronato (32 anni) e Vismara rimane solo.\nNonostante le difficolt\u00e0 di un ambiente assolutamente primitivo, pericoloso e spesso ostile l'attivit\u00e0 di padre Clemente procede e anzi si espande per tutti gli anni trenta con la fondazione di altre missioni (Keng Lap, Mong Yong e Mong Pyak, con i loro missionari e suore residenti).\nVismara individua nella concezione pagana e fatalista della vita l'elemento bloccante della societ\u00e0 tribale: gli uomini spesso non lavorano e sono dediti all'oppio, le donne e i bambini sono comunemente maltrattati, abbandonati, venduti o uccisi. Concentra il suo maggiore sforzo nel dare una occupazione gratificante agli indigeni trasformandosi lui per primo in agricoltore, allevatore, sarto, barbiere, dentista, muratore, boscaiolo ecc.\nIl suo obiettivo sono soprattutto gli orfani e le vedove, che erano donne abbandonate da tutti e considerate portatrici di disgrazie. Diversamente da altri missionari si sforza, per quanto possibile,\ndi mantenere sano il proprio stile di vita: orario della giornata, pulizia, vestiario adatto, alimentazione ordinata, uso di stoviglie. Questo, assieme alla sua robustezza, migliora la resistenza fisica.\nNel giugno del 1941, mentre i giapponesi progettano di occupare la Birmania, Clemente \u00e8 internato dagli inglesi a Kalaw con altri dodici missionari italiani perch\u00e9 appartenenti ad una nazione nemica.\nNel gennaio del 1942 i giapponesi invadono la Birmania e a fine aprile liberano i missionari italiani a Kalaw. La missione di Mong Lin (dove Clemente arriva a fine agosto) \u00e8 intatta ma quasi completamente occupata dall'esercito giapponese. Vismara riapre l'orfanotrofio maschile e si adatta a fare il taglialegna per i militari, assieme ai suoi ragazzi.\nNel 1945 termina la guerra e nel 1948 arriva l'indipendenza della Birmania, a cui segue l'inizio della guerriglia separatista che coinvolge anche le etnie della zona (negli anni 1950-1955 vengono uccisi i confratelli Pietro Galastri, Mario Vergara, Alfredo Cremonesi, Pietro Manghisi, Eliodoro Farronato).\nNei primi 31 anni di missione padre Clemente ha trasformato Mong Lin in una cittadina con circa 4.000 battezzati.\nLa missione a Mong Ping.\nSebbene ormai quasi sessantenne padre Vismara gode di buona salute e riceve molti aiuti dall'estero anche perch\u00e9 scrive molte lettere e articoli in cui racconta, in modo geniale e spiritoso, la vita che conduce.\nNel gennaio 1955 Clemente viene trasferito a sorpresa dal vescovo, mons. Guercilena, a Mong Ping, distante 225\u00a0km, in un posto pi\u00f9 alto e pi\u00f9 salubre, ma in cui occorre ricominciare quasi da zero. Scrive all'amico Pietro Migone: \"\u00abCaro mio, il cuore vacilla! dopo trentadue anni, quando meno me la pensavo fui trasferito da Mong Lin a Mong Ping... Ho ubbidito perch\u00e9 sono persuasissimo che s'io facessi qualche cosa di mia testa certamente sbaglierei, e la mi andrebbe male\u00bb\".\nDurante tutto il 1957 \u00e8 in Italia per l'unica \"vacanza\" della sua vita, divisa tra cure mediche, conferenze, un viaggio a Lourdes, visite a cantieri e, soprattutto, un intero mese di esercizi spirituali.\nMa il suo pensiero \u00e8 sempre rivolto ai suoi orfani e alla sua gente. Quando \u00e8 di nuovo in Birmania scrive: \"\u00abIn Italia pi\u00f9 che riposare ho sgobbato\u00bb\" - ma \u00e8 contento, perch\u00e9 porta con s\u00e9 molti aiuti, e\naggiunge: \"\u00abNon per offendervi, ma io mi trovo molto meglio qui che ad Agrate. Certo l\u00ec si mangia bene, si beve meglio, si dorme sul soffice... Ma qui qualcosa di buono lo posso fare tutti i giorni, l\u00ec cosa facevo se non chiacchierare?\u00bb\"\nNel 1961 scrive la biografia di padre Stefano Vong, il primo prete locale di Kengtung ucciso da buddhisti ostili alle numerose conversioni da lui procurate fra gli Akh\u00e0.\nNegli anni sessanta riesce a dotare Mong Ping delle strutture necessarie: l'orfanotrofio (1960), la scuola (1961), la chiesa con accanto la \"Grotta di Lourdes\" (1962),\nle case per i missionari e le suore (1963). La scuola, partita da zero nel 1958, ha 123 alunni nell'autunno 1960, 232 nell'ottobre 1962, 400 nel 1965 (\"\u00abdue terzi dei quali pagani\u00bb\", scrive).\nMa nel 1962, in seguito al colpo di stato militare, il nuovo governo, che si ispira al modello sovietico nazionalizza ogni attivit\u00e0 privata e la libert\u00e0 di movimento ed espressione \u00e8 fortemente limitata. Tutti i missionari arrivati dopo il 1948 vengono espulsi. Rimangono gli anziani giunti in Birmania prima della seconda guerra mondiale.\n\u00ab\"Non \u00e8 mai invecchiato\"\u00bb.\nNonostante le difficolt\u00e0 col nuovo regime, che impedisce nuovi ingressi di missionari, e nonostante i vari malanni (prostata, incidente a un piede, protesi dentaria) la sua attivit\u00e0 prosegue con una resistenza fisica invidiabile.\nNel 1979, a 82 anni, si reca a Taunggyi con la jeep per incontrare il superiore del PIME e, tornato a Mong Ping, dopo 14 ore di viaggio pu\u00f2 scrivere:\n\"\u00abArrivai a casa alle 7:20 di sera imbiancato, impolverato, infarinato come un pesce prima di buttarlo in padella. Un coro all'unisono di oltre 200 orfanelli e orfanelle mi accolse. Qui \u00e8 il mio regno, qui sono sovrano e vivo felice\u00bb\".\nNel 1980 benedice il nuovo distretto di Tongt\u00e0 da lui fondato tra l'etnia Ik\u00f2. Negli anni successivi deve adattarsi, con imbarazzo, a farsi trasportare su una portantina ma continua a visitare i villaggi.\nL'ultimo distretto missionario (parrocchia) aperto da padre Clemente, nel 1986, \u00e8 quello di Pannulong, con tre suore residenti e 42 villaggi cristiani della trib\u00f9 Akh\u00e0 da assistere.\nIl 15 giugno 1988 alle 20:15 padre Clemente Vismara muore a Mong Ping, sereno e felice, all'et\u00e0 di 91 anni. Questa \u00e8 la testimonianza su di lui resa da padre Angelo Campagnoli al processo diocesano:\nPadre Clemente Vismara viene sepolto, come da lui richiesto, a Mong Ping davanti alla \"Grotta di Lourdes\" nel piazzale della chiesa, da lui costruita nel 1962. Al funerale accorrono anche molti\nbuddhisti e musulmani. La sua tomba \u00e8 meta di pellegrinaggi da parte di persone di tutte le religioni.\nLa causa di canonizzazione.\nAd Agrate, suo paese natale, il gruppo missionario parrocchiale assume l'impegno di chiedere la canonizzazione di padre Clemente. Nel 1989 si inaugura la sua statua.\nIl 10 febbraio 1994 Mons. Abraham Than, vescovo di Kengtung, nomina postulatore della causa padre Piero Gheddo, il quale sceglie la dottoressa Francesca Consolini\ncome \u201dcollaboratrice esterna\u201d della postulazione.\nIl \u201cProcesso diocesano\u201d della causa viene portato avanti dalla diocesi di Milano a causa delle difficolt\u00e0 in Myanmar e il presidente dello stesso, mons. Ennio Apeciti, compie\nviaggi in Myanmar, Thailandia e Brasile, oltre che in Italia, per interrogare coloro che hanno conosciuto padre Clemente.\nNel 1999 inizia il \"Processo Romano\" della Congregazione dei Santi con la ricerca di testimonianze su miracoli ottenuti per intercessione di padre Clemente, come previsto dalle norme.\nIl 15 marzo 2008, papa Benedetto XVI firma il \u201cDecreto di Venerabilit\u00e0\u201d per padre Clemente Vismara, riconoscendo in lui un cristiano che ha praticato in modo eroico le virt\u00f9 evangeliche. Il 2 aprile 2011 il Papa, firmando il decreto sul miracolo ottenuto per sua intercessione, apre la strada alla beatificazione, avvenuta il 26 giugno 2011 in Piazza Duomo a Milano e celebrata dal cardinale Angelo Amato."}
{"id": "3002567", "revid": "123254812", "url": "https://it.wikipedia.org/wiki?curid=3002567", "title": "Diario di una schiappa - Ora basta!", "text": "Diario di una schiappa - Ora basta! (\"Diary of a Wimpy Kid: The Last Straw\") \u00e8 il terzo romanzo del ciclo \"Diario di una schiappa\" dello scrittore statunitense Jeff Kinney, pubblicato nel 2009 negli Stati Uniti e nel 2010 in Italia dalla Editrice Il Castoro.\nTrama.\nIl libro inizia con il giorno di Capodanno. Ognuno nella famiglia di Greg cerca di fare dei buoni propositi, ma nessuno li riesce a mantenere. Poi c'\u00e8 un flashback al Natale appena trascorso: in quel giorno, Greg non riceve nulla che gli piaccia, a differenza del Natale precedente (per lui pi\u00f9 soddisfacente). Oltre ai libri e ai vestiti regalati dagli altri parenti, lo zio Charlie gli regala un \"Canestro da Bucato\". Greg in un primo momento convince lo zio a riportare il suo regalo indietro e a dargli dei soldi in cambio, ma interviene Susan, che vuole fargli imparare come si fa a raccogliere e lavare i panni. Siccome Greg non vuole, si autocostringer\u00e0 a indossare abiti sporchi per tutto il tempo.\nGreg e Rowley decidono di fare una Capsula del Tempo; Greg ci mette tre dollari, Rowley ci mette un videogioco e altre cose. Chiudono tutto in una scatola da scarpe e la seppelliscono sotto terra, nel giardino di Rowley. Greg spera che nel futuro quegli oggetti varranno tanto e che chi li prender\u00e0 diventer\u00e0 ricco e torner\u00e0 indietro nel tempo per ripagarlo e ringraziarlo, infatti mette un biglietto con il suo indirizzo nella scatola.\nGreg, che non vuole proprio essere e risultare il solito \"sfigato\" tra quelli che vogliono conquistare Holly Hills, la quarta ragazza pi\u00f9 bella della sua classe (le prime tre sono gi\u00e0 fidanzate), tenta di fare il simpatico con delle battute mettendosi d'accordo per le parti da fare con Rowley, ma alla fine smette perch\u00e9 quest'ultimo vuole sempre dire la parte importante delle barzellette.\nRowley e Greg si trovano in difficolt\u00e0 perch\u00e9 \u00e8 stata tolta la fermata del bus vicino a casa loro, ma quando Susan li accompagna fa ridere tutti a scuola, perch\u00e9 qualche giorno prima ha portato la merenda in classe al figlio, proprio nell'unica ora che faceva con Holly; cos\u00ec decidono di andare a piedi da soli.\nAnche in classe le cose non vanno per niente bene, perch\u00e9 la professoressa Craig tiene Greg e i compagni chiusi in classe per tre giorni, perch\u00e9 sostiene che il dizionario che tiene sulla cattedra, che in quei giorni \u00e8 scomparso, sia stato \"rubato\"; rimangono in castigo finch\u00e9, quando la professoressa non c'\u00e8, si scopre che lo aveva preso il \"secchione\" Alex Aruda, ma la colpa se la prende Corey Lamb, un altro ragazzino che strappa il dizionario dalle mani di Alex e lo posa sulla cattedra mentre la Craig entra: la professoressa pensa che l'abbia rubato lui e lo mette in castigo.\nIntanto a casa qualcuno ruba tutte le merendine da portare a scuola di Greg, allora lui non riesce a stare sveglio durante il giorno, perch\u00e9 la madre gli mette solo della frutta come merenda e gli mancano le energie. Greg chiede il perch\u00e9 di ci\u00f2 e la madre lo incolpa ingiustamente della sparizione delle merendine dalla dispensa.\nGreg ha bisogno di soldi, in quanto ha sperperato quelli che aveva in una serie di improbabili oggetti che si sono infatti rivelati truffe, non corrispondenti alle aspettative descritte in pubblicit\u00e0. Allora Greg dissotterra \"per disperazione\" la Capsula del Tempo, si compra da mangiare con i tre dollari e si diverte con il videogioco e gli oggetti di Rowley. \nNel frattempo la pagella di Greg arriva a casa e non \u00e8 un granch\u00e9, ma lui riesce a salvarsi dalla ramanzina di Frank grazie alla nonna, invitandola a cena (quando c'\u00e8 lei i genitori non si azzardano ad alzare la voce) e andando al Bingo con lei. \nGreg, per essersi addormentato durante una lezione (in quanto la madre gli ha messo nel pacchetto della merenda solo frutti e niente merendine dolci), viene messo in punizione in mezzo ad alcuni bulli, dei \"futuri criminali\", come li chiama lui. Tra questi ce n'\u00e8 uno che lo maltratta senza farsi vedere, di nome Leon Ricket. A un certo punto il professore lo scopre e gli intima di non dare pi\u00f9 fastidio, ma Greg, sapendo che il bullo gli avrebbe dato ancora fastidio, fa finta che gli abbia dato uno schiaffo e il bullo va in punizione per un'altra mezz'ora. Greg scappa a casa impaurito, per paura di essere seriamente preso a botte.\nGreg vuole scoprire chi \u00e8 a rubare le merendine, dal momento che tutto \u00e8 iniziato da quello, e mette in atto il suo piano: si nasconde in lavanderia, dove le merendine vengono tenute, e quella notte scopre che \u00e8 colpa di Frank. Quest'ultimo negli ultimi giorni \u00e8 gi\u00f9 di morale perch\u00e9, obbligato da sua moglie, nonostante odi mettersi in mostra, dovr\u00e0 andare alla festa di \"met\u00e0 compleanno\" del bambino degli Snella (i loro vicini, che hanno organizzato una festa simile per ogni figlio che hanno avuto), dove i grandi devono riuscire a far ridere il bimbo (dell'et\u00e0 di sei mesi) facendo cose decisamente ridicole, e vengono filmati per provare a vincere il jackpot del programma di video divertenti chiamato \"Paperissima in Famiglia\".\nNel frattempo, Manny prende l'abitudine di chiamare \"caccolo\" Greg: il significato della parola \u00e8 sconosciuto a tutti, e Manny la usa quando quello che Greg fa non gli piace o quando quest'ultimo non fa quello che vuole lui. Inoltre, Frank butta una copertina blu (diventata ormai un filo sporco) a cui Manny teneva tanto (le aveva dato il nome di \"Titina\"): quest'ultimo si vendica e distrugge il plastico di una scena di guerra che il padre costruiva nel tempo libero (usandolo come gioco). Appena vanno alla festa dei vicini, Manny trova fra i regali del bimbo festeggiato una nuova copertina, molto simile a Titina. Greg gli spiega che non pu\u00f2 tenerla perch\u00e9 non \u00e8 sua, allora Manny la lancia sul ramo di un albero e Greg si arrampica per recuperarla; mentre si arrampica, rimane appeso al ramo di un albero per le mani. I pantaloni gli calano poich\u00e9 se li era fatti prestare da Rodrick, ed erano due taglie in pi\u00f9 della sua. Sfortunatamente Greg aveva addosso le mutande di Wonder Woman, che gli erano state regalate, cos\u00ec viene ripreso dalla famiglia del festeggiato. Nel frattempo Frank avrebbe dovuto tentare di far ridere il festeggiato, ma l'incidente di Greg gli d\u00e0 una scusa per tornare a casa; Frank si complimenta con Greg perch\u00e9 grazie a lui ha saltato il suo turno.\nIl libro si conclude con Greg e Rowley che incontrano per caso una ragazza molto carina, di nome Trisha, che si \u00e8 appena trasferita l\u00ec vicino, e Greg ha un'idea: siccome Rowley pu\u00f2 portare due amici nella piscina del suo club di vacanze, potrebbe portare lui e la ragazza. Greg immagina cos\u00ec un lieto fine per la sua storia e ha il coraggio di scrivere alla fine del diario \"FINE\"."}
{"id": "3002568", "revid": "599013", "url": "https://it.wikipedia.org/wiki?curid=3002568", "title": "Mark Curry", "text": ""}
{"id": "3002571", "revid": "47767", "url": "https://it.wikipedia.org/wiki?curid=3002571", "title": "Homo immortalis", "text": ""}
{"id": "3002573", "revid": "72396", "url": "https://it.wikipedia.org/wiki?curid=3002573", "title": "Aleksandr Borodyuk", "text": ""}
{"id": "3002576", "revid": "72396", "url": "https://it.wikipedia.org/wiki?curid=3002576", "title": "Dmitri Radchenko", "text": ""}
{"id": "3002577", "revid": "14691", "url": "https://it.wikipedia.org/wiki?curid=3002577", "title": "O Tutto O Niente", "text": ""}
{"id": "3002584", "revid": "438678", "url": "https://it.wikipedia.org/wiki?curid=3002584", "title": "Codebase", "text": "Il termine codebase, o code base, \u00e8 usato nello sviluppo del software per indicare l'intera collezione di codice sorgente usata per costruire una particolare applicazione o un particolare componente. Tipicamente, il codebase include solo file di codice sorgente scritto a mano, e non ad esempio file di codice sorgente generati da altri tool o file binari di libreria. Tuttavia, generalmente il codebase include file di configurazione e delle propriet\u00e0.\nIl codebase per un progetto \u00e8 tipicamente contenuto in un repository di controllo sorgente. Un repository di codice sorgente \u00e8 un luogo dove viene custodita una gran quantit\u00e0 di codice sorgente, sia pubblico che privato. Spesso vengono usati per progetti a cui partecipano pi\u00f9 sviluppatori per tenere in memoria varie versioni del programma e in modo tale che gli sviluppatori carichino i vari aggiornamenti di codice in un flusso organizzato. Tra gli strumenti software pi\u00f9 utilizzati per gestire tali flussi di dati ricordiamo Git e Subversion."}
{"id": "3002601", "revid": "984922", "url": "https://it.wikipedia.org/wiki?curid=3002601", "title": "Mary Loos", "text": "Biografia.\nFiglia di un medico, studia alla Stanford University ed inizia la sua carriera con il primo marito, Richard Sale, lavorando a New York. Quando si trasferiscono ad Hollywood inizia a scrivere per conto suo e tra i suoi lavori si ricordano: Il sig. Belvedere va in collegio del 1949 con Shirley Temple, Aspettami stasera del 1951 con Betty Grable e Il mondo \u00e8 delle donne con Lauren Bacall del 1954. Scrive anche qualche episodio per alcune serie televisive, fra cui Vita da strega e si ritira dalle scene nel 1970."}
{"id": "3002602", "revid": "1543377", "url": "https://it.wikipedia.org/wiki?curid=3002602", "title": "Qualificazioni al campionato mondiale di calcio 1990", "text": "116 squadre partecipano alle qualificazioni per il Campionato mondiale di calcio 1990 per un totale di 24 posti disponibili per la fase finale. L' (come paese ospitante) e l' (come campione in carica) sono qualificate automaticamente, lasciando cos\u00ec solo 22 posti per la fase finale.\nI 24 posti disponibili per la Coppa del Mondo 1990 sono suddivisi tra le confederazioni nei seguenti modi:\nBen 103 squadre giocano almeno una partita di qualificazione. Sono giocati 314 incontri, e sono segnati 735 goal (con una media di 2,34 per partita). Il sorteggio per determinare il calendario e la composizione dei gruppi eliminatori si \u00e8 svolto a Zurigo il 12 dicembre 1987.\nSpareggi intercontinentali.\nIncontri di andata e ritorno, il vincitore si qualifica.\nSpareggio CONMEBOL-OFC.\n qualificata alla fase finale."}
{"id": "3002603", "revid": "1543377", "url": "https://it.wikipedia.org/wiki?curid=3002603", "title": "Apostoli dell'amore infinito", "text": "Gli Apostoli dell'amore infinito (in francese \"Ap\u00f4tres de l'amour infini\") sono un gruppo conclavista attivo principalmente in Qu\u00e9bec e a Guadalupa .\nFu fondato da Michel Collin, un sacerdote francese di Lilla, autoproclamatosi papa Clemente XV, che afferm\u00f2 di essere stato ispirato da messaggi della beata Vergine Maria .\nIl gruppo \u00e8 stato guidato fino al 31 dicembre 2011 da Jean-Gaston Tremblay (1928-2011), conosciuto anche come Jean Gr\u00e9goire de La Trinit\u00e0 o come Gregorio XVII, successore di Clemente XV.\nLa storia.\nIl francese Michel Collin o Colin, nato in un villaggio della Lorena nel 1905 e ordinato sacerdote nel 1935, annunci\u00f2 nel 1936 che era stato ordinato vescovo da Cristo stesso. Fond\u00f2 una comunit\u00e0 chiamata \u201cOrdine della Madre di Dio\u201d (nome cambiato successivamente in \u201cApostoli dell'amore infinito\u201d), in risposta alla richiesta fatta nel 1846 dalla beata Vergine Maria, come riferito in seguito da M\u00e9lanie Calvat, una dei veggenti di La Salette.\nNel 1950, Collin annunci\u00f2 che era stato incoronato papa succedendo all'ancora vivo Pio XII, e aveva preso il nome pontificale di Clemente XV.\nPio XII lo ridusse allo stato laicale nel 1951 e lo dichiar\u00f2 pubblicamente uno scomunicato \"vitandus\" (uno che deve essere evitato).\nNel 1952, il canadese Jean-Gaston Tremblay (nato nel 1928) fond\u00f2 una comunit\u00e0 con il nome di \u201cCongregazione di Ges\u00f9 e Maria\u201d, vicino a Saint-Jovite in Qu\u00e9bec, Canada. Nel 1961, incontr\u00f2 Michel Collin e i due decisero di unire le loro comunit\u00e0 in una unica, chiamata \u201cApostoli dell'amore infinito\u201d. Nell'anno successivo, Collin consacr\u00f2 Tremblay vescovo. La comunit\u00e0 di Saint-Jovite crebbe rapidamente nei primi anni del Concilio Vaticano II.\nNel 1967, Collin annunci\u00f2 che era stato divinamente istruito a non considerare Tremblay il successore designato del vivente papa Paolo VI quando il pontefice sarebbe morto, come proprio Tremblay sosteneva; tuttavia nel 1968 Tremblay dichiar\u00f2 che era stato fatto misticamente papa con il nome di Gregorio XVII e, nell'anno seguente, anche Collin riconobbe che Tremblay era il nuovo Papa e abdic\u00f2 in suo favore. Ritenendosi Clemente XV e Gregorio XVII successori di Pio XII, consideravano Giovanni XXIII e Paolo VI antipapi.\nIn Francia, il movimento di Collin si frattur\u00f2 in differenti fazioni poco dopo la sua morte nel 1974. Il gruppo canadese continu\u00f2 a vivere, utilizzando anche il nome \u201cApostoli dell'amore infinito\u201d, ma iniziando dare maggior rilievo ai nomi \"Ordine del Magnificat della Madre di Dio\" e \u201cOrdine degli apostoli degli ultimi tempi\u201d.\nNel 2012, a succedere a Clemente XV e Gregorio XVII, \u00e8 stato eletto Michel Lavall\u00e9e, che ha mantenuto il nome religioso di \"Padre Mathurin della Madre di Dio\".\nControversie.\nDal 1978 al 2001, il movimento \u00e8 stato pi\u00f9 volte citato in giudizio a causa di presunti abusi, tra cui stupro, estorsione e abusi sessuali. Il suo millenarismo e apocalitticismo, e il suo rifiuto del mondo contribuirono a qualificare il movimento come setta agli occhi della stampa francofona . Nel 1999, un centinaio di poliziotti fecero irruzione nella comunit\u00e0 di St. Jovite . L'accusato fu Reynald Huot, conosciuto come padre Andr\u00e9. Nel 2001, il pubblico ministero fece cadere tutte le accuse contro Jean-Gaston Tremblay dopo 34 anni di indagini .\nNel 2005, la citt\u00e0 di Br\u00e9beuf ottenne un decreto del governo del Qu\u00e9bec che autorizzava l'esproprio delle terre della comunit\u00e0 religiosa ."}
{"id": "3002611", "revid": "144796", "url": "https://it.wikipedia.org/wiki?curid=3002611", "title": "Alfonso di Baviera", "text": "Biografia.\nIl principe Alfonso di Baviera nacque a Monaco di Baviera dal principe Adalberto di Baviera e dall'infanta Amalia Filippina di Borbone-Spagna, e nonostante discendente di Ludovico I di Baviera, apparteneva ad un ramo spagnolo della dinastia bavarese dei Wittelsbach.\nAlfonso manifest\u00f2 molto giovane una passione smisurata per l'esercito e la vita militare in generale, e cos\u00ec gli fu permesso di entrare come ufficiale in un importante reggimento di cavalleria, giungendo nel 1905 al grado di generale. Come ufficiale al comando di un reggimento tedesco di supporto alle truppe britanniche, aveva combattuto in Sudan contro il Madhi ed aveva partecipato alla seconda guerra boera, venendo insignito dell'Ordine della Giarrettiera. Dal 1905 non prese per\u00f2 pi\u00f9 parte a campagne militari, ma si dedic\u00f2 allo studio delle scienze militari e fu insegnante all'Accademia Militare di Ratisbona, della quale fu dal 1908 al 1916 dirigente.\nDurante la Prima guerra mondiale aveva fatto parte, in funzione del suo prestigio e della sua fama di militare intuitivo e intelligente, dello stato maggiore del generale Paul von Hindenburg a Tannenberg, per poi essere trasferito in servizio attivo una brigata di cavalleria sul fronte francese. Quando cadde la monarchia, il principe Alfonso perse come i suoi parenti ogni diritto al trono bavarese; dopo aver passato qualche anno nei suoi possessi presso Oviedo, in Spagna, ritorn\u00f2 in Germania nel 1928, cercando di influire sulla \"vecchia destra\" bavarese per il ritorno della monarchia in Baviera.\nNel 1891 aveva sposato la principessa Luisa d'Orleans, figlia del duca d'Ale\u00e7on Ferdinando d'Orl\u00e9ans e della principessa Sofia Carlotta di Baviera; Luisa Vittoria era pronipote di Luigi Filippo d'Orl\u00e9ans in quanto nipote di Luigi, duca di Nemours. La coppia ebbe due figli:\nMorte.\nIl principe Alfonso di Baviera mor\u00ec l'8 gennaio 1933 a Monaco di Baviera ed \u00e8 sepolto nel Colombario del Michaelskirche a Monaco di Baviera."}
{"id": "3002612", "revid": "287204", "url": "https://it.wikipedia.org/wiki?curid=3002612", "title": "Doris Schwaiger", "text": "Biografia.\nDa sempre in coppia con la sorella minore Stefanie, ha debuttato nel circuito professionistico internazionale il 30 luglio 2003 a Klagenfurt, in Austria, piazzandosi in 25\u00aa posizione. Il 30 agosto 2008 \u00e8 salita per la prima vittoria sul podio in una tappa del World tour a Kristiansand, in Norvegia.\nHa disputato due edizioni dei Giochi olimpici: a ed a , entrambe le volte si \u00e8 classificata al quinto posto e sempre in coppia con la sorella.\nHa preso parte altres\u00ec a cinque edizioni dei campionati mondiali ottenendo come miglior risultato il quinto posto in due occasioni: a Stavanger 2009 ed a Stare Jab\u0142onki 2013.\nNei campionati iridati giovanili ha conquistato una medaglia di bronzo ai mondiali juniores a Rio de Janeiro 2005.\nA livello europeo, sempre nelle categorie giovanili, pu\u00f2 vantare una medaglia d'argento nella categoria juniores a Capodistria 2004 ed una di bronzo in quelli under-23 a Sankt P\u00f6lten 2006."}
{"id": "3002613", "revid": "287204", "url": "https://it.wikipedia.org/wiki?curid=3002613", "title": "Alvarezsauridae", "text": "Gli Alvarezsauridae sono una famiglia di piccoli dinosauri teropodi maniraptori vissuti nel Cretaceo superiore, circa 85-65 milioni di anni fa (Santoniano-Maastrichtiano), in quelle che oggi sono Europa, Asia, e America settentrionale e meridionale. Le caratteristiche principali di questo gruppo di dinosauri, sono la testa piccola e stretta, lunghe gambe ed un singolo artiglio sugli arti anteriori. Sebbene originariamente si pensava rappresentassero un gruppo di uccelli primitivi non volatori, successivamente gli studi di vari paleontologi hanno confermato che questi animali si sono evoluti da un primitivo ramo di teropodi maniraptori. Gli alvarezsauridi erano altamente specializzati: gli arti anteriori sono piccoli ma molto robusti, con mani fuse in un unico dito, similmente agli uccelli. I loro scheletri suggeriscono che avessero muscoli massicci sul petto e nelle braccia, probabilmente un adattamento per scavare o strappare. Il cranio era piccolo e rotondeggiante, con un muso lungo e stretto, simile al becco di un uccello, ma armato di minuscoli denti. Si ipotizza che tali adattamenti si siano sviluppati per nutrirsi di insetti coloniali, come le termiti.\nIl membro omonimo della famiglia, \"Alvarezsaurus\", \u00e8 stato nominato in nome dello storico Gregorio \u00c1lvarez, uno dei primi sostenitori della teoria secondo cui l'estinzione di massa del Cretaceo-Paleogene sarebbe stata causata dall'impatto di un meteorite.\nDescrizione.\nLe dimensioni degli Alvarezsauridi variavano da 50 centimetri (20 pollici) a 2 metri (6,6 piedi) di lunghezza, sebbene alcuni possibili membri potessero essere ben pi\u00f9 grandi, incluso l'europeo \"Heptasteornis\" che potrebbe aver raggiunto una lunghezza complessiva di 2,5 metri (8,2 piedi). I fossili attribuiti ad alvarezsauridi sono stati ritrovati principalmente in Asia, in America settentrionale e meridionale, e in Europa, ed il loro range geologico varia di circa 85-65 milioni di anni fa.\nPiumaggio.\nIl piumaggio, caratteristica comune all'interno di maniraptora, \u00e8 stato rinvenuto in almeno un esemplare di alvarezsauride, dalla specie \"Shuvuuia deserti\", conservate sotto forma di piume filamentose che ricoprivano l'animale. Schweitzer \"et al.\" (1999) hanno sottoposto questi filamenti a studi microscopici, morfologici, spettrometrici di massa e immunoistochimici e hanno scoperto che erano costituiti da \u03b2-cheratina, che \u00e8 il principale componente strutturale delle penne degli uccelli attuali.\nClassificazione.\nTurner \"et al.\" (2007) collocarono gli alvarezsauri come il gruppo pi\u00f9 basale di Maniraptora, un passo pi\u00f9 derivato di \"Ornitholestes\" e altri due passi pi\u00f9 derivati di Ornithomimosauria, ma comunque pi\u00f9 primitivi di Oviraptorosauria.\nLa descrizione di Novas del 1996 di \"Patagonykus\", dimostr\u00f2 che l'animale rappresentava un collegamento tra il primitivo \"Alvarezsaurus\" e il pi\u00f9 avanzato \"Mononykus\", rafforzando la loro monofilia. \"Parvicursor\" venne scoperto poco dopo e fu collocato nella sua famiglia Parvicursoridae, cos\u00ec come \"Shuvuuia\", nel 1998. Da allora tutto \u00e8 stato ammassato in Alvarezsauridae, con Mononykinae sopravvissuta come sottofamiglia.\nCi pu\u00f2 essere una relazione tra Alvarezsauridae e Ornithomimosauria come sister clade all'interno dell'Arctometatarsalia di Thomas Holtz o all'interno di Ornithomimiformes di Paul Sereno. La scoperta di \"Haplocheirus\", che mostra caratteristiche transizionali tra gli alvezsauri pi\u00f9 derivati e gli altri maniraptori, in particolare in relazione alla struttura del cranio e allo sviluppo della mano, ha fornito ulteriore supporto a tale relazione.\nLa tassonomia degli alvarezsauri \u00e8 stata alquanto confusa, a causa di diversi autori che usano nomi diversi per gruppi con la stessa definizione. La famiglia Alvarezsauridae fu coniata per la prima volta da Jose Bonaparte, nel 1991, ma senza una specifica definizione filogenetica. Novas in seguito defin\u00ec il gruppo come \"il pi\u00f9 recente antenato comune di \"Alvarezsaurus\" e \"Mononykus\" pi\u00f9 tutti i suoi discendenti\", sebbene altri, come Paul Sereno, usassero una definizione pi\u00f9 inclusiva, come \"tutti i dinosauri pi\u00f9 vicini a \"Shuvuuia\" che agli uccelli moderni\". Nel 2009, Livezey e Zusi hanno usato il nome Alvarezsauroidea per il gruppo totale di tutti gli alvarezsauri, limitando il nome Alvarezsauridae al \"clade\" definito da \"Alvarezsaurus\" + \"Mononykus\". Questa definizione \u00e8 stata seguita anche da Choiniere e colleghi nel 2010, che descrissero il primo alvarezsauroide non-alvarezsauride, \"Haplocheirus\". Alcuni autori hanno utilizzato il nome Mononykinae per il sottogruppo di alvarezsauri, incluse le specie avanzate mongole. Tuttavia, Choiniere e colleghi hanno sostenuto che Parvicursorinae ha la priorit\u00e0, dal momento secondo il Codice ICZN, Parvicursoridae, \u00e8 stato nominato prima.\nIl cladogramma qui presentato segue un'analisi filogenetica di Agnolin e colleghi (2012):\nIl cladogramma che segue, invece, gli studi di Xu \"et al.\" (2011):\nStoria e studi.\nBonaparte (1991) descrisse il primo alvarezsauride, \"Alvarezsaurus calvoi\", da uno scheletro incompleto ritrovato in Patagonia, Argentina. Bonaparte nomin\u00f2 per il nuovo animale una nuova famiglia, ossia Alvarezsauridae, sostenendo gi\u00e0 allora che \"Alvarezsaurus\" potesse essere strettamente imparentato con gli Ornithomimosauri.\nNel 1993, Perle \"et al.\" descrissero un nuovo alvarezsauro, nominandolo \"Mononychus olecranus\". Un mese, Perle dobette cambiare il nome del genere appena scoperto in \"Mononykus\", poich\u00e9 il precedente nome era gi\u00e0 stato utilizzato per nominare il genere di uno scarabeo esistente. Perle \"et al.\" descrissero erroneamente \"Mononykus\" come un membro di Avialae, in uno stadio pi\u00f9 avanzato di \"Archaeopteryx\". Sostenevano che la famiglia Alvarezsauridae era in realt\u00e0 un gruppo di uccelli incapaci di volare mesozoici sulla base di diverse caratteristiche che erano presumibilmente uniche per gli uccelli.\nNel 1996, Novas descrisse un altro membro del gruppo chiamato \"Patagonykus puertai\". Nel 1996, Karhu e Rautian descrissero un membro mongolo della famiglia; \"Parvicursor remotus\". Chiappe \"et al.\" (1998) descrissero un altro membro mongolo, \"Shuvuuia deserti\", classificandolo ancora erroneamente come ancora pi\u00f9 derivato, concludendo che gli alvarezsauri erano in realt\u00e0 uccelli del gruppo corona (cio\u00e8 moderni).\nL'errata classificazione degli alvarezsauridi come uccelli era principalmente causata da caratteristiche della famiglia che sono sorprendentemente, o anche in modo univoco, aviarie. Lo sterno, per esempio, \u00e8 allungato e profondamente a chiglia per un muscolo pettorale allargato, come negli uccelli neognati o nei ratiti. Un osso nel cranio di \"Shuvuuia\" sembrava essere un elettroide fuso a un prefrontale. L'ectetroide \u00e8 un'ossificazione conosciuta solo in Neornithes. Altre caratteristiche simili a quelle degli uccelli includono il palato, il foramen magnum, le vertebre cervicali e caudali e molte altre.\nDiversi ricercatori non sono d'accordo con Perle \"et al.\" (1993) e Chiappe \"et al.\" (1998). I paleontologi Feduccia (1994), Ostrom (1994), Wellnhofer (1994), Kurochkin (1995), Zhou (1995) e Sereno (1997) considerano improbabile l'ipotesi che gli alvarezsauridi fossero membri di Avialae. Martin (1997) ha eseguito un'analisi cladistica, ma Sereno lo ha criticato con forza, trovandola imperfetta con codifiche errate, uso di dati selezionati e risultati che non supportano le sue conclusioni. Sereno (1999) ha eseguito una nuova analisi, rivedendo le interpretazioni anatomiche e chiarendo le caratteristiche principali. Scopr\u00ec che gli alvarezsauridi erano pi\u00f9 parsimoniosamente correlati agli Ornithomimosauria.\nPoich\u00e9 i membri pi\u00f9 primitivi di Alvarezsauridae erano meglio caratterizzati, la monofilia del clade era fortemente sostenuta, ma i membri pi\u00f9 primitivi mancavano dei tratti pi\u00f9 simili agli uccelli. Alcuni di questi tratti erano stati anche fraintesi. Le restanti somiglianze tra uccelli e alvarezsauri, come lo sterno chigliato, sono un altro caso di omoplasia; dove gli alvarezsauridi derivati svilupparono caratteristiche simili a quelle degli uccelli attraverso un'evoluzione convergente, piuttosto che ereditarli da un antenato comune con gli uccelli.\nPaleobiologia.\nLo stile di vita degli alvarezsauridi \u00e8 in discussione da quando \u00e8 stata stabilita la natura di questi dinosauri. Numerosi paleontologi hanno suggerito che essi usassero i loro artigli per penetrare nei formicai o nei termitai nutrendosi delle colonie di termiti o formiche, sebbene per praticare ci\u00f2, secondo l'anatomia del braccio degli alvarezsauridi, richiederebbe che animale giacesse sul petto contro un nido di termiti. \u00c8 anche possibile che gli alvezsauridi riempissero una nicchia ecologica che non \u00e8 stata ancora considerata. \nInoltre, \u00e8 noto che gli alvarezsauridi, con le loro gambe lunghe, siano stati dei buoni corridori, costruiti per la velocit\u00e0. Quali implicazioni ci\u00f2 avesse sul loro possibile stile di vita \u00e8 tuttavia sconosciuto."}
{"id": "3002614", "revid": "287204", "url": "https://it.wikipedia.org/wiki?curid=3002614", "title": "Alvarezsauroidea", "text": "Alvarezsauroidea \u00e8 un \"clade\" di piccoli dinosauri teropodi maniraptori vissuti tra Giurassico superiore-Cretaceo superiore, circa 161-66 milioni di anni fa (Oxfordiano-Maastrichtiano), in Asia e in Sud America. I termini Alvarezsauroidea, Alvarezsauridae e Alvarezsauria prendono il nome dallo storico Don Gregorio Alvarez, e non dal pi\u00f9 familiare fisico Luis \u00c1lvarez, il quale propose che l'evento di estinzione del Cretaceo-Paleogene sia stato causato da un evento d'impatto. Inizialmente, il gruppo venne proposto da Choiniere e colleghi nel 2010, per contenere la famiglia Alvarezsauridae e gli alvarezsauroidi non-alvarezsauridi, come \"Haplocheirus\", che \u00e8 considerato uno degli esemplari pi\u00f9 basali di Alvarezsauroidea (essendo vissuto nel Giurassico superiore, in Asia). La scoperta di \"Haplocheirus\" ha esteso le prove stratigrafiche del gruppo Alvarezsauroidea, di circa 63 milioni di anni pi\u00f9 avanti nel passato. La divisione di Alvarezsauroidea negli Alvarezsauridae e gli alvarezsauroidi non-alvarezsauridi si basa su differenze nella loro morfologia, specialmente nella morfologia della mano.\nDescrizione.\nI primi esemplari fossili di alvarezsauroidi vennero scoperti negli anni '90. Da allora, il numero di esemplari ritrovati \u00e8 notevolmente aumentato. La maggior parte dei recenti alvarezsauroidi sono stati ritrovati in Cina, ma sono stati rinvenuti diversi esemplari anche nelle Americhe e in Europa. Il gruppo, probabilmente, apparve nel Giurassico superiore, per poi estinguersi insieme a tutti i dinosauri non-aviari, alla fine del Cretaceo superiore. Gli alvarezsauroidi cinesi pi\u00f9 primitivi provengono, nella maggior parte, dalla Formazione Shishugou, nello Xinjiang (risalente al Giurassico superiore). Inoltre, due membri derivati del gruppo derivato Parvicursorinae sono noti dalla Mongolia Interna e dall'Henan (risalenti al Cretaceo superiore).\nLa dimensione dei membri pi\u00f9 derivati di Alvarezsauroidea, va da 0,50 a 2 metri (da 1 piede e 8 pollici a 6 piedi e 7 pollici), ma alcuni membri potrebbero essere stati anche pi\u00f9 grandi. Il genere \"Haplocheirus\", per esempio, era il pi\u00f9 grande membro di Alvarezsauroidea. A causa delle dimensioni di \"Haplocheirus\" e della sua posizione filogenetica basale, \u00e8 stato suggerito che questi animali abbiano suggerito un processo di miniaturizzazione, diminuendo drasticamente le loro dimensioni. Le miniaturizzazioni sono molto rare nei dinosauri, ma si sono evolute in modo convergente in Paraves.\nMorfologia della mano.\nLe differenze nella morfologia delle mani negli Alvarezsauroidea basali e dei membri derivati sono caratterizzate da una riduzione del numero delle dita. Nell'evoluzione dei dinosauri teropodi, drastiche modifiche nella morfologia della mano erano tipiche. La riduzione del numero delle dita, per esempio, \u00e8 un sorprendente fenomeno evolutivo che \u00e8 chiaramente esemplificato nei dinosauri teropodi. L'ingrandimento del dito II della mano, negli alvezsauroidi e la contemporanea riduzione delle dita laterali, ha creato una mano composta da un unico dito mediale funzionale e due dita laterali molto piccole e presumibilmente vestigiali. Questi cambiamenti morfologici sono stati interpretati come adattamenti per scavare. Una possibile interpretazione suggerisce che gli alvarezsauroidi si nutrissero di insetti, usando le loro mani per scavare e cercare insetti sotto la corteccia degli alberi. Questa interpretazione \u00e8 coerente con il loro muso lungo e stretto e i minuscoli denti. Un'altra interpretazione suggerisce che usassero i loro artigli per penetrare nelle colonie di termiti e formiche, come i moderni formichieri. Tuttavia, l'anatomia del braccio di un alvarezsauride richiederebbe all'animale di giacere sul suo petto contro un nido di termiti, per far s\u00ec che ci\u00f2 sia possibile. In contrasto con la riduzione delle dita della mano negli alvarezsauroidi pi\u00f9 evoluti sostituiti da un unico dito armato di un grosso artiglio usato per scavare, \"Haplocheirus\" era ancora in grado di afferrare oggetti. Tuttavia, \"Haplocheirus\" mostra un ingrandimento del secondo dito. Dati importanti sull'evoluzione della mano degli alvarezsauroidi sono forniti anche dal basale parvicursorino \"Linhenykus\". Un'altra differenza tra Alvarezsauridae e \"Haplocheirus\" \u00e8 la dentatura. Mentre gli alvarezsauroidi mostrano una dentizione omogenea semplificata, \"Haplocheirus\" possiede denti ricurvi e dentellati. La dentizione di \"Haplocheirus\" e la sua posizione filogenetica basale, suggeriscono che originariamente questi animali erano carnivori. Inoltre, \"Haplocheirus\" possedeva pi\u00f9 denti nella mascella rispetto ad altri alvarezsauroidi.\nClassificazione.\nIl posizionamento filogenetico di Alvarezsauroidea non \u00e8 ancora del tutto chiaro. Inizialmente, gli Alvarezsauroidea sono stati interpretati come un gruppo gemello di Avialae (uccelli moderni) o posizionati all'interno di Avialae e considerati uccelli incapaci di volare, poich\u00e9 condividevano molte caratteristiche morfologiche con loro, come un teschio vagamente suturato, uno sterno chigliato, elementi del polso fusi e un pube rivolto posteriormente. Ma questa parentela \u00e8 stata rivalutata dopo la scoperta delle forme primitive come \"Haplocheirus\", \"Patagonykus\" e \"Alvarezsaurus\", che non mostrano anch'essi tutte le caratteristiche da uccelli come le prime specie scoperte, come \"Mononykus\" e \"Shuvuuia\". Ci\u00f2 dimostra che le caratteristiche simili a quelle degli uccelli si presentate pi\u00f9 volte all'interno di Maniraptora. Inoltre, l'Alvarezsauroidea aveva semplificato la dentizione omogenea, convergente con quella di alcuni mammiferi insettivori esistenti. Pi\u00f9 recentemente, sono stati collocati tra la base di Coelurosauria e i Maniraptora, o come sister taxon di Ornithomimosauria, all'interno degli Ornithomimiformes.\nIl cladogramma sottostante si basa sugli studi di Choniere \"et al.\" (2010):\nDistribuzione geografica.\nOriginariamente, si pensava che gli alvarezsauroidi fossero originari del Sud America. Tuttavia, la scoperta di \"Haplocheirus\", e la sua posizione filogenetica basale, cos\u00ec come la sua posizione temporale, suggeriscono che questo gruppo si sia evoluto in Asia piuttosto che in Sud America. Xu \"et al.\" (2011) suggeriscono che si sono verificati almeno tre eventi di dispersione degli alvezsauroidi; uno dall'Asia al Gondwana, uno dal Gondwana all'Asia, e uno dall'Asia al Nord America. Questa ipotesi \u00e8 coerente con gli scambi faunistici di altri generi di dinosauri. D'altra parte, alcuni gruppi di teropodi non sono coerenti con questa ipotesi. Xu \"et al.\" (2013) hanno utilizzato un tree-fitting basato sugli eventi per eseguire un'analisi quantitativa della biogeografia degli alvarezsauroidi. I loro risultati hanno mostrato un'assenza di supporto statistico a precedenti ipotesi biogeografiche che favorivano la vicarianza pura o scenari di pura dispersione come spiegazioni per le distribuzioni di alvarezsauroidi in Sud America, Nord America e Asia. Hanno invece scoperto che le ricostruzioni biogeografiche statisticamente significative suggeriscono un ruolo dominante per gli eventi simpatrici (\"entro l'area\"), combinati con un mix di vicarianza, dispersione e estinzione regionale. L'origine asiatica degli alvarezsauroidi \u00e8 sostenuta anche dalla scoperta di nuovi esemplari di alvarezsauroidi all'interno della Formazione Bissekty, dell'Uzbekistan, risalente all'et\u00e0 Turoniana, ossia i tre generi \"Bannykus\", \"Tugulusaurus\" e \"Xiyunykus\"."}
{"id": "3002616", "revid": "547034", "url": "https://it.wikipedia.org/wiki?curid=3002616", "title": "Apple Music Festival", "text": "L'Apple Music Festival, noto dal 2007 al 2014 come iTunes Festival, \u00e8 un evento musicale organizzato ogni anno alla Roundhouse di Londra dal 2007 e sponsorizzato da Apple.\n2007.\nLuogo: Institute of Contemporary Arts, The Moll, Londra.\n2008.\nLuogo: KOKO, Camden Town, Londra.\n2009.\nLuogo: The Roundhouse, Camden Town, Londra.\n2010.\nLuogo: The Roundhouse, Camden Town, Londra.\n2011.\nLuogo: The Roundhouse, Camden Town, Londra.\n2012.\nLuogo: The Roundhouse, Camden Town, Londra.\n2013.\nLuogo: The Roundhouse, Camden Town, Londra.\n2014.\nNel 2014 l'iTunes Festival ha avuto due edizioni. La prima si \u00e8 tenuta per la prima volta in assoluto negli Stati Uniti, con 5 date al Moody Theater di Austin, in Texas, dall'11 al 15 marzo. La seconda si terr\u00e0 come i precedenti anni a settembre alla Rondhouse di Londra.\n2015.\nIl 18 agosto 2015 Apple ha comunicato alcuni nomi di artisti che avrebbero partecipato all'edizione del 2015 del festival, che ha cambiato nome in Apple Music Festival. IL festival si \u00e8 tenuto presso la Roundhouse di Camden Town, a Londra, ed \u00e8 stato trasmesso da Apple Music."}
{"id": "3002617", "revid": "281901", "url": "https://it.wikipedia.org/wiki?curid=3002617", "title": "Alvarezsauro", "text": ""}
{"id": "3002619", "revid": "287204", "url": "https://it.wikipedia.org/wiki?curid=3002619", "title": "Stefanie Schwaiger", "text": "Biografia.\nDa sempre in coppia con la sorella maggiore Doris, eccezion fatta per alcuni tornei a livello giovanile, ha debuttato nel circuito professionistico internazionale il 30 luglio 2003 a Klagenfurt, in Austria, piazzandosi in 25\u00aa posizione. Il 30 agosto 2008 \u00e8 salita per la prima vittoria sul podio in una tappa del World tour a Kristiansand, in Norvegia.\nHa disputato due edizioni dei Giochi olimpici: a ed a , entrambe le volte si \u00e8 classificata al quinto posto e sempre in coppia con la sorella.\nHa preso parte altres\u00ec a cinque edizioni dei campionati mondiali ottenendo come miglior risultato il quinto posto in due occasioni: a Stavanger 2009 ed a Stare Jab\u0142onki 2013.\nNei campionati iridati giovanili ha conquistato una medaglia di bronzo ai mondiali juniores a Rio de Janeiro 2005.\nA livello europeo, sempre nelle categorie giovanili, pu\u00f2 vantare due medaglie d'argento nella categoria juniores a Capodistria 2004 con la sorella Doris ed a Tel Aviv 2005 in coppia con Magdalena Jirak ed una di bronzo in quelli under-23 a Sankt P\u00f6lten 2006."}
{"id": "3002620", "revid": "284427", "url": "https://it.wikipedia.org/wiki?curid=3002620", "title": "Lele Vannoli", "text": ""}
{"id": "3002622", "revid": "1305772", "url": "https://it.wikipedia.org/wiki?curid=3002622", "title": "Lengenfeld", "text": ""}
{"id": "3002623", "revid": "1888309", "url": "https://it.wikipedia.org/wiki?curid=3002623", "title": "Casa de Pilatos", "text": "La Casa de Pilatos \u00e8 un palazzo di Siviglia. L'edificio \u00e8 un misto dello stile rinascimentale italiano e quello Mud\u00e9jar, e viene considerato come il prototipo del palazzo andaluso.\nStoria.\nLa costruzione del palazzo, adornato di preziosi azulejos in stile mudejar e di giardini fu iniziata nel 1493 da Pedro Enriquez de Qui\u00f1ones (Adelantado di Andalusia) e da sua moglie Catalina de Rivera, fondatori della Casa de Alcal\u00e1. In seguito l'edificio fu completato da Fadrique Enriquez de Ribera (primo marchese di Tarifa), e proprio per un suo pellegrinaggio nel 1519 a Gerusalemme il palazzo porta l'attuale nome. Al suo ritorno, la tradizione dice che il marchese scopr\u00ec che la distanza tra la sua abitazione e la chiesa collocata fuori dalle mura, conosciuta come la \"Croce del campo\" era uguale a quella tra le rovine della residenza di Ponzio Pilato e il Calvario. Sorpreso da questa coincidenza, il marchese stabil\u00ec lungo il percorso le quattordici stazioni della Via Crucis, di cui la prima, la sua casa, corrispondeva alla Casa di Pilato. Questo fu il motivo per cui si \u00e8 creduto che fosse una copia della casa di Pilato, infatti le stanze vennero denominate con nomi relativi alla Passione di Cristo: come per esempio il \"Salone del Pretorio\" e \"Cappella della Flagellazione\".\nCaratteristiche.\nSi accede al palazzo attraverso un portale di marmo rinascimentale, realizzato dal genovese Antonio Maria Aprile nel 1529. \nSubito dopo c'\u00e8 un tipico patio andaluso, dove sono presenti pareti in stile mudejar, dotate di 24 arcate recanti altrettanti busti di imperatori romani e di altri personaggi importanti non solo romani tra cui: Gaio Mario, Marco Agrippa, Valerio, Traiano, Tiberio, Vitellio, Lucio Vero, Antonino Pio, Marco Tullio Cicerone, Carlo V, Annibale, Scipione l'Africano, Caligola, Massimo, Tito, Quirino, Romolo, Adriano, Marco Aurelio, Vespasiano. Dal patio si prosegue in due giardini con decorazioni plateresche.\nPure gli interni sono notevoli, decorati ad azulejos e formati da grandi saloni con soffitti decorati, come nel salon dorado. Una scala porta al piano superiore, coperto da una cupola in legno mudejar. Sono presenti inoltre anche affreschi della galleria e della sala dei vetri risalenti al 1539, in cui sono raffigurati i temi della natura e dell'antichit\u00e0.\nNel palazzo trova posto anche una cappella, ornata da decorazioni in stile gotico-mudejar."}
{"id": "3002627", "revid": "287204", "url": "https://it.wikipedia.org/wiki?curid=3002627", "title": "Esporte Clube Tigres do Brasil", "text": "LEsporte Clube Tigres do Brasil, noto anche semplicemente come Tigres do Brasil, \u00e8 una societ\u00e0 calcistica brasiliana con sede nella citt\u00e0 di Duque de Caxias, nello stato di Rio de Janeiro.\nStoria.\nIl club \u00e8 stato fondato il 19 gennaio 2004 con il nome di Esporte Clube Poland do Brasil, a causa della partnership con la Poland Qu\u00edmica, una societ\u00e0 chimica. L'Esporte Clube Poland do Brasil ha cambiato nome con quello attuale, Esporte Clube Tigres do Brasil, durante gli ultimi mesi del 2004. Il club, sotto la guida di Fl\u00e1vio Silva, ha vinto il suo primo titolo nel 2005, che \u00e8 stata la Copa Rio. Il Tigres do Brasil ha partecipato al Campionato Carioca nella stagione 2009."}
{"id": "3002633", "revid": "1494169", "url": "https://it.wikipedia.org/wiki?curid=3002633", "title": "Lichtenfels", "text": "Lichtenfels \u00e8 il nome di alcune localit\u00e0:"}
{"id": "3002639", "revid": "2066040", "url": "https://it.wikipedia.org/wiki?curid=3002639", "title": "Ypiranga Futebol Clube", "text": "LYpiranga Futebol Clube, noto anche come Ypiranga (RS) e Ypiranga de Erechim o semplicemente come Ypiranga, \u00e8 una societ\u00e0 calcistica brasiliana con sede nella citt\u00e0 di Erechim, nello stato del Rio Grande do Sul.\nStoria.\nIl club \u00e8 stato fondato il 18 agosto 1924. Ha partecipato al Campeonato Brasileiro S\u00e9rie C nel 1995, e al Campeonato Brasileiro S\u00e9rie D nel 2009 e nel 2015. Nel 2010 e nel 2011 ha partecipato alla Coppa del Brasile, dove \u00e8 stato eliminato al primo turno rispettivamente dall'Ava\u00ed e dal Coritiba."}
{"id": "3002642", "revid": "1776051", "url": "https://it.wikipedia.org/wiki?curid=3002642", "title": "Roddy Bottum", "text": "Biografia.\nStudia pianoforte fino all'et\u00e0 di 18 anni quando, nel 1982, si trasferisce a San Francisco. Qui conosce il bassista Bill Gould e il batterista Mike Bordin che lo chiamano a sostituire il tastierista Wade Worthington nel gruppo Faith No Man, che da questo momento si chiamer\u00e0 Faith No More, e col quale rimarr\u00e0 fino al 1998, anno del loro scioglimento. Tuttavia, il suo apporto artistico al gruppo si ridurr\u00e0 drasticamente dopo la morte del padre nel 1992, subito dopo l'uscita dell'album \"Angel Dust\".\nDal 2009, grazie alla reunion del gruppo, \u00e8 nuovamente impegnato con i Faith No More."}
{"id": "3002648", "revid": "481666", "url": "https://it.wikipedia.org/wiki?curid=3002648", "title": "Spring Byington", "text": "Biografia.\nFiglia del professor Edwin Lee Byington, eminente figura di educatore in Colorado, e di Helen Maud Cleghorn, dopo la morte del padre, Spring Byington si trasfer\u00ec prima a Denver, poi a Boston, dove la madre si laure\u00f2 in medicina. Con il rientro definitivo a Denver, Helen Maud intraprese definitivamente la professione medica, mentre la giovane Spring studi\u00f2 alla \"North High School\" e inizi\u00f2 a recitare all'et\u00e0 di quattordici anni nella \"Elitch Garden Stock Company\", diretta dall'attrice Mary Elitch, amica di sua madre.\nNon ancora ventenne, la Byington partecip\u00f2 a una lunga serie di tourn\u00e9e attraverso gli Stati Uniti con compagnie teatrali di repertorio e, nel 1910, intraprese un tour professionale in Argentina, durante il quale spos\u00f2 Roy Carey Chandler, il manager della compagnia. La coppia rimase in Sudamerica fino al 1916, anno in cui fece rientro negli Stati Uniti per la nascita della figlia Phyllis.\nDopo aver dato alla luce la seconda figlia, Lois, nel 1919 la Byington riprese le tourn\u00e9e teatrali e debutt\u00f2 a Broadway nel 1924 con la commedia \"Beggar on Horseback\" di George S. Kaufman e Marc Connelly, che rimase in cartellone per sei mesi e venne pi\u00f9 volte riproposta nel decennio successivo, periodo durante il quale l'attrice consolid\u00f2 la propria fama di brillante interprete teatrale in altre pi\u00e8ce quali \"Once in a Lifetime\" di Kaufman e Moss Hart, \"When Ladies Meet\" e \"Jig Saw\".\nDopo un piccolo ruolo nel cortometraggio \"Papa's Slay Ride\" (1931), la Byington raggiunse il successo anche sul grande schermo con il ruolo di Marmee March nel film \"Piccole donne\" (1933) di George Cukor. Il personaggio della dolce e rassicurante madre delle quattro sorelle March fu il primo di una lunga serie di figure femminili materne e di buon cuore che la Byington interpret\u00f2 durante la sua carriera. Caratterista di sicuro affidamento, l'attrice fu protagonista di una serie di pellicole incentrate sulle vicissitudini della \"Famiglia Jones\", popolari presso il pubblico americano fra il 1936 e il 1940, e nel 1938 ottenne una candidatura all'Oscar quale miglior attrice non protagonista per il delizioso ruolo di Penny Sycamore, la padrona di casa con la testa fra le nuvole, che scrive a macchina commedie incompiute, nel film \"L'eterna illusione\" (1938) di Frank Capra, interpretato con James Stewart e Jean Arthur.\nLa carriera cinematografica della Byington prosegu\u00ec negli anni quaranta con la partecipazione ad altri celebri film quali le commedie brillanti \"Arriva John Doe\" (1941), ancora per la regia di Frank Capra, \"Ragazze che sognano\" (1942) di Rouben Mamoulian, \"Il cielo pu\u00f2 attendere\" (1943) di Ernst Lubitsch, e il dramma in costume \"Il castello di Dragonwyck\" (1946), esordio nella regia di Joseph L. Mankiewicz.\nDurante il periodo della seconda guerra mondiale, l'attrice inizi\u00f2 a recitare alla radio, raggiungendo una vasta popolarit\u00e0 nel 1952 con \"December Bride\", uno show per la CBS nel quale interpret\u00f2 il ruolo della vedova Lily Ruskin. Due anni pi\u00f9 tardi, nel 1954, la Desilu Productions cur\u00f2 la trasposizione televisiva della sitcom, che ebbe grande successo e and\u00f2 in onda in complessivi 111 episodi fino al 1959, facendo guadagnare alla Byington due candidature consecutive al premio Emmy nel 1957 e nel 1958. Altre partecipazioni televisive di rilievo furono quelle nella serie western \"Laramie\" (1961-1963), nel ruolo di Daisy Cooper, e \"Batman\", in cui interpret\u00f2 il ruolo comico di J. Pauline Spaghetti in due episodi girati nel 1966.\nRiconoscimenti.\nPer il suo contributo all'industria cinematografica e per la sua attivit\u00e0 televisiva, all'attrice vennero assegnate due stelle sulla Hollywood Walk of Fame: la prima, per il cinema, al 6507 e la seconda, per la televisione, al 6231 di Hollywood Blvd."}
{"id": "3002649", "revid": "767487", "url": "https://it.wikipedia.org/wiki?curid=3002649", "title": "La notte in cui si spensero le luci in Georgia", "text": "La notte in cui si spensero le luci in Georgia \u00e8 un film di Ronald F. Maxwell distribuito il 29 maggio 1981.\nIl film \u00e8 stato girato nella Contea di Dade (Georgia)."}
{"id": "3002650", "revid": "588403", "url": "https://it.wikipedia.org/wiki?curid=3002650", "title": "Cer\u00e2mica Atl\u00e9tico Clube", "text": "Il Cer\u00e2mica Atl\u00e9tico Clube, noto anche semplicemente come Cer\u00e2mica, \u00e8 una societ\u00e0 calcistica brasiliana con sede nella citt\u00e0 di Gravata\u00ed, nello stato del Rio Grande do Sul.\nStoria.\nIl 19 aprile 1950, il Cer\u00e2mica Atl\u00e9tico Clube venne fondato dai lavoratori della ceramica di Gravata\u00ed.\nNel 2010 il Cer\u00e2mica fu finalista della Copa FGF, perdendo in finale contro l'Internacional. Ma tuttavia, l'Internacional decise di non partecipare alla Recopa Sul-Brasileira, e cos\u00ec il Cer\u00e2mica prese il posto dell'Internacional, il club vinse la competizione dopo aver sconfitto 1-0 in finale il Brusque. Nello stesso anno, il club partecip\u00f2 alla Coppa del Brasile, dove venne eliminato al primo turno dal Paran\u00e1.\nIl club ha ottenuto la promozione nella massima divisione statale per la prima volta il 6 luglio 2011.\nNel 2011 e nel 2012, il Cer\u00e2mica ha partecipato al Campeonato Brasileiro S\u00e9rie D, dove fu eliminato alla prima fase in entrambe le edizioni."}
{"id": "3002653", "revid": "986213", "url": "https://it.wikipedia.org/wiki?curid=3002653", "title": "Ferdinando di Baviera (1884-1958)", "text": "Biografia.\nEra figlio del principe Ludovico Ferdinando di Baviera e dell'infanta Maria de la Paz di Borbone-Spagna: nonostante fosse pronipote di Ludovico II di Baviera, apparteneva al ramo della famiglia dei Wittelsbach emigrato in Spagna, e l'assunzione dei titoli di Infante di Spagna e Grande di Spagna il 20 ottobre 1905 precedette la rinuncia ad ogni diritto di successione al trono bavarese avvenuta nel 1914. Serv\u00ec per alcuni anni come colonnello dell'esercito spagnolo e dal 1915 al 1919 fu console spagnolo a Firenze, Edimburgo e Costantinopoli.\nMatrimoni.\nPrimo Matrimonio.\nSpos\u00f2, il 12 gennaio 1906 a Madrid, l'infanta Maria Teresa di Borbone-Spagna, seconda figlia di Alfonso e della regina Maria Cristina; questo matrimonio si rivel\u00f2 particolarmente felice. Ebbero quattro figli:\nSecondo Matrimonio.\nSpos\u00f2, il 1\u00ba ottobre 1914 a Fuenterrab\u00eda, Mar\u00eda Luisa de Silva y Fern\u00e1ndez de Henestrosa, duchessa de Talavera de la Reina, figlia di Luis de Silva y Fern\u00e1ndez, X conte de Pie de Concha e Mar\u00eda de los Dolores Fern\u00e1ndez de Henestrosa y Fern\u00e1ndez de C\u00f3rdoba. Da lei non ebbe figli.\nMorte.\nIl principe Ferdinando fu molto legato alla casa reale bavarese e fu amico del cognato il principe Carlo Tancredi di Borbone-Due Sicilie; in quanto sostenitore di Alfonso XIII di Spagna, suo primo cugino e cognato, durante la dittatura franchista fu esiliato nel principato di Monaco fino al 1941, quando fu riammesso in Spagna. Ferdinando fu uno dei principali esponenti del movimento monarchico spagnolo.\nOnorificenze.\nOnorificenze spagnole.\n "}
{"id": "3002654", "revid": "767487", "url": "https://it.wikipedia.org/wiki?curid=3002654", "title": "Pietro Zaini", "text": "Carriera.\nCresciuto nell', esordisce in Serie A il 27 agosto 1989 in Ascoli- (0-1). Iniziale riserva, viene promosso titolare dall'allora tecnico Giancarlo De Sisti nella stagione 1991-1992, preferendolo al belga Patrick Vervoort. Nel 1993 finisce in prestito al per poi rientrare in bianconero la stagione successiva, scendendo in pochi anni dalla Serie A alla Serie C1.\nAlla scadenza del contratto nel 1996, Zaini riparte dal CND, firmando per il Nereto, per poi risalire in Serie C2 la stagione successiva con il Trapani.\nChiude la carriera professionistica nel 2000 con la maglia della Turris, per proseguire nelle categorie minori di Marche ed Abruzzo.\nComplessivamente vanta 36 presenze in Serie A.\nTerminata definitivamente l'attivit\u00e0 di calciatore, \u00e8 diventato allenatore, militando sempre nelle categorie inferiori."}
{"id": "3002655", "revid": "767487", "url": "https://it.wikipedia.org/wiki?curid=3002655", "title": "Cosmo D'Angeli", "text": "La vita e le opere.\nCosmo D'Angeli nasce a Roma da una famiglia poco agiata, proprietaria di un forno nei pressi della stazione Termini. Nonostante la scomparsa del padre in giovane et\u00e0 riesce a completare gli studi diplomandosi all'Accademia di belle arti di Roma, iniziando quindi la propria attivit\u00e0 di pittore e scultore, esponendo lavori in Via del Babuino, Via Milano, Via Veneto (Roma), Via Margutta, ed in altre vie e gallerie della capitale, vincendo vari premi tra cui \"La Tavoletta D'oro\". \nLo stile dapprima impressionista mut\u00f2 nel tempo sino a sposare la tecnica e l'arte dei Macchiaioli, dedicandosi anche alla scultura e lavorando saltuariamente come architetto in cantieri della zona di Roma e Anzio Colonia.\nMolte sono state le opere che hanno varcato i confini nazionali per l'estero: Francia, Germania, Inghilterra, Belgio e soprattutto Stati Uniti; conservate in collezioni private e nei listini di case d'asta internazionali.\nMuore a Roma il 28 novembre 1968 a causa di un tumore, lasciando la moglie Adelaide e la figlia Anna."}
{"id": "3002659", "revid": "287204", "url": "https://it.wikipedia.org/wiki?curid=3002659", "title": "Atl\u00e9tico Roraima Clube", "text": "LAtl\u00e9tico Roraima Clube, noto anche come Atl\u00e9tico Roraima, o semplicemente Roraima, \u00e8 una societ\u00e0 calcistica brasiliana con sede nella citt\u00e0 di Boa Vista, capitale dello stato del Roraima.\nStoria.\nL'Atl\u00e9tico Roraima Clube \u00e8 stato fondato il 1\u00ba ottobre 1944. L'Atl\u00e9tico Roraima ha partecipato al Campeonato Brasileiro S\u00e9rie C nel 1995, dove \u00e8 stato eliminato alla seconda fase dal Nacional-AM. L'Atl\u00e9tico Roraima ha partecipato al Campeonato Brasileiro S\u00e9rie D nel 2009, dove \u00e8 stato eliminato alla prima fase."}
