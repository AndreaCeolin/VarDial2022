{"id": "2895711", "revid": "767487", "url": "https://it.wikipedia.org/wiki?curid=2895711", "title": "Emina Cunmulaj", "text": "Carriera.\nEmina Cunmulaj \u00e8 nata in Michigan, negli Stati Uniti da genitori albanesi, ma trasferita in Montenegro, all'epoca parte della Jugoslavia, all'et\u00e0 di quattro anni nel 1988. La Cunmulaj parla fluentemente il serbo, inglese e albanese.\nEmina Cunmulaj viene scoperta dalla Elite Model Management dopo essere stata semi finalista nel concorso Elite Model Look Jugoslavia 2001 ed aver vinto l'Elite Model Look 2001. Nello stesso anno, la modella firma un contratto con la Elite. All'et\u00e0 di diciassette anni si trasferisce definitivamente negli Stati Uniti. Sin dal suo debutto, la modella \u00e8 stata protagonista delle campagne pubblicitarie di Dolce &amp; Gabbana, Bergdorf Goodman, Dooney &amp; Bourke, Etro, Versace, Emanuel Ungaro, Blumarine, Jean Paul Gaultier, Bottega Veneta, Iceberg, Mango, Ext\u00e8, H&amp;M e Just Cavalli.\nInoltre ha sfilato per Gucci, Herm\u00e8s, Carolina Herrera Christian Dior, Diane von F\u00fcrstenberg, Michael Kors, Giorgio Armani, Gianfranco Ferr\u00e9, Louis Vuitton, Missoni, Moschino, Oscar de la Renta, Paco Rabanne, John Galliano, Fendi, Karl Lagerfeld, Valentino, Yves Saint Laurent e Chanel.\n\u00c8 anche comparsa sulle copertine di riviste come \"Vogue\" (edizione messicana), \"Elle\" (edizione tedesca), \"Marie Claire\" (edizione italiana) ed \"Harper's Bazaar\" (edizione britannica)."}
{"id": "2895713", "revid": "599013", "url": "https://it.wikipedia.org/wiki?curid=2895713", "title": "Joachim Winkelhock", "text": "Carriera.\nFormule minori (1979 - 1988).\nFratello di Manfred Winkelhock, pilota automobilistico attivo anche in Formula 1 negli anni '80, Joachim inizi\u00f2 a correre nel 1979, quando partecip\u00f2 al trofeo Renault 5 tedesco; nel 1981 pass\u00f2 al campionato europeo, cominciando poi a competere nel campionato tedesco di Formula Ford 1600. Negli anni successivi partecip\u00f2 ad alcune gare di turismo in Germania, vincendo nel 1986 la Porsche 944 Turbo Cup.\nL'anno seguente Winkelhock ritorn\u00f2 alle competizioni a ruote scoperte, gareggiando nella F3 tedesca e conquistando il secondo posto in campionato, alle spalle di Bernd Schneider; l'anno seguente il pilota tedesco divenne campione, battendo di poco il rivale Otto Rensing.\nFormula 1 (1989).\nIl buon risultato ottenuto e la sponsorizzazione della Liqui Moly attirarono l'attenzione del team AGS di Formula 1, che lo ingaggi\u00f2 al fianco di Philippe Streiff per la stagione 1989. Il pilota francese sub\u00ec un terribile incidente prima del Gran Premio del Brasile e fu sostituito da Gabriele Tarquini, che ben presto divenne il primo pilota all'interno della scuderia, che schierava due vetture per il primo anno nella sua storia.\nWinkelhock, che aveva anche problemi alla schiena, non riusc\u00ec mai a superare l'ostacolo delle prequalifiche, facendo sempre segnare tempi molto lenti. Lo scarso supporto fornito dal team non aiut\u00f2 il pilota tedesco a migliorare le sue prestazioni e dal Gran Premio di Gran Bretagna Winkelhock fu sostituito da Yannick Dalmas.\nVetture sport.\nDopo l'insuccesso della sua esperienza in Formula 1, nel 1990 Winkelhock pass\u00f2 al DTM con la BMW, concludendo la sua prima stagione nella categoria in sesta posizione e conquistando diversi giri veloci in gara; sempre nel 1990 il pilota tedesco conquist\u00f2 la vittoria nella 24 ore del N\u00fcrburgring, alla guida di una BMW M3. Nel 1991 giunse settimo nel campionato DTM, vincendo ancora la 24 ore del N\u00fcrburgring; l'anno seguente peggior\u00f2 ulteriormente il suo piazzamento in classifica, giungendo ottavo, e conquist\u00f2 il secondo posto alla 24 ore di Spa.\nNel 1993 la BMW si ritir\u00f2 dal DTM e pass\u00f2 al campionato britannico turismo, scegliendo Winkelhock tra i propri piloti; il tedesco vinse il campionato al primo anno, disputando negli anni successivi altre due stagioni nel BTCC e prendendo parte ad altri campionati turismo. Nel 1995 Winkelhock vinse la Super Touring Cup tedesca, conquistando anche la vittoria nella 24 ore di Spa; nella stessa gara arriv\u00f2 secondo nel 1997.\nDopo una prima esperienza senza successo alla 24 Ore di Le Mans, nel 1999 Winkelhock si dedic\u00f2 completamente alle gare di durata, disputando la American Le Mans Series. Sempre nel 1999 vinse la 24 Ore di Le Mans, in squadra con Yannick Dalmas e Pierluigi Martini alla guida di una BMW V12 LMR.\nNel 2000 Winkelhock torn\u00f2 a competere nel DTM per la Opel; dopo una prima stagione abbastanza positiva, nella quale chiuse il campionato in quinta posizione, il suo rendimento cal\u00f2 nettamente e all'inizio del 2003 Winkelhock annunci\u00f2 il suo ritiro dalle competizioni."}
{"id": "2895722", "revid": "367445", "url": "https://it.wikipedia.org/wiki?curid=2895722", "title": "Politica del containment", "text": ""}
{"id": "2895723", "revid": "1573940", "url": "https://it.wikipedia.org/wiki?curid=2895723", "title": "Anas nesiotis", "text": "Lalzavola delle Campbell o anatra dell'Isola di Cambell (Anas nesiotis ) \u00e8 un uccello acquatico, incapace di volare, della famiglia Anatidae, endemico delle isole Campbell (Nuova Zelanda).\nDescrizione.\n\u00c8 una piccola anatra, della lunghezza media di 48\u00a0cm, inadatta al volo.\nIl piumaggio \u00e8 uniformemente di colore marrone scuro, con un piccolo anello bianco intorno agli occhi. Nel periodo dell'accoppiamento la testa e la schiena dei maschi assumono riflessi iridescenti verdastri.\nDistribuzione e habitat.\n\"Anas nesiotis\" \u00e8 un endemismo puntiforme di Dent Island, una delle isole Campbell (Nuova Zelanda). \n\u00c8 presente in buona parte dell'isola, prediligendo le aree umide costiere, al di sotto dei 100 m di altitudine.\nBiologia.\nAlimentazione.\nSi nutre principalmente di alghe, piccoli crostacei anfipodi, lombrichi e insetti.\nConservazione.\nLa Lista Rossa IUCN classifica \"Anas nesiotis\" come specie come in pericolo di estinzione (\"Endangered\").L'unica popolazione esistente sulle Isole Campbell si era ridotta, nel 1999, a sole 25 coppie nidificanti. Un programma di reintroduzione partito nel 2004 ha fatto salire il numero di uccelli presenti a oltre 200."}
{"id": "2895726", "revid": "287204", "url": "https://it.wikipedia.org/wiki?curid=2895726", "title": "Distretto di Yen The", "text": "Il distretto di Yen The (vietnamita: \"Y\u00ean Th\u1ebf\") \u00e8 un distretto (\"huy\u1ec7n\") del Vietnam che nel 2019 contava 101.135 abitanti.\nOccupa una superficie di 301 km\u00b2 nella provincia di Bac Giang. Ha come capitale Bo Ha."}
{"id": "2895727", "revid": "2232658", "url": "https://it.wikipedia.org/wiki?curid=2895727", "title": "DNA", "text": "L'acido desossiribonucleico o deossiribonucleico (in sigla DNA, dall'inglese \"DeoxyriboNucleic Acid\"; meno comunemente, in italiano, anche ADN) \u00e8 un acido nucleico che contiene le informazioni genetiche necessarie alla biosintesi di RNA e proteine, molecole indispensabili per lo sviluppo ed il corretto funzionamento della maggior parte degli organismi viventi.\nDal punto di vista chimico, il DNA \u00e8 un polimero organico a doppia catena i cui monomeri sono chiamati nucleotidi (desossiribonucleotidi o deossiribonucleotidi). I nucleotidi sono costituiti da tre componenti fondamentali: un gruppo fosfato, uno zucchero pentoso (il desossiribosio, detto anche deossiribosio) e una base azotata che si lega al desossiribosio con un legame N-glicosidico. Le basi azotate che entrano nella formazione dei nucleotidi sono quattro: adenina, timina, citosina e guanina (nell'RNA al posto della timina \u00e8 presente l'uracile). Il DNA pu\u00f2 essere globalmente definito come una doppia catena polinucleotidica (A, T, C, G), antiparallela, orientata, complementare, spiralizzata, informazionale.\nL'ordine nella disposizione sequenziale dei nucleotidi costituisce l'informazione genetica, la quale \u00e8 tradotta tramite il codice genetico negli amminoacidi corrispondenti. La sequenza amminoacidica prodotta, detta polipeptide, forma le proteine. Il processo di traduzione genetica (comunemente chiamata sintesi proteica) \u00e8 possibile solo in presenza di una molecola \"intermedia\" di RNA, che \u00e8 generata per complementarit\u00e0 con le quattro basi dei nucleotidi del DNA in un processo noto come \"trascrizione\". Tale processo non genera solo filamenti di RNA destinati alla traduzione, ma anche frammenti gi\u00e0 in grado di svolgere svariate funzioni biologiche (ad esempio all'interno dei ribosomi, dove l'RNA ha una funzione strutturale). L'informazione genetica \u00e8 duplicata prima della divisione cellulare attraverso la replicazione del DNA, con cui \u00e8 trasmessa integralmente nel passaggio tra diverse generazioni cellulari.\nNegli eucarioti, il DNA si complessa all'interno del nucleo in strutture chiamate cromosomi. Negli altri organismi, privi di nucleo, esso pu\u00f2 essere organizzato in cromosomi o meno (nei batteri \u00e8 presente un'unica molecola di DNA circolare a doppia catena, mentre i virus possono avere genomi a DNA oppure ad RNA). All'interno dei cromosomi, le proteine della cromatina come gli istoni, le coesine e le condensine, organizzano il DNA e lo avvolgono in strutture ordinate. Queste strutture guidano l'interazione tra il codice genetico e le proteine responsabili della trascrizione, contribuendo al controllo della trascrizione genica.\nStoria.\nIl DNA fu inizialmente isolato dal biochimico svizzero Friedrich Miescher, il quale, nel 1869, individu\u00f2 una sostanza microscopica contenuta nel pus di bende chirurgiche utilizzate. Dal momento che tale molecola aveva la sua localizzazione nel nucleo, egli la chiam\u00f2 \"nucleina\". Nel 1919 Phoebus Levene individu\u00f2 la struttura del nucleotide, composta da base azotata, zucchero e fosfato. Levene sugger\u00ec che il DNA consistesse in un filamento di nucleotidi legati tra loro attraverso i fosfati. Egli, per\u00f2, era convinto che tale filamento fosse corto e che le basi fossero disposte secondo un preciso ordine ripetuto. Nel 1937 William Astbury present\u00f2 i primi risultati di alcuni studi di diffrazione a raggi X, i quali dimostrarono che il DNA ha una struttura estremamente regolare. Nel 1944 Erwin Schr\u00f6dinger asser\u00ec che, visto che secondo la fisica quantistica i sistemi di pochi atomi hanno un comportamento disordinato, il materiale genetico doveva essere costituito da una grande molecola non ripetitiva, sufficientemente stabile da mantenere l'informazione genetica, chiamata \"cristallo aperiodico\".\nNel 1928 Frederick Griffith scopr\u00ec che i caratteri della forma \"smooth\" (\"liscia\") di \"Pneumococcus\" potevano essere trasferiti alla forma \"rough\" (\"rugosa\"), miscelando i resti di batteri \"smooth\" morti con batteri \"rough\" vivi. Questo sistema, pur non fornendo nessuna evidenza su quale fosse la sostanza che determinava il cambiamento, mostrava che qualcosa potesse trasportare l'informazione genetica dai resti dei batteri morti a quelli vivi. Si parl\u00f2 quindi di un \"principio trasformante\" in grado di modificare i batteri vivi. Nel 1943 Oswald Theodore Avery dimostr\u00f2, in un celebre esperimento insieme a Colin MacLeod e Maclyn McCarty, che il DNA \u00e8 il \"principio trasformante\" alla base di questo fenomeno. Il ruolo del DNA nell'ereditariet\u00e0 \u00e8 stato provato, infine, nel 1953 da Alfred Hershey e Martha Chase attraverso un altro classico esperimento, che dimostr\u00f2 che il materiale genetico del fago T2 \u00e8 effettivamente il DNA.\nIl 1953 \u00e8 anche l'anno in cui, attraverso ulteriori immagini da diffrazione a raggi X realizzate da Rosalind Franklin, chimica-fisica inglese, James Watson e Francis Crick presentarono, sulla rivista \"Nature\", quello che \u00e8 oggi accertato come il primo modello accurato della struttura del DNA, ovvero il modello a \"doppia elica\". A disegnarne il bozzetto fu Odile Speed, pittrice e moglie di Crick. Le evidenze sperimentali a supporto del modello di Watson e Crick furono riportate in una serie di cinque articoli pubblicati sullo stesso numero di Nature. Tra questi figurava l'articolo della Franklin e di Raymond Gosling, che conteneva i dati di diffrazione a raggi X, fondamentale per sostenere il modello. Tale numero conteneva anche un articolo sulla struttura del DNA scritto da Maurice Wilkins. Nel 1962, dopo la morte di Rosalind Franklin (a causa di un tumore provocato, probabilmente, dalle alte dosi di raggi X a cui si era esposta nel corso dei suoi esperimenti), Watson, Crick e Wilkins ricevettero congiuntamente il Premio Nobel per la medicina. Dal momento che la scoperta del modello si bas\u00f2 essenzialmente sui dati di Rosalind Franklin, ancora oggi esistono pareri molto eterogenei nella comunit\u00e0 scientifica su chi avrebbe dovuto ricevere tale premio.\nIn un'importante presentazione del 1957, Crick propose il dogma centrale della biologia molecolare, che fissa le relazioni tra DNA, RNA e proteine. La conferma finale del meccanismo di replicazione basato sulla struttura a doppia elica fu fornita nel 1958 dall'esperimento di Meselson-Stahl. Un successivo lavoro di Crick dimostr\u00f2 come il codice genetico fosse basato su triplette di basi non sovrapposte, permettendo ad Har Gobind Khorana, Robert Holley e Marshall Warren Nirenberg di decifrarlo. Queste scoperte sono alla base della moderna \nbiologia molecolare.\nNel 1961 Marshall Nirenberg e Severo Ochoa scoprono che ogni tripletta di nucleotidi codifica per uno specifico amminoacido.\nStruttura.\nIl DNA \u00e8 un lungo polimero costituito da unit\u00e0 ripetute di nucleotidi. La catena del DNA \u00e8 larga tra i 22 ed i 26\u00a0\u00c5ngstr\u00f6m (da 2,2 a 2,6\u00a0nanometri) ed ogni unit\u00e0 nucleotidica \u00e8 lunga 3,3\u00a0\u00c5ngstrom (0,33\u00a0nanometri). Sebbene ogni unit\u00e0 occupi uno spazio decisamente ridotto, la lunghezza dei polimeri di DNA pu\u00f2 essere sorprendentemente elevata, dal momento che ogni filamento pu\u00f2 contenere diversi milioni di nucleotidi. Ad esempio, il pi\u00f9 grande cromosoma umano (il cromosoma 1) contiene quasi 250 milioni di paia di basi.\nNegli organismi viventi, il DNA non \u00e8 quasi mai presente sotto forma di singolo filamento, ma come una coppia di filamenti saldamente associati tra loro. Essi si intrecciano tra loro a formare una struttura definita \"doppia elica\". Ogni nucleotide \u00e8 costituito da uno \"scheletro laterale\", che ne permette il legame covalente con i nucleotidi adiacenti, e da una base azotata, che instaura legami idrogeno con la corrispondente base azotata presente sul filamento opposto. Il composto formato da una base azotata legata allo zucchero \u00e8 definito nucleoside; un nucleotide \u00e8 invece un nucleoside a cui sono legati uno o pi\u00f9 gruppi fosfato.\nLa struttura laterale del DNA \u00e8 composta da unit\u00e0 ripetute ed alternate di gruppi fosfato e di 2-deossiribosio, uno zucchero pentoso (a cinque atomi di carbonio) che si lega ai fosfati adiacenti attraverso legami fosfodiesterici presso il terzo ed il quinto carbonio; in pratica, ogni molecola di fosfato forma un ponte molecolare collegando, attraverso legami fosfodiesterici, il carbonio in posizione 3\u2032 di una molecola di deossiribosio con quello in posizione 5\u2032 dello zucchero successivo. Conseguenza di questi legami asimmetrici \u00e8 che ogni filamento di DNA ha un senso, determinato dalla direzione dei legami fosfodiesterici. Le basi azotate, invece, si uniscono in posizione 1' dello zucchero desossiribosio con legami N-glicosidici. In una doppia elica, il senso di un filamento \u00e8 opposto a quello del filamento complementare. Per tale motivo, i due filamenti che costituiscono una doppia elica sono detti antiparalleli. Le estremit\u00e0 asimmetriche di un filamento di DNA sono definite \"estremit\u00e0 5\u2032\" (\"cinque primo\") ed \" estremit\u00e0 3\u2032\" (\"tre primo\"). La principale differenza tra il DNA e l'RNA \u00e8 lo zucchero pentoso utilizzato: l'RNA, infatti, utilizza il ribosio.\nLa doppia elica del DNA \u00e8 stabilizzata dai legami idrogeno che si instaurano tra le basi azotate presenti sui due filamenti. Le quattro basi che sono presenti nel DNA sono l'adenina (abbreviata con la lettera A), la citosina (C), la guanina (G) e la timina (T). Tutte e quattro le basi hanno struttura eterociclica, ma adenina e guanina sono, dal punto di vista strutturale, derivate della purina, e pertanto dette \"basi puriniche\", mentre citosina e timina sono correlate alla pirimidina e dette \"basi pirimidiniche\". Esiste una quinta base, di tipo pirimidinico, chiamata uracile (U), ma essa non \u00e8 di norma presente nelle catene di DNA. L'uracile \u00e8 altres\u00ec presente nei filamenti di RNA al posto della timina, dalla quale si differenzia per la mancanza di un gruppo metile. L'uracile \u00e8 presente nel DNA solo come prodotto della degradazione della citosina. Solo nel batteriofago PBS1 tale base pu\u00f2 essere utilizzata all'interno del DNA. Al contrario, \u00e8 molto pi\u00f9 frequente individuare la timina all'interno di molecole di RNA, a causa della metilazione enzimatica di diversi uracili. Questo evento avviene solitamente a carico di RNA con funzione strutturale o enzimatica (rRNA e tRNA).\nLa doppia elica \u00e8 una spirale destrorsa. Con l'avvitarsi su s\u00e9 stessi dei due filamenti, restano esposti dei solchi tra i diversi gruppi fosfato. Il \"solco maggiore\" \u00e8 largo 22 \u00c5, mentre il \"solco minore\" \u00e8 largo 12 \u00c5. La differente ampiezza dei due solchi si traduce concretamente in una differente accessibilit\u00e0 delle basi, a seconda che si trovino nel solco maggiore o minore. Proteine che legano il DNA, come i fattori di trascrizione, dunque, solitamente prendono contatto con le basi presenti nel solco maggiore.\nAppaiamento delle basi.\nOgni tipo di base presente su un filamento forma un legame con la base posta sul filamento opposto. Tale evento \u00e8 noto come \"appaiamento complementare\". Le basi puriniche formano legami idrogeno con le basi pirimidiniche: A pu\u00f2 legare solo T e G pu\u00f2 legare solo C. L'associazione di due basi viene comunemente chiamata paio di basi ed \u00e8 l'unit\u00e0 di misura maggiormente utilizzata per definire la lunghezza di una molecola di DNA. Dal momento che i legami idrogeno non sono covalenti, essi possono esser rotti e riuniti in modo relativamente semplice, poich\u00e9 questi sono legami ad alta energia. I due filamenti possono essere allontanati tra loro, come avviene per una cerniera, sia dalle alte temperature che da un'azione meccanica (come avviene durante la replicazione del DNA). Conseguenza di questa complementarit\u00e0 \u00e8 che tutte le informazioni contenute nella doppia elica possono essere duplicate a partire da entrambi i filamenti, evento fondamentale per una corretta replicazione del DNA.\nI due tipi di paia di basi formano un numero differente di legami idrogeno: A e T ne formano due, G e C tre. Per tale motivo, la stabilit\u00e0 del legame GC \u00e8 decisamente maggiore di quello AT. Di conseguenza, la stabilit\u00e0 complessiva di una molecola di DNA \u00e8 direttamente correlata alla frequenza di GC presenti nella molecola stessa, nonch\u00e9 alla lunghezza dell'elica: una molecola di DNA \u00e8 dunque tanto pi\u00f9 stabile quanto pi\u00f9 contiene GC ed \u00e8 lunga. Un'altra conseguenza di tale evento \u00e8 il fatto che le regioni di DNA che devono essere separate facilmente contengono un'elevata concentrazione di A e T, come avviene ad esempio per il Pribnow box dei promotori batterici, la cui sequenza \u00e8 infatti TATAAT.\nIn laboratorio, la stabilit\u00e0 dell'interazione tra filamenti \u00e8 misurata attraverso la temperatura necessaria a rompere tutti i legami idrogeno, chiamata temperatura di melting (o \"Tm\"). Quando tutti i legami idrogeno sono rotti, i singoli filamenti si separano e possono assumere strutture molto variegate.\nLa stabilizzazione della doppia elica, in ogni caso, non \u00e8 dovuta ai soli legami idrogeno, ma anche ad interazioni idrofobiche e di \"pi stacking\".\nSenso e antisenso.\nUna sequenza di DNA \u00e8 definita \"senso\" se la sua sequenza \u00e8 la stessa del relativo mRNA. La sequenza posta sul filamento opposto \u00e8 invece detta \"antisenso\". Dal momento che le RNA polimerasi lavorano producendo una copia complementare, il filamento necessario per la trascrizione \u00e8 l'antisenso. Sia nei procarioti che negli eucarioti vengono prodotte numerose molecole di RNA antisenso a partire dalle sequenze \"senso\". La funzione di questi RNA non codificanti non \u00e8 stata ancora completamente chiarita. Si ritiene che gli RNA antisenso possano giocare un ruolo nella regolazione dell'espressione genica.\nEsistono alcune sequenze di DNA, sia in procarioti che in eucarioti (ma soprattutto nei plasmidi e nei virus) in cui la differenza tra sequenze senso ed antisenso \u00e8 meno chiara, dal momento che le sequenze di alcuni geni si sovrappongono tra loro. In questi casi, dunque, alcune sequenze rivestono un doppio compito: codificare una proteina se lette in direzione 5'3\u2032 su un filamento; codificarne un'altra se lette sull'altro (sempre in direzione 5'3\u2032). Nei batteri, questa sovrapposizione genica \u00e8 spesso coinvolta nella regolazione della trascrizione, mentre nei virus il fenomeno \u00e8 dovuto alla necessit\u00e0 di contenere in un piccolo genoma un'elevata quantit\u00e0 di informazioni. Un altro modo di ridurre le dimensioni genomiche \u00e8 quello individuato da altri virus, che contengono molecole di DNA lineare o circolare a singolo filamento.\nSuperavvolgimento.\nIl DNA pu\u00f2 essere distorto come avviene per una corda attraverso un processo definito superavvolgimento. Quando il DNA \u00e8 in uno stato \"rilassato\", un filamento percorre un giro completo intorno all'asse ogni 10.4 paia di basi. Se invece il DNA \u00e8 distorto, il numero di basi pu\u00f2 aumentare o diminuire. Lo stato di superavvolgimento in cui si trova una molecola di DNA \u00e8 definito topologia. Se il DNA si avvolge nella direzione dell'elica, si parla di \"superavvolgimento positivo\", con le basi strette tra loro in modo pi\u00f9 marcato. In caso contrario, si parla di \"superavvolgimento negativo\". In natura, la maggior parte delle molecole di DNA presentano un lieve superavvolgimento negativo, introdotto da enzimi definiti topoisomerasi. Questi enzimi sono anche necessari in processi come la trascrizione e la replicazione del DNA, dal momento che sono in grado di risolvere gli stress topologici indotti dai processi stessi.\nStrutture alternative a doppia elica.\nIl DNA esiste in diversi tipi di conformazioni. Esse sono denominate A-DNA, B-DNA, C-DNA, D-DNA, E-DNA, H-DNA, L-DNA, P-DNA e Z-DNA. In ogni caso, solo le conformazioni A-DNA, B-DNA e Z-DNA sono state osservate nei sistemi biologici naturali. La conformazione del DNA pu\u00f2 dipendere dalla sequenza, dal superavvolgimento, dalla presenza di modificazioni chimiche delle basi o dalle condizioni del solvente, come la concentrazione di ioni metallici. Di tali conformazioni, la conformazione \"B\" \u00e8 la pi\u00f9 frequente nelle condizioni standard delle cellule. Le due conformazioni alternative sono differenti dal punto di vista della geometria e delle dimensioni.\nLa forma \"A\" \u00e8 un'ampia spirale destrorsa (il solco minore \u00e8 largo ma poco profondo, quello maggiore \u00e8 pi\u00f9 stretto e profondo), con un passo di 2,9\u00a0nm (circa 11bp) ed un diametro di 2,5\u00a0nm. Tale conformazione \u00e8 presente in condizioni non fisiologiche, quando il DNA viene disidratato. In condizioni fisiologiche, questa conformazione caratterizza gli \"eteroduplex\" di DNA e RNA e i complessi formati dalle associazioni DNA-proteina.\nLa conformazione \"Z\" \u00e8 tipica invece delle sequenze che presentano modificazioni chimiche come la metilazione, e dei tratti di DNA ricchi di basi C e G. Essa assume un andamento sinistrorso, opposto rispetto alla conformazione B. Ha un passo di 4,6\u00a0nm ed un diametro di 1,8\u00a0nm, il solco maggiore pi\u00f9 superficiale e quello minore pi\u00f9 stretto; deve il suo nome all'andamento a zig-zag che la caratterizza. Queste strutture inusuali possono essere riconosciute da specifiche Z-DNA-binding proteins, con conseguenze notevoli nella regolazione della trascrizione, anche se non ne sono stati trovati esempi in natura.\nStrutture alternative alla doppia elica.\nLe regioni terminali dei cromosomi lineari sono sequenze ripetute dette telomeri. La funzione principale di tali regioni \u00e8 quella di permettere alla cellula di replicare le estremit\u00e0 dei cromosomi senza che ci sia perdita di informazioni geniche, dal momento che le DNA polimerasi coinvolte nella replicazione del DNA non sono in grado di replicare le estremit\u00e0 3' dei cromosomi. Se un cromosoma non avesse telomeri, infatti, diventerebbe un po' pi\u00f9 corto ad ogni replicazione, con il rischio di perdere sequenze codificanti. Attraverso un particolare tipo di DNA polimerasi (detto telomerasi), invece, i telomeri mantengono costantemente la loro lunghezza, proteggendo cos\u00ec la parte interna del cromosoma. Nelle cellule umane, i telomeri sono composti da alcune migliaia di ripetizioni di una semplice sequenza costituita da TTAGGG.\nQuesta sequenza ricca in guanina pu\u00f2 stabilizzare le estremit\u00e0 dei cromosomi formando strutture insolite, composte da unit\u00e0 di quattro basi azotate al posto delle canoniche due. Ci\u00f2 \u00e8 dovuto all'interazione tra quattro guanine, che formano una struttura planare che si impila sopra ad altre strutture dello stesso tipo, ad ottenere un filamento stabile definito \"G-quadruplex\" structure. Tali strutture sono stabilizzate dalla formazione di legami idrogeno che si instaurano tra le sommit\u00e0 delle basi e dalla chelazione con uno ione metallico, situato al centro di ogni unit\u00e0 di quattro basi.\nOltre a queste, i telomeri generano anche strutture circolari, chiamate \"telomere-loops\" o \"T-loops\". In questo caso, il singolo filamento di DNA si piega a formare ampie circonferenze, stabilizzate da proteine specifiche che legano i telomeri. Al termine del \"T-loop\", il singolo filamento di DNA prende contatto con un doppio filamento, che si apre e forma una struttura a tripla elica. Questa struttura \u00e8 chiamata \"displacement-loop\" o \"D-loop\".\nModificazioni chimiche.\nModificazioni di basi.\nL'espressione genica di un determinato locus \u00e8 influenzata dalla struttura che la cromatina assume presso il locus stesso. Regioni eterocromatiniche (caratterizzate da un'espressione scarsa o assente) sono estesamente metilate sulle citosine. La metilazione della citosina, ad esempio, \u00e8 fondamentale per l'inattivazione del cromosoma X. Il livello medio di metilazione \u00e8 molto variabile tra i diversi organismi: \"Caenorhabditis elegans\" non presenta metilazione delle citosine, mentre i vertebrati mostrano livelli maggiori, con circa l'1% del genoma contenente 5-metilcitosina. La 5-metilcitosina, essendo suscettibile di deaminazione spontanea, \u00e8 una base presso cui l'incidenza di mutazioni \u00e8 elevatissima.\nUlteriori modificazioni di basi sono la metilazione dell'adenina (presente nei batteri) e la glicosilazione dell'uracile che produce le cosiddette \"basi J\" nei cinetoplastidi.\nDanni al DNA.\nIl DNA pu\u00f2 essere alterato dall'azione di numerosi agenti, genericamente definiti mutageni; \u00e8 fondamentale notare per\u00f2 come una mutazione -ovverosia un cambiamento raro, casuale, che alteri la sequenza di basi azotate- non sia necessariamente un evento pernicioso ma anzi sia alla base dell'evoluzione: suddetta mutazione dovr\u00e0 per\u00f2 farsi spazio nella fittissima rete cibernetica cellulare nonch\u00e9 nell'ambiente nel quale vive ed opera l'organismo vivente in questione; qualora vengano superati questi punti di restrizione (altamente selettivi vista la loro complessit\u00e0 intrinseca, la stragrande maggioranza delle mutazioni difatti si rivela non vantaggiosa od anche neutra), si avr\u00e0 un organismo arricchito dalla mutazione. Tra gli agenti alteranti figurano ad esempio agenti ossidanti, agenti alchilanti ed anche radiazioni ad alta energia, come i raggi X e gli UV. \nIl tipo di danno causato al DNA dipende dal tipo di agente: gli UV, ad esempio, danneggiano il DNA generando la formazione di dimeri di timina, costituiti da ponti aberranti che si instaurano tra basi pirimidiniche adiacenti. Agenti ossidanti come i radicali liberi o il perossido di idrogeno, invece, producono danni di tipo pi\u00f9 eterogeneo, come modificazioni di basi (in particolare di guanine) o rotture del DNA a doppio filamento. Secondo diversi studi, in ogni cellula umana almeno 500 basi al giorno sono sottoposte a danni ossidativi. Di tali lesioni, le pi\u00f9 pericolose sono le rotture a doppio filamento, dal momento che tali danni sono i pi\u00f9 difficili da riparare e costituiscono l'origine primaria delle mutazioni puntiformi e \"frameshift\" che si accumulano sulle sequenze genomiche, nonch\u00e9 delle traslocazioni cromosomiche.\nMolti agenti devono il loro potere mutageno alla capacit\u00e0 di intercalarsi tra due basi azotate consecutive. Gli intercalanti sono tipicamente molecole planari e aromatiche, come l'etidio, la daunomicina, la doxorubicina o la talidomide. Perch\u00e9 un intercalante possa trovare posto tra le due basi, occorre che la doppia elica si apra e perda la sua conformazione standard. Tali modifiche strutturali inibiscono sia la trascrizione che la replicazione del DNA ed aumentano la possibilit\u00e0 di insorgenza di mutazioni. Per tale motivo, gli intercalanti sono considerati molecole cancerogene, come dimostrato da numerosi studi su molecole come il benzopirene, l'acridina, l'aflatossina ed il bromuro di etidio. In ogni caso, proprio grazie alla loro capacit\u00e0 di inibire trascrizione e replicazione, tali molecole sono anche utilizzate in chemioterapia per inibire la rapida crescita delle cellule neoplastiche.\nDisposizione del DNA.\nNegli eucarioti, il DNA \u00e8 solitamente presente all'interno di cromosomi lineari (circolari nei procarioti). La somma di tutti i cromosomi di una cellula ne costituisce il genoma; il genoma umano conta circa 3 miliardi di paia di basi contenute in 46 cromosomi.\nLa disposizione finale a cromosomi segue precise regole gerarchiche di \"impacchettamento\". Nelle cellule, infatti, il doppio filamento di DNA non pu\u00f2 essere disposto \"a casaccio\", ma deve seguire precise regole di ordinamento. Tali accorgimenti si rivelano necessari perch\u00e9 la lunghezza dei filamenti di DNA \u00e8 solitamente molto elevata e creerebbe seri problemi alla cellula ospite. Ad esempio, il cromosoma di Escherichia coli, il procariote pi\u00f9 studiato nella storia della biomedicina, misura circa 1\u00a0mm. In una cellula lunga solo 2\u00a0\u00b5m, come quella di E.coli, la disposizione casuale di un cromosoma del genere potrebbe generare problemi. Se una molecola di questa lunghezza si disponesse casualmente, infatti, ci sarebbe bisogno di una cellula grande almeno 1000 volte tanto. Le modalit\u00e0 di \"impacchettamento\" sono differenti tra gli organismi procarioti e quelli eucarioti.\nProcarioti.\nNella maggior parte delle cellule batteriche il DNA \u00e8 disposto su un unico cromosoma circolare (e presenta, come molti altri batteri, un'unica origine di replicazione), come previsto da numerosi esperimenti di linkage ed infine evidenziato in cellule cresciute con timina marcata con tritio.\nI meccanismi messi in atto dalla cellula procariote per ridurre lo spazio necessario consistono anzitutto nel \"mascheramento\" delle cariche negative presenti sul DNA attraverso la sua associazione con poliammine cariche positivamente, come la spermina e la spermidina. Oltre a queste, il DNA procariote prende contatto anche con numerose piccole proteine, che compattano la struttura complessiva del DNA. Tra di esse, figura H-NS, un dimero con funzioni molto simili agli istoni eucariotici. In ogni cellula di E.coli esistono in media 20000 molecole di H-NS, che si dispongono lungo il DNA a distanza di circa 400bp.\nIl DNA di E.coli \u00e8 inoltre molto superavvolto. Tale fenomeno contribuisce ulteriormente al compattamento del DNA, permettendo ad esso di disporsi comodamente all'interno della cellula.\nEucarioti.\nNegli eucarioti l'impacchettamento \u00e8 ottenuto attraverso diversi accorgimenti. Il DNA \u00e8 associato ad un gran numero di proteine: l'associazione complessiva DNA-proteine \u00e8 definita cromatina, la cui struttura \u00e8 ampiamente conservata tra tutti gli organismi eucarioti.\nLe proteine cromatiniche pi\u00f9 abbondanti sono gli istoni, una famiglia di polipeptidi basici presenti nel nucleo. Le principali proteine istoniche sono H1, H2A, H2B, H3 e H4. La basicit\u00e0 degli istoni \u00e8 dovuta alla grande quantit\u00e0 di amminoacidi carichi positivamente (lisina e arginina), in grado di instaurare interazioni elettrostatiche con i gruppi fosfato del DNA. Le proteine istoniche sono anche pesantemente modificate, proprio sui residui carichi, da modificazioni post-traduzionali, tra cui l'aggiunta di acetili, di fosfati e di metili, che neutralizzano la carica positiva o la rendono negativa.\nLe sequenze amminoacidiche di quattro dei cinque istoni (H2A, H2B, H3 e H4) sono altamente conservate, anche tra specie molto diverse. La sequenza di H1 presenta invece maggiori variazioni lungo l'evoluzione: in alcuni organismi, H1 non \u00e8 nemmeno presente in tutti i tessuti (ad esempio negli eritrociti degli uccelli H1 \u00e8 sostituita da un sesto istone, chiamato H5). La presenza di differenti H1, in ogni caso, non modifica sostanzialmente la struttura complessiva dell'apparato istonico (definito nucleosoma), che resta ampiamente conservato nell'architettura nella quasi totalit\u00e0 degli eucarioti.\nFunzioni biologiche.\nNel genoma, l'informazione \u00e8 conservata in sequenze di DNA chiamate geni. La trasmissione dell'informazione contenuta nei geni \u00e8 garantita dalla presenza di sequenze di basi azotate complementari. Infatti, durante la trascrizione, l'informazione pu\u00f2 essere facilmente copiata in un filamento complementare di RNA. Solitamente, tale copia di RNA \u00e8 utilizzata per sintetizzare una proteina, attraverso un processo definito traduzione (o sintesi proteica). In alternativa, una cellula pu\u00f2 semplicemente duplicare l'informazione genetica attraverso un processo definito replicazione del DNA.\nStruttura del genoma.\nNegli organismi eucarioti, il DNA genomico \u00e8 localizzato all'interno del nucleo cellulare, nonch\u00e9 in piccole quantit\u00e0 all'interno di mitocondri e cloroplasti. Nei procarioti, il DNA \u00e8 invece racchiuso in un organello irregolare, privo di membrana, contenuto nel citoplasma, chiamato nucleoide. L'informazione \u00e8 contenuta all'interno dei geni, unit\u00e0 ereditarie in grado di influire sul fenotipo dell'organismo. Ogni gene contiene un \"open reading frame\" (regione in grado di essere trascritta a RNA) e una regione regolatoria, costituita sia da un promotore che da \"enhancers\".\nIn molte specie, solo una piccola frazione della sequenza totale di un genoma pu\u00f2 essere trascritta e tradotta. Ad esempio, solo l'1,5% del genoma umano \u00e8 costituito da esoni codificanti una proteina, mentre pi\u00f9 del 50% consiste di sequenze ripetute di DNA non codificante. La ragione per cui ci sia una tale quantit\u00e0 di DNA non codificante non \u00e8 tuttora completamente chiara ed \u00e8 stata definita come \"enigma del C-value\". In ogni caso, le sequenze di DNA che non codificano una proteina possono essere trascritte in RNA non codificante, coinvolto nella regolazione dell'espressione genica.\nAlcune sequenze non codificanti ricoprono un ruolo strutturale per i cromosomi. Le regioni telomeriche e centromeriche contengono solitamente pochissimi geni, ma sono necessarie per la funzione e la stabilit\u00e0 dei cromosomi. Nell'uomo, grandi quantit\u00e0 di DNA non codificante si ritrovano negli pseudogeni, copie di geni rese inattive dalla presenza di una mutazione. Queste sequenze sono considerate come fossili molecolari, anche se esistono evidenze secondo le quali si pu\u00f2 ipotizzare che siano una sorta di \"materiale grezzo\" necessario per la creazione di nuovi geni attraverso i processi di duplicazione genica e di evoluzione divergente.\nTrascrizione e traduzione.\nUn gene \u00e8 una sequenza di DNA che contiene le informazioni in grado di influire sulle caratteristiche del fenotipo dell'organismo. All'interno di un gene, la sequenza di basi di DNA \u00e8 utilizzata come stampo per la sintesi di una molecola di RNA che, nella maggior parte dei casi, \u00e8 tradotta in una molecola peptidica.\nIl meccanismo attraverso il quale la sequenza nucleotidica di un gene \u00e8 copiata in un filamento di RNA \u00e8 detto trascrizione ed avviene per mezzo dell'enzima RNA polimerasi. Il filamento di RNA pu\u00f2 andare incontro a destini differenti: alcune molecole di RNA hanno funzioni di tipo strutturale (come quelle che si trovano all'interno del ribosoma) o catalitica (molecole note come ribozimi); la funzione pi\u00f9 nota \u00e8 tuttavia quella della traduzione in proteine tramite la produzione mRNA. Il processo di traduzione avviene nel citoplasma, dove gli mRNA si associano ai ribosomi, ed \u00e8 mediato dal codice genetico. Il ribosoma permette la lettura sequenziale dei codoni del mRNA, favorendone il riconoscimento e l'interazione con specifici tRNA, molecole che trasportano gli amminoacidi corrispondenti ad ogni singolo codone.\nIl codice genetico.\nIl codice genetico consiste di \"parole\" di tre lettere chiamate \"codoni\", costituite dalla sequenza di tre nucleotidi (ad esempio ACU, CAG, UUU), presenti sull'mRNA, ognuna delle quali \u00e8 associata ad un particolare amminoacido. Ad esempio la timina ripetuta in una serie di tre (UUU) codifica la fenilalanina. Utilizzando gruppi di tre lettere si possono avere fino a 64 combinazioni diverse (formula_1), in grado di codificare i venti diversi amminoacidi esistenti. Poich\u00e9 esistono 64 triplette possibili e solo 20 amminoacidi, il codice genetico \u00e8 detto \"ridondante\" (o \"degenere\"): alcuni amminoacidi possono infatti essere codificati da pi\u00f9 triplette diverse. Non \u00e8 invece vero il contrario: ad ogni tripletta corrisponder\u00e0 un solo amminoacido (senza possibilit\u00e0 di ambiguit\u00e0). Esistono infine tre triplette che non codificano alcun amminoacido, ma rappresentano codoni di \"stop\" (o \"nonsense\"), ovvero indicano il punto in cui, all'interno del gene, termina la sequenza che codifica la proteina corrispondente: si tratta dei codoni UAA, UGA e UAG.\nReplicazione.\nLa divisione cellulare, necessaria ad un organismo per crescere e vivere, richiede una duplicazione del DNA cellulare, in modo che le cellule figlie possano avere la stessa informazione genetica della cellula madre. La struttura a doppia elica del DNA permette un meccanismo estremamente semplice per la replicazione del DNA. I due filamenti, infatti, sono separati e da ognuno viene creato un filamento complementare, ad opera di un enzima chiamato DNA polimerasi. Con questo meccanismo, le basi presenti sul filamento figlio sono determinate da quelle presenti sul filamento parentale: \u00e8 proprio attraverso questo meccanismo che le cellule figlie presentano genoma identico alla cellula madre (salvo errori avvenuti durante il processo, che portano alla comparsa di mutazioni). Tale tipo di replicazione, che porta a doppie eliche costituite da un filamento preesistente e uno neoformato \u00e8 detta \"semiconservativa\".\nPer iniziare la replicazione, occorre anzitutto l'apertura della forca replicativa, attraverso la parziale denaturazione del DNA a doppia elica, portata a termine dalle elicasi e dalle \"single-strand-binding proteins\" (SSBPs): le \"elicasi\" sono enzimi che separano attivamente i due filamenti usando l'energia dell'ATP; le SSBPs sono in grado di mantenere la denaturazione del DNA legandosi esclusivamente alle porzioni a singolo filamento e stabilizzandole. Nelle molecole di DNA circolari dei procarioti si ha una sola regione di \"origine della replicazione\" dalla quale partono due forche replicative (la struttura prende il nome di \"bolla di replicazione\"). Quando le due forche si incontrano dal lato opposto la replicazione \u00e8 completata. Negli eucarioti la replicazione di ogni cromosoma inizia invece in pi\u00f9 punti.\nLe \"DNA polimerasi\", enzimi capaci di costruire una nuova catena solo in direzione 5'-3', sono stati individuati per la prima volta da Arthur Kornberg, il quale, grazie ad un suo famoso esperimento, identific\u00f2 la DNA polimerasi I in \"Escherichia coli\". La reazione della DNA polimerasi \u00e8 \"diretta dallo stampo\", perch\u00e9 produce un nuovo filamento di DNA esattamente complementare ad uno preesistente che funge, appunto, da stampo. La DNA polimerasi non \u00e8 in grado di iniziare la sintesi di un filamento \"ex novo\", mentre pu\u00f2 allungare un filamento polinucleotidico preesistente. In una cellula in replicazione, dunque, \u00e8 indispensabile la presenza di un filamento preesistente (detto \"primer\"), che consiste solitamente in un breve segmento di RNA complementare allo stampo, sintetizzato da enzimi specifici detti primasi.\nDal momento che le DNA polimerasi sono in grado di svolgere la loro attivit\u00e0 solo in direzione 5'-3', esse hanno messo a punto diversi meccanismi per copiare i due filamenti della doppia elica. Un filamento (chiamato \"filamento guida\") pu\u00f2 essere replicato in modo quasi continuo, man mano che viene esposto, l'altro (\"filamento lento\") risulta invece disseminato da brevi filamenti di DNA di nuova sintesi (i \"frammenti di Okazaki\"), ognuno dei quali presenta un innesco iniziale di RNA. I nuovi filamenti devono essere quindi completati mediante la rimozione degli inneschi da parte di endonucleasi e il riempimento degli spazi rimasti ad opera di polimerasi di riparazione. Successivamente tutti questi frammenti di DNA di nuova sintesi del \"filamento lento\" vengono legati dalle DNA ligasi.\nInterazioni con proteine.\nTutte le funzioni del DNA dipendono dalle sue interazioni con specifiche proteine. Tali interazioni possono sia essere aspecifiche, sia prevedere un legame estremamente specifico della proteina a una singola sequenza di DNA. Sono numerosi anche gli enzimi che possono legare il DNA e, tra questi, sono particolarmente importanti le polimerasi che copiano le sequenze nella trascrizione e nella replicazione del DNA.\nProteine che legano il DNA.\nInterazione del DNA con gli istoni (in bianco). Gli amminoacidi basici di queste proteine (in blu) legano in modo non covalente i gruppi fosfato del DNA, acid (in rosso).\nLe proteine strutturali che legano il DNA sono esempi delle interazioni aspecifiche tra DNA e proteine. All'interno dei cromosomi, il DNA \u00e8 associato a complessi di natura proteica, che si organizzano tra loro a formare una struttura compatta chiamata cromatina. Negli eucarioti, questa struttura presuppone il legame del DNA a piccoli complessi proteici basici chiamati istoni; nei procarioti, invece, sono coinvolti diversi tipi di differenti proteine. Gli istoni formano un complesso a forma di disco chiamato nucleosoma, che instaura interazioni di tipo ionico (tra i residui basici degli istoni e lo scheletro fosforico acido del DNA) con circa duecento paia di basi di DNA, che si avvolgono intorno al disco formando due giri completi, indipendentemente dalla sequenza che li caratterizza. Questi residui basici possono subire metilazioni, fosforilazioni e acetilazioni: tali modificazioni chimiche alterano l'interazione tra gli istoni e il DNA, rendendolo cos\u00ec pi\u00f9 o meno accessibile ai fattori di trascrizione e modulando la velocit\u00e0 della trascrizione stessa.\nAltre \"DNA-binding proteins\" (DNAbp) di tipo aspecifico, anch'esse presenti nella cromatina, sono le \"high-mobility group proteins\", che legano preferenzialmente il DNA ripiegato o distorto. Queste proteine hanno un ruolo fondamentale nel ripiegamento delle file di nucleosomi e nel loro impacchettamento all'interno di strutture cromatiniche pi\u00f9 complesse.\nUn ulteriore gruppo di DNAbp sono le \"single-strand-binding proteins\" (SSBP), che si legano esclusivamente a una molecola di DNA a singolo filamento. Nell'uomo, la RPA (\"replication protein A\") \u00e8 il membro meglio caratterizzato di questa famiglia ed \u00e8 essenziale per la maggior parte dei processi che richiedono una separazione della doppia elica, tra cui la replicazione del DNA, la sua ricombinazione e la sua riparazione. Queste DNAbp sono in grado di stabilizzare la forma a singolo filamento, impedendo che la molecola si ripieghi a formare stem loops o venga degradata dall'azione delle nucleasi.\nA differenza di quelle finora presentate, esistono anche numerose proteine che legano specificamente determinate sequenze di DNA. Quelle maggiormente studiate sono i fattori di trascrizione (TF), proteine in grado di regolare la trascrizione. Ognuna di esse si lega ad una o pi\u00f9 sequenze specifiche, poste solitamente nei pressi del promotore di un gene, attivando o inibendo la trascrizione del gene stesso. Tale processo viene svolto attraverso due tipi di meccanismo: anzitutto, i TF sono in grado di legare, direttamente o attraverso proteine adattatrici, la RNA polimerasi responsabile della trascrizione, localizzandola presso il sito di inizio della trascrizione e favorendone dunque l'avvio; un'altra modalit\u00e0 consiste nel legame tra i TF ed enzimi in grado di modulare metilazioni ed acetilazioni degli istoni presenti presso il promotore, modificando dunque l'accessibilit\u00e0 di quella regione alla polimerasi.\nDal momento che un TF pu\u00f2 avere numerose sequenze bersaglio, cambiamenti di attivit\u00e0 di un TF possono avere effetti sull'espressione di migliaia di geni. Di conseguenza, queste proteine sono spesso i bersagli finali delle cascate di trasduzione del segnale, che mediano le risposte cellulari agli stimoli interni ed esterni alla cellula. La specificit\u00e0 dei TF per il DNA \u00e8 legato ai contatti multipli che si instaurano tra la proteina ed il solco maggiore, dove le basi azotate sono maggiormente accessibili.\nEnzimi che modificano il DNA.\nNucleasi e ligasi.\nLe nucleasi sono enzimi in grado di tagliare filamenti di DNA, dal momento che catalizzano l'idrolisi del legame fosfodiesterico. Le nucleasi che idrolizzano il DNA partendo dai nucleotidi situati alle estremit\u00e0 dei filamenti sono definite esonucleasi. Sono endonucleasi, invece, quelle che tagliano direttamente all'interno del filamento. Le nucleasi pi\u00f9 utilizzate in biologia molecolare, dette enzimi di restrizione, tagliano il DNA in corrispondenza di specifiche sequenze. L'enzima EcoRV, ad esempio, riconosce la sequenza di sei basi 5\u2032-GAT|ATC-3\u2032 ed effettua il taglio presso la linea verticale. In natura, questo enzima protegge i batteri dalle infezioni fagiche, digerendo il DNA del fago quando esso fa il suo ingresso nella cellula batterica.\nGeneralmente, le nucleasi di restrizione riconoscono particolari sequenze nucleotidiche palindromiche, note come siti di restrizione, nelle quali la stessa sequenza si ripete in direzioni opposte sulle due eliche complementari, e quindi producono dei tagli su entrambi i filamenti. Tali enzimi sono utilizzati ampiamente nelle tecniche che prevedono il subclonaggio di DNA all'interno di vettori. Si crede che le sequenze palindromiche possano essere, oltre a sti di restrizione, anche segnali di riconoscimento per alcune proteine di regolazione oppure segnalare il sito di avvio della replicazione del DNA.\nLe DNA ligasi sono enzimi in grado di riunire filamenti di DNA precedentemente tagliati o spezzati, utilizzando energia chimica proveniente da ATP o da NAD. Le ligasi sono particolarmente importanti nella replicazione del filamento lento, dal momento che esse riuniscono i frammenti di Okazaki in un filamento unico. Esse rivestono un ruolo importante anche nella riparazione del DNA e nella ricombinazione genetica.\nTopoisomerasi ed elicasi.\nLe topoisomerasi sono enzimi che presentano sia un'attivit\u00e0 nucleasica che una ligasica. Queste proteine sono in grado di modificare le propriet\u00e0 topologiche del DNA. Alcune di esse svolgono tale funzione tagliando l'elica di DNA e permettendole di ruotare, riducendo il suo grado di superavvolgimento, per poi procedere alla ligazione delle due estremit\u00e0. Altre topoisomerasi sono invece in grado di tagliare l'elica e far passare attraverso il sito di rottura una seconda elica, prima di ligare il filamento spezzato. Le topoisomerasi sono necessarie per molti processi che coinvolgono il DNA, come ad esempio la replicazione del DNA e la trascrizione.\nLe elicasi sono proteine in grado di utilizzare l'energia chimica presente nei nucleosidi trifosfato, soprattutto ATP, per rompere i legami idrogeno che si instaurano tra le basi azotate, permettendo l'apertura della doppia elica di DNA in singoli filamenti. Questi enzimi sono essenziali per la maggior parte dei processi biologici che coinvolgono enzimi che richiedono un diretto contatto con le basi del DNA.\nPolimerasi.\nLe polimerasi sono enzimi che sintetizzano catene polinucleotidiche a partire dal nucleosidi trifosfato. Esse funzionano aggiungendo nucleotidi al 3\u2032-OH del precedente nucleotide presente sul filamento. Come conseguenza di ci\u00f2, tutte le polimerasi lavorano in direzione 5\u2032-3\u2032. Nel sito attivo di questi enzimi, il nucleoside trifosfato si appaia ad un nucleotide presente su un filamento usato come stampo: ci\u00f2 permette alle polimerasi di sintetizzare in modo accurato filamenti fedelmente complementari agli stampi. Le polimerasi sono classificate sulla base del tipo di stampo che utilizzano.\nLa replicazione del DNA richiede una DNA polimerasi DNA-dipendente, in grado cio\u00e8 di realizzare una perfetta copia di una sequenza di DNA. L'accuratezza \u00e8 fondamentale in questo processo, motivo per cui molte di queste polimerasi presentano anche un'attivit\u00e0 di \"proofreading\" (dall'inglese, \"correzione di bozze\"). Esse sono infatti in grado di rilevare un errore di appaiamento (o \"mismatch\") tra basi azotate e attivare un'azione 3' o 5' esonucleasica per rimuovere la base scorretta. Nella maggior parte degli organismi, le DNA polimerasi funzionano all'interno di un pi\u00f9 ampio complesso proteico definito replisoma, che consiste anche di numerose subunit\u00e0 accessorie come ad esempio le elicasi.\nLe DNA polimerasi RNA-dipendenti sono una classe di polimerasi specializzate nella sintesi di una copia di DNA, usando come stampo un frammento di RNA. Tra di esse figurano la trascrittasi inversa, un enzima virale coinvolto nell'infezione dei retrovirus, e la telomerasi, necessaria per la replicazione dei telomeri. La telomerasi \u00e8 una polimerasi inusuale, dal momento che contiene una sequenza stampo di RNA all'interno della propria struttura.\nLa trascrizione \u00e8 invece svolta da RNA polimerasi DNA-dipendenti, che legano il DNA presso il promotore di un gene e separano i due filamenti. Successivamente, l'enzima genera una molecola di mRNA fino al raggiungimento del terminatore, dove si interrompe la trascrizione e l'enzima si distacca dal DNA. Come avviene per le DNA polimerasi DNA-dipendenti, anche queste polimerasi operano all'interno di un ampio complesso proteico, composto di molecole accessorie e regolatorie.\nRicombinazione genetica.\nStruttura di una giunzione di Holliday, intermedio di una reazione di ricombinazione genetica. I quattro singoli filamenti di DNA sono colorati di rosso, blu, verde e giallo.\nUn filamento di DNA solitamente non interagisce con altri segmenti di DNA e, nelle cellule umane, i differenti cromosomi occupano addirittura regioni separate del nucleo (\"territori cromosomici\"). Tale separazione fisica \u00e8 fondamentale per permettere al DNA di essere un archivio stabile e sicuro dell'informazione genetica. L'interazione tra diversi segmenti di DNA \u00e8 invece possibile e frequente attraverso il fenomeno del crossing-over, che permette la ricombinazione genetica attraverso la rottura di due eliche, lo scambio di segmenti tra di esse ed il ricongiungimento finale.\nLa ricombinazione permette ai cromosomi di scambiare informazioni genetiche e produrre nuove combinazioni di geni, con il risultato di aumentare l'efficienza della selezione naturale e di facilitare l'evoluzione di nuove proteine. La ricombinazione genetica pu\u00f2 anche essere coinvolta nella riparazione del DNA, in particolare come risposta cellulare in seguito a rotture a doppio filamento.\nLa principale forma di crossing-over cromosomico \u00e8 la ricombinazione omologa, nella quale i due cromosomi coinvolti condividono sequenze molto simili. Le ricombinazioni non omologhe, invece, possono essere dannose per la cellula, perch\u00e9 in grado di produrre traslocazioni cromosomiche e anomalie genetiche. La reazione di ricombinazione \u00e8 catalizzata da enzimi noti come \"ricombinasi\". Il primo passaggio del processo di ricombinazione consiste nella rottura a singolo filamento provocata da un'endonucleasi o da un danno al DNA. Una serie di passaggi successivi, in parte catalizzati dalla ricombinasi, porta all'unione tra due eliche attraverso la formazione di una giunzione di Holliday, nella quale un segmento a singolo filamento di ogni elica \u00e8 appaiato al filamento complementare presente sull'altra elica. La reazione di ricombinazione \u00e8 quindi interrotta dalla rottura della giunzione e dalla re-ligazione del DNA cos\u00ec ottenuto.\nL'esistenza della giunzione di Holliday \u00e8 stata dimostrata da fotografie al microscopio elettronico di molecole di DNA in ricombinazione.\nEvoluzione del metabolismo del DNA.\nIl DNA contiene l'informazione genetica che permette a tutti gli organismi viventi (esclusi i virus, la cui ammissibilit\u00e0 tra i viventi \u00e8 tuttavia ampiamente dibattuta) di funzionare, crescere e riprodursi. In ogni caso, non \u00e8 stato ancora chiarito in quale momento della storia della vita il DNA abbia assunto tale ruolo fondamentale. \u00c8 generalmente accettato dalla comunit\u00e0 scientifica, infatti, l'ipotesi che il DNA non sia stato il primo acido nucleico ad essere utilizzato dai viventi: tale ruolo spetterebbe infatti all'RNA. L'RNA potrebbe aver giocato un ruolo centrale del metabolismo cellulare ancestrale, dal momento che pu\u00f2 avere sia un ruolo nella conservazione dell'informazione genetica, sia uno catalitico (ad esempio attraverso i ribozimi), sia uno strutturale (all'interno dei ribosomi). Il \"mondo a RNA\", basato su un unico tipo di molecola avente funzioni genetiche, catalitiche e strutturali, potrebbe avere avuto un'influenza sullo sviluppo dell'attuale codice genetico, basato proprio su quattro nucleotidi. Tale numero potrebbe essere un compromesso tra la necessit\u00e0 da una parte di ridurre la quantit\u00e0 di basi possibili, per migliorare l'accuratezza della replicazione, e dall'altra di aumentarla, per incrementare l'efficacia catalitica dei ribozimi.\nNon si conoscono fossili di DNA risalenti all'origine della vita (dopo il mondo a RNA) per poterne studiare l'evoluzione molecolare, dal momento che \u00e8 impossibile recuperare DNA dai fossili. Ci\u00f2 \u00e8 dovuto al fatto che il DNA pu\u00f2 sopravvivere nell'ambiente per meno di un milione di anni e, se in soluzione, si degrada rapidamente in piccoli frammenti. Sebbene ci siano stati diversi annunci di scoperte di DNA antichissimo, tra cui quella relativa all'isolamento di un batterio vivo da un cristallo di sale risalente a 250 milioni di anni fa, queste affermazioni sono controverse.\nUtilizzi del DNA.\nIngegneria genetica.\nLa moderna biologia e biochimica fa un uso intensivo del DNA. Con il termine di \"DNA ricombinante\" ci si riferisce a segmenti di DNA realizzati e assemblati artificialmente. Essi possono essere inseriti all'interno di organismi viventi sotto forma di plasmidi o mediante altri tipi di vettori. Gli organismi cos\u00ec prodotti sono detti geneticamente modificati e possono essere utilizzati per la produzione di proteine ricombinanti, necessarie per la ricerca biomedica, o per le coltivazioni agricole.\nMedicina forense.\nLa medicina forense si serve del DNA, generalmente isolato dal sangue, dalla pelle, dalla saliva, dai capelli e da altri tessuti e fluidi biologici, per identificare i responsabili di atti criminosi, come delitti o violenze. Il processo utilizzato \u00e8 il fingerprinting genetico: tale tecnica consiste nel comparare la lunghezza delle sezioni variabili del DNA ripetitivo, come le short tandem repeats ed i minisatelliti, che possono risultare molto diverse tra un individuo e l'altro. La comparazione tra due campioni di DNA in esame, non si basa perci\u00f2 sull'analisi di tutta la sequenza desossiribonucleotidica, ma solo su tali sezioni. Infatti, due individui non legati da rapporti di parentela hanno in comune ben il 99,9% di sequenza di DNA. Tale metodo \u00e8 solitamente molto affidabile, anche se a volte l'identificazione dei criminali pu\u00f2 risultare complicata qualora la scena sia contaminata dal DNA di diverse persone. Questo metodo, sviluppato nel 1984 dal genetista britannico Sir Alec Jeffreys, fu usato per la prima volta nel 1988 per incriminare Colin Pitchfork. Nella pratica attuale, spesso i sospettati sono invitati a fornire un campione di DNA per il confronto con eventuali reperti biologici presenti sulla scena del delitto. Il fingerprinting genetico pu\u00f2 essere utilizzato anche per identificare le vittime di incidenti di massa.\nL'acquisizione del DNA senza consenso viene indicato con il termine di Gene theft.\nBioinformatica.\nLa bioinformatica \u00e8 una branca della biologia che comprende la manipolazione, la ricerca ed il data mining dei dati relativi a sequenze di DNA. Lo sviluppo di tecniche utili ad immagazzinare e ricercare sequenze di DNA, infatti, ha condotto ad ampi sviluppi dell'informatica applicata alla biologia molecolare, specialmente per quanto riguarda gli algoritmi di ricerca di stringhe e l'apprendimento automatico. Gli algoritmi di ricerca (o appaiamento) di stringhe, in grado di individuare la presenza di una sequenza di lettere all'interno di sequenze molto pi\u00f9 ampie, furono inizialmente sviluppati per la ricerca di specifiche sequenze nucleotidiche.\nEsistono da molto tempo, ovviamente, semplici algoritmi in grado di affrontare questi problemi (quelli presenti, ad esempio, negli editor di testo), ma l'analisi del DNA, che si presenta come composto di sole quattro lettere, richiede programmi pi\u00f9 elaborati. Il problema immediatamente correlato dell'allineamento di sequenze si pone come obiettivo quello di identificare le sequenze omologhe ed individuare le specifiche mutazioni che le rendono differenti. Queste tecniche, in particolare l'allineamento di sequenze multiple, sono utilizzate per studiare le relazioni filogenetiche e la funzione delle proteine. Esistono anche algoritmi di ricerca genetica.\nLa grande quantit\u00e0 di dati ottenuta da progetti come il progetto genoma umano \u00e8 infatti di difficile utilizzo senza una prima analisi che permetta di localizzare i geni e le regioni regolatorie sui cromosomi. Tali algoritmi, dunque, sono in grado di riconoscere regioni putative di presenza di geni codificanti RNA o proteine.\nDNA in informatica e nanotecnologie.\nIl DNA \u00e8 stato utilizzato in informatica per la prima volta per risolvere un semplice problema di cammino hamiltoniano, un problema NP-completo. Il calcolo attraverso il DNA \u00e8 pi\u00f9 vantaggioso rispetto a quello \"classico\" per via elettronica sia dal punto di vista dell'energia consumata, sia da quello dello spazio utilizzato: strutture di questo genere sono infatti in grado di svolgere calcoli in modalit\u00e0 parallele che permettono di risolvere agevolmente numerosi altri problemi quali la simulazione di macchine astratte, il problema di soddisfacibilit\u00e0 booleana e la versione \"bounded\" del problema del commesso viaggiatore. Grazie alla sua compattezza, il DNA presenta anche un ruolo (almeno teorico) nel campo della crittografia, nella quale permetterebbe in particolare la costituzione e l'utilizzo efficiente di cifrari di Vernam sicuri.\nIl DNA \u00e8 utilizzato anche nel campo delle nanotecnologie poich\u00e9 presenta propriet\u00e0 di riconoscimento molecolare che lo rendono in grado di auto-assemblarsi in strutture complesse di tipo bidimensionale o poliedrico. Tali assemblati sono utilizzati con funzioni essenzialmente strutturali e non come vettori di informazione biologica.\nStoria e antropologia.\nDal momento che il DNA \u00e8 sottoposto nel tempo a mutazioni che vengono ereditate, esso contiene informazioni preziose che possono essere utilizzate dai genetisti per studiare l'evoluzione degli organismi e la loro filogenesi. Sulla base delle diverse mutazioni presenti in geni estremamente conservati tra gli organismi (oppure, tramite algoritmi comparativi bioinformatici pi\u00f9 avanzati, confrontando direttamente interi genomi) i genetisti sono in grado di ricostruire alberi filogenetici in grado di descrivere l'evoluzione di diverse specie anche molto diverse tra loro. Studiando le mutazioni accumulatesi nel tempo, \u00e8 anche possibile ricostruire alberi che descrivano l'evoluzione all'interno di famiglie di proteine.\nComparando le sequenze di DNA all'interno di una stessa specie, inoltre, \u00e8 possibile studiare la storia genetica di particolari popolazioni. Ci\u00f2 presenta una notevole rilevanza sia per analisi ecologiche sia per studi antropologici: il DNA \u00e8 stato usato, ad esempio, per ricostruire la vicenda delle dieci trib\u00f9 perdute d'Israele."}
{"id": "2895728", "revid": "92723", "url": "https://it.wikipedia.org/wiki?curid=2895728", "title": "Aeroporto di Samara-Kurumotc", "text": ""}
{"id": "2895730", "revid": "31231493", "url": "https://it.wikipedia.org/wiki?curid=2895730", "title": "Giove adventus", "text": ""}
{"id": "2895733", "revid": "380453", "url": "https://it.wikipedia.org/wiki?curid=2895733", "title": "Hrvatski akademski odbojka\u0161ki klub Mladost (maschile)", "text": "L'Hrvatski akademski odbojka\u0161ki klub Mladost, noto semplicemente come HAOK Mladost, \u00e8 una societ\u00e0 pallavolista maschile croata con sede a Zagabria: milita nel campionato di Superliga.\nStoria.\nDue anni dopo la fondazione, la squadra vince il suo primo scudetto nell'allora Repubblica Socialista Federale di Jugoslavia. Fino alla dissoluzione dell'entita statale, avvenuta nel 1992, vince complessivamente 17 campionati nazionali e otto coppe.\nIn ambito internazionale la squadra \u00e8 l'unica del blocco jugoslavo a raggiungere risultati di rilievo, infatti tra il 1963 e il 1985 raggiunge per ben tre volte la finale di Champions League.\nNel nuovo campionato croato si dimostra fin dal principio la squadra pi\u00f9 forte, vincendo dal 1993 ben 13 campionati ed altrettante Coppe.\nNel 2010 ha raggiunto la finale di Challenge Cup, venendo sconfitta dai padroni di casa del Perugia Volley."}
{"id": "2895734", "revid": "31231559", "url": "https://it.wikipedia.org/wiki?curid=2895734", "title": "Citer\u00e8a", "text": ""}
{"id": "2895740", "revid": "132266", "url": "https://it.wikipedia.org/wiki?curid=2895740", "title": "Commissione delle Nazioni Unite sull'Uso Pacifico dello Spazio Extra-atmosferico", "text": ""}
{"id": "2895741", "revid": "287204", "url": "https://it.wikipedia.org/wiki?curid=2895741", "title": "5877 Toshimaihara", "text": "5877 Toshimaihara \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 2,5562999\u00a0UA e da un'eccentricit\u00e0 di 0,1225937, inclinata di 16,31196\u00b0 rispetto all'eclittica.\nL'asteroide \u00e8 dedicato al giapponese Toshinori Maihara, professore emerito all'Universit\u00e0 di Kyoto e luminare dell'astronomia dell'infrarosso."}
{"id": "2895745", "revid": "287204", "url": "https://it.wikipedia.org/wiki?curid=2895745", "title": "Distretto di Ba Be", "text": "Il distretto di Ba Be (vietnamita: \"Ba B\u1ec3 \") \u00e8 un distretto (\"huy\u1ec7n\") del Vietnam che nel 2019 contava 48.325 abitanti.\nOccupa una superficie di 678 km\u00b2 nella provincia di Bac Kan. Ha come capitale Cho Ra.\nIl distretto prende il nome dal Lago di Ba Be (\"H\u1ed3 Ba B\u1ec3\"), il pi\u00f9 grande lago naturale del Vietnam, attorno al quale si sviluppa l'omonimo parco nazionale."}
{"id": "2895751", "revid": "1272592", "url": "https://it.wikipedia.org/wiki?curid=2895751", "title": "Stemma di Nocera dei Pagani", "text": "Lo stemma di Nocera dei Pagani consisteva in uno scudo riportante un albero di noce sradicato. \u00c8 all'origine diretta degli stemmi di Nocera Superiore e di Nocera Inferiore e, indirettamente, di quelli di Pagani e di Sant'Egidio del Monte Albino.\nBlasonatura.\nSecondo il De' Santi, nell'opera \"Memorie delle famiglie nocerine\", l'arme aveva lo scudo araldico color oro e portava un albero di noce al naturale, lo stesso autore riferisce anche di una blasonatura alternativa (\u00abcome pi\u00f9 generalmente ritenuta\u00bb) d'azzurro all'albero di noce coi frutti d'oro pendenti dai rami. Lo stesso autore riporta che secondo Monsignor Lunadoro e il Maruggi sarebbe stata insegna di Nocera \u00abdonna di abito purpureo, in atto di ferire con acuto ferro, giovane addormentato in letto: insegna che rammenterebbe il racconto del greco Dositeo, riportato da Plutarco, circa le origini nocerine, ma della quale non si ha storica certezza\u00bb.\nStoria.\nLo stemma con il noce (latino: \"nux\") risale al secolo XVI ed \u00e8 uno \"stemma parlante\", in cui gli elementi dello scudo richiamano il nome del possessore; in realt\u00e0 il nome Nocera ha un'etimologia completamente diversa. Esemplari dello stemma scolpito sono presenti presso la chiesa del Corpo di Cristo risalente al 1575; un altro esempio pu\u00f2 essere visto presso l'antica sede dell'universitas posta tra via Alberto Malet e piazza Corpo di Cristo a Pagani.\nAltrettante rilevanze sono visibili su due portoni presso Capocasale ed il Casale del Pozzo, due borgate di Nocera Inferiore, un'altra rappresentazione dello stemma cittadino \u00e8 presente sull'antico portale d'ingresso del Convento di Santa Maria degli Angeli di Nocera Superiore.\nStemmi collegati.\nDalla dissoluzione dell'antica \"civitas\" di Nocera dei Pagani sono derivati cinque comuni, quattro dei quali portano un albero nel loro stemma.\nNocera Inferiore.\nNocera Inferiore utilizza uno stemma direttamente derivato dall'antica arme di Nocera dei Pagani.\nLo stemma, che \u00e8 stato brisato con una bordura di rosso, ha la seguente blasonatura: \nSullo stemma in uso in precedenza erano presenti due gigli d'argento posti ai lati del fusto del noce.\nNocera Superiore.\nLo stemma di Nocera Superiore, riconosciuto con D.P.R del 6 aprile 1987, deriva direttamente da quello dell'antica citt\u00e0 di cui usa la versione con fondo azzurro. Ha la seguente blasonatura: \nPagani.\nSecondo lo statuto comunale l'arme ha la seguente descrizione: \nIl tipo di albero riportato in realt\u00e0 riprende un albero realmente esistito, un pino d'Italia, presso il primo campo comunale, l'omonimo \"Campo del Pino\", poi trasformato in giardino pubblico.\nSant'Egidio del Monte Albino.\nLo stemma comunale, riconosciuto con decreto del 28 maggio 1913, ha la seguente blasonatura: \nRiprende quello dell'abbazia benedettina fondatrice della cittadina; il blasone \u00e8 presente su una bolla di Papa Paolo III del 1549 ancor oggi conservata presso l'abbazia di Santa Maria Maddalena in Armillis."}
{"id": "2895761", "revid": "287204", "url": "https://it.wikipedia.org/wiki?curid=2895761", "title": "Nuno Janeiro", "text": "Carriera.\nNuno Janeiro inizia la propria carriera come modello, sfilando per importanti marche internazionali ed arrivando a calcare le passerelle della settimana della moda di Lisbona del 2005.\nIl suo debutto come attore avviene nel 2006, quando viene scelto per interpretare il ruolo di Sam nel corso della quarta stagione della telenovela \"Morangos com A\u00e7\u00facar\", a cui seguono diversi ruoli in altre trasmissioni televisive."}
{"id": "2895763", "revid": "426017", "url": "https://it.wikipedia.org/wiki?curid=2895763", "title": "Enrico XXIV di Reuss-Ebersdorf", "text": "Biografia.\nInfanzia.\nEnrico era il figlio maggiore dei tredici di Enrico XXIII di Reuss-Ebersdorf e di sua moglie, Sofia Teodora di Castell-Remlingen. Egli succedette al padre alla morte di questi nel 1747.\nMentre i genitori si erano dimostrati strenui sostenitori della chiesa di Moravia, Enrico XXIV fu uno dei fautori in patria del pietismo e pertanto egli concesse ampi spazi a questa dottrina proprio in Ebersdorf.\nMatrimonio.\nIl 28 giugno 1754 a Thurnau Enrico XXIV spos\u00f2 Carolina Ernestina di Erbach-Sch\u00f6nberg, figlia del conte Giorgio Augusto. La coppia ebbe sette figli. \nPer via del matrimonio della sua prima figlia Augusta, egli fu bisnonno della regina Vittoria d'Inghilterra.\nMorte.\nIl conte Enrico XXIV mor\u00ec il 13 maggio 1779 a Ebersdorf.\nDiscendenza.\nDal matrimonio tra Enrico XXIV e Carolina Ernestina di Erbach-Sch\u00f6nberg nacquero:"}
{"id": "2895766", "revid": "228587", "url": "https://it.wikipedia.org/wiki?curid=2895766", "title": "Manchester United Football Club 1975-1976", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 1975-1976\nStagione.\nRitornato in massima serie dopo un anno di purgatorio, il Manchester United si rivel\u00f2 una neopromossa capace di lottare fino in fondo in tutte le competizioni in cui \u00e8 impegnata, guidando la classifica del campionato per gran parte del torneo (alla fine la squadra si classificher\u00e0 terza guadagnando l'accesso in Coppa UEFA) e giungendo in finale di FA Cup, dove fu sconfitto di misura dal Southampton.\nMaglie e sponsor.\nPer la prima volta nella storia della societ\u00e0 compare uno sponsor tecnico sulle divise: si tratta di Admiral Sportswear, il cui logo viene posizionato inizialmente sulle maniche delle maglie per poi essere spostato, a met\u00e0 stagione, sulla maglia. Il colletto diviene interamente bianco con scollo a V."}
{"id": "2895769", "revid": "599013", "url": "https://it.wikipedia.org/wiki?curid=2895769", "title": "Mulino a biglie", "text": "Un mulino a biglie (o mulino a sfere o mulino a palle) \u00e8 un tipo di mulino utilizzato per macinare materiali in polvere finissima da utilizzare in processi di preparazione di minerali, medicazioni, vernici, pirotecnica e ceramica.\nStoria.\nI dispositivi per scuotere materiali insieme con sfere dure potrebbero essere antichi, ma \u00e8 solo a partire dalla rivoluzione industriale, con l'invenzione della forza vapore, che \u00e8 divenuto possibile costruire macchine per tale scopo. Nel 1870 ne viene riferito l'uso nella macinazione di selce per ceramica.\nDescrizione.\nUn mulino a biglie, una specie di tritatutto, \u00e8 un apparecchio cilindrico usato per macinare (o miscelare) materiali come minerali, sostanze chimiche, materie prime per la ceramica e colori. I mulini a sfere di tipo gravitazionale ruotano attorno ad un asse orizzontale, parzialmente riempiti con il materiale da triturare pi\u00f9 i \"mezzi\" di macinazione, che possono essere elementi diversificati, come sfere in ceramica, ciottoli di selce e biglie in acciaio inox. All'interno si verifica un effetto a cascata che riduce il materiale in polvere finissima. I mulini a biglie industriali possono funzionare in modo continuato, alimentati da un lato e svuotati dall'altro.\nI grandi mulini a sfere per medie dimensioni ruotano meccanicamente attorno al loro asse, ma quelli piccoli in genere sono costituiti da un contenitore cilindrico tappato posto su due alberi di trasmissione (pulegge e cinghie sono utilizzate per trasmettere il moto rotatorio). Le barilatura (\"rock tumbler\") funziona in base allo stesso principio. I mulini a biglie vengono anche utilizzati in pirotecnica e nella produzione di polvere nera, ma non possono essere utilizzati nella preparazione di alcune miscele pirotecniche come la polvere scintillante a causa della loro sensibilit\u00e0 agli urti. I mulini a sfere di alta qualit\u00e0 sono costosi e potenzialmente sono in grado di triturare le particelle della miscela fino a 5 \u00b5m, aumentando enormemente l'area di superficie e le velocit\u00e0 di reazione. La velocit\u00e0 di rotazione del meccanismo deve rimanere al di sotto di una certa velocit\u00e0 critica, ovvero quella velocit\u00e0 al di sopra della quale le sfere d'acciaio (che sono responsabili della triturazione delle particelle) iniziano a ruotare lungo il bordo del cilindro senza causare pi\u00f9 ulteriore triturazione.\nI mulini a biglie, oltre che per la macinatura, sono utilizzati estensivamente nel processo di saldatura meccanica, nella saldatura a freddo, allo scopo di produrre leghe dalle polveri. Uno dei mulini a sfere pi\u00f9 comunemente usato \u00e8 lo SPEX.\nMezzi di macinatura.\nCi sono molti tipi di mezzi per la macinatura adatti ad essere impiegati in un mulino a sfere, avendo ogni materiale le sue propriet\u00e0 specifiche e i suoi vantaggi. Comuni in alcune applicazioni sono le sfere di acciaio inossidabile. Anche se di solito molto efficaci, a causa della loro elevata densit\u00e0 e bassa contaminazione del materiale lavorato, le sfere di acciaio inossidabile non sono per\u00f2 adatte per alcune applicazioni, tra cui:\nI mezzi di allumina ad alta densit\u00e0 (90-95% di allumina) sono ampiamente usati nell'industria ceramica per macinare materiale argilloso, fritte, smalti e altri ingredienti. Sono pi\u00f9 costosi di quelli di silice/quarzo (\"silex\") ma pi\u00f9 efficienti.\nVariet\u00e0.\nAccanto al mulino a sfere comune vi \u00e8 un secondo tipo chiamato mulino a biglie (o a sfere) planetario (\"Planetary Mill Ball\"), pi\u00f9 piccolo del precedente, utilizzato principalmente nei laboratori per la macinazione di campioni di materiali in dimensioni molto piccole. Un mulino a sfere planetario \u00e8 costituito da almeno un contenitore (\"jar\") per la macinazione disposto eccentricamente su una cosiddetta ruota solare, la cui direzione del movimento \u00e8 opposta a quella dei contenitori (\"jar\") per la macinazione (rapporto: 1:-2 o 1:-1 o altro).\nLe sfere in questi contenitori di macinazione sono soggette a movimenti rotazionali sovrapposti, le cosiddette forze di Coriolis. La differenza di velocit\u00e0 tra le palle e i contenitori (\"jar\") produce un'interazione tra le forze di attrito e quelle di impatto, liberando energie ad alta dinamica, producendo un grado di riduzione delle dimensioni del mulino a sfere planetario alto e molto efficace."}
{"id": "2895772", "revid": "132266", "url": "https://it.wikipedia.org/wiki?curid=2895772", "title": "Cinofilippino", "text": ""}
{"id": "2895775", "revid": "1543377", "url": "https://it.wikipedia.org/wiki?curid=2895775", "title": "Drosophilidae", "text": "I drosofilidi (Drosophilidae , \u00e8 una grande famiglia cosmopolita di insetti dell'ordine dei ditteri (Brachycera: Cyclorrhapha: Acalyptratae). Insieme agli Ephydridae costituiscono il gruppo pi\u00f9 rappresentativo della superfamiglia Ephydroidea, in passato denominata anche Drosophiloidea.\nPer estensione, i drosofilidi si identificano inevitabilmente con la specie \"Drosophila melanogaster\", meglio conosciuta come \"moscerino della frutta\" o \"moscerino dell'aceto\", uno degli organismi viventi maggiormente studiati in campo biologico e, soprattutto, genetico. Il genere \"Drosophila\" rientra fra i ditteri pi\u00f9 familiari perch\u00e9 il regime dietetico degli adulti e delle larve lo porta ad essere un insetto associato agli ambienti antropizzati, comprese le abitazioni. La denominazione comune \"moscerino\" fa infatti riferimento, oltre che ad una vasta gamma di ditteri nematoceri, proprio alle drosofile, per quanto spesso si confondano con essi altri acaliptrati dalla morfologia simile. D'altra parte, gli stessi entomologi usano spesso la morfologia delle drosofile come modello di riferimento nell'introduzione alla descrizione di acaliptrati meno familiari apparentemente simili ai drosofilidi.\nDescrizione.\nAdulto.\nGli adulti sono moscerini di piccole dimensioni, in genere con corpo lungo 2-4 mm, raramente fino a 6\u20137\u00a0mm. La livrea ha colori variabili dal giallo al bruno al nero, spesso con pigmentazioni zonali sul torace e sull'addome in forma di strisce, bande o macchie. Il tegumento \u00e8 lucido oppure ha un aspetto pruinoso. Gli occhi sono in genere rossi e brillanti, le ali completamente ialine o con aree scure o, pi\u00f9 raramente, uniformemente scure. In alcune specie si riscontra il dimorfismo sessuale, con varie manifestazioni.\nIl capo \u00e8 globoso, con occhi ben distanziati e pubescenti, raramente glabri. Sono presenti tre setole orbitali, in genere con l'anteriore proclinata e le due posteriori reclinate; la loro posizione varia, ma l'anteriore \u00e8 spesso inserita pi\u00f9 internamente rispetto alle altre due. La regione postfrontale presenta due setole ocellari di vario sviluppo, proclinate, due paia di setole verticali (interne ed esterne) ben sviluppate, un paio di setole postocellari convergenti e di vario sviluppo, solo raramente assenti. La chetotassi \u00e8 inoltre caratterizzata dalla presenza di microtrichi pi\u00f9 o meno densi nell'area frontale e nel triangolo ocellare, una serie di brevi setole postoculari e una di setole genuali. Presenti, infine, le vibrisse e pi\u00f9 setole sottovibrissali. Le antenne sono brevi, di tipo aristato, con primo flagellomero leggermente allungato e arista dorsale, generalmente piumosa.\nIl torace \u00e8 moderatamente convesso, con scuto rivestito da una rada pubescenza e scutello glabro. Chetotassi dorsale composta da due paia di setole dorsocentrali (raramente un paio o pi\u00f9 di due paia), peli acrosticali allineati file di numero pari (2-8) oppure irregolarmente distribuiti, due paia di setole scutellari. Al margine dello scuto, su ogni lato, sono presenti una o due setole omerali, due notopleurali, due sopralari, di cui una presuturale, in genere poco sviluppata, e una postsuturale, una postalare. Le pleure sono glabre con 1-3 setole sull'episterno ventrale e, talvolta, sulla propleura. Le zampe sono moderatamente lunghe e sottili, rivestite da una rada pubescenza con setole preapicali sulla faccia dorsale delle tibie.\nLe ali sono relativamente larghe, con lobo anale e alula moderatamente sviluppati. La costa si estende fino alla terminazione della media e presenta le due fratture (omerale e subcostale) alle quali pu\u00f2 aggiungersi una terza prima della confluenza dell'omerale (costagiale). La subcosta \u00e8 ridotta ad un tratto prossimale oppure si fonde distalmente con il ramo anteriore della radio. La radio si divide in tre rami: R1 \u00e8 breve, robusta e ricurva e termina entro la met\u00e0 basale del margine costale; R4+5 \u00e8 lunga, leggermente convessa sul lato anteriore e termina sull'apice dell'ala. Il ramo R2+3 pu\u00f2 avere varie conformazioni e terminare sul margine costale dalla sua met\u00e0 in poi. In alcuni generi ha la conformazione tipica di molti Acaliptrati, presentandosi lunga, leggermente convessa verso il margine costale nel tratto intermedio e poi leggermente concava nel tratto terminale, confluendo nel terzo distale del margine costale. In varie specie appartenenti a diversi generi pu\u00f2 invece formare una netta curvatura in avanti e terminare in posizione pi\u00f9 prossimale, generalmente nella met\u00e0 distale del margine. Singolare \u00e8 la presenza, in alcune specie dei generi \"Jeannelopsis\" e \"Scaptomyza\", di una serie di brevi vene trasversali che collegano la costa alla vena R2+3. La media \u00e8 indivisa e confluisce poco dopo l'apice sul margine posteriore. In alcuni generi (\"Stegana\", \"Leucophenga\") \u00e8 pi\u00f9 o meno convergente con R4+5 verso l'apice fino a confluire nettamente sull'apice con il ramo posteriore della radio (\"Pseudostegana\"). La cubito \u00e8 suddivisa in due rami CuA1 e CuA2, il primo lungo e confluente sul margine posteriore dell'ala, il secondo breve e trasversale, confluente sull'anale. Vena A1+CuA2 relativamente breve e incompleta. Le nervature trasversali radio-mediale (r-m) e medio-cubitale discale (dm-cu) sempre presenti, con l'ultima posizionata in prossimit\u00e0 del margine, lunga quanto il tratto terminale di CuA1. La vena medio-cubitale basale \u00e8 invece presente solo in pochi generi (\"Apenthecia\", \"Cacoxenus\", \"Soederbomia\", \"Stegana\", \"Amiota\"), di conseguenza la cellula discale \u00e8 generalmente fusa con la seconda basale. La cellula cup \u00e8 presente ma di limitato sviluppo.\nNel complesso, la conformazione della nervatura \u00e8 alquanto eterogenea e presenta in generale convergenze trasversali fra i vari generi, perci\u00f2 per la maggior parte dei caratteri non si pu\u00f2 definire un modello veramente rappresentativo per singoli generi o gruppi di essi. Ad esempio, la vena R2+3 si presenta solo leggermente convessa in \"Drosophila funebris\", mentre in \"Drosophila reticulata\" ha una netta conformazione a S. La marcata curvatura verso il margine costale si riscontra anche in varie specie appartenenti ad altri generi (\"Tambourella\", \"Scaptomyza\", \"Hypselothyrea\", \"Dettopsomyia\", ecc.). Analogamente, la presenza delle vene trasversa tra la costa e R2+3 nel genere \"Scaptomyza\" ricorre solo in \"Scaptomyza albovittata\", mentre lo stesso carattere \u00e8 condiviso in tutte e tre le specie del genere \"Jeannelopsis\".\nL'addome \u00e8 composto da sei uriti apparenti nel maschio e sette nella femmina. Gli uriti terminali del maschio sono simmetrici.\nStadi giovanili.\nLa larva \u00e8 apoda e acefala, di forma cilindrica, affusolata anteriormente e tronca o pi\u00f9 o meno arrotondata posteriormente, ma con ultimo urite sottile e pi\u00f9 o meno allungato. \u00c8 provvista di denti o aree ambulacrali ventrali nei segmenti addominali. Il tegumento \u00e8 di colore bianco, spesso pigmentato di bruno o nero in corrispondenza degli uncini e dei processi respiratori caudali. Lo sviluppo passa attraverso tre stadi di larva; quelle di prima et\u00e0 sono metapneuste, le altre anfipneuste, con stigmi ubicati nel primo segmento toracico e nell'ultimo addominale. Gli stigmi toracici sono provvisti di un ciuffo di filamenti retrattili, quelli posteriori sono di forma bastoncellare, strettamente ravvicinati e portati all'apice dell'ultimo segmento.\nIl pupario \u00e8 lungo 2\u20135\u00a0mm, di colore variabile dal rosso pallido al bruno o al nero. Ha un profilo ellittico alla vista dorsale, leggermente convesso alla vista laterale, a volte con il lato ventrale appiattito, con stigmi prominenti, in particolare quelli anteriori, spesso portati da processi pi\u00f9 o meno lunghi. La faccia dorsale mostra una segmentazione dovuta alla presenza di file trasversali di denti.\nBiologia.\nIl comportamento trofico delle larve varia secondo i generi e le specie, tuttavia la maggior parte dei drosofilidi \u00e8 associata a substrati organici, per lo pi\u00f9 di origine vegetale, marcescenti o in fermentazione e si ritiene che si nutrano di microrganismi, come lieviti, funghi e batteri. Le larve dei drosofilidi si rinvengono spesso nella frutta marcia, nei corpi fruttiferi deteriorati dei funghi, negli organi vegetali carnosi marcescenti oppure, nel caso di alcune specie, nei fiori e nei fluidi emessi dalle ferite degli alberi. Gli adulti si rinvengono facilmente in prossimit\u00e0 di resti vegetali in stato di decomposizione e sono particolarmente attratti dai processi fermentativi per mezzo di stimolazioni di natura chimica. In particolare \u00e8 stato riscontrato che gli adulti di \"Drosophila\" sono attratti dall'acido acetico prodotto dai processi microbici di fermentazione della frutta. Non a caso le drosofile sono comunemente chiamate \"moscerini della frutta\" oppure \"moscerini dell'aceto\" in quanto attratte dai processi fermentativi attuati dai lieviti nella frutta in decomposizione e nel mosto d'uva.\nL'associazione tra dittero e microrganismi, con particolare riferimento ai lieviti, avrebbe un ruolo significativo nel condizionare l'ovideposizione e lo sviluppo larvale. In particolare, \u00e8 stato riscontrato che differenti combinazioni di lieviti e substrati fermentativi hanno riflessi sulla dimensione dell'ala nell'adulto in tre specie di \"Drosophila\".\nA fronte della microfagia ampiamente ricorrente nella famiglia, fra i drosofilidi si riscontrano anche casi di fitofagia e di zoofagia. Nei generi \"Scaptomyza\" e \"Lordiphosa\" sono infatti comprese specie le cui larve sono fillominatrici. Le larve di altri generi, invece, si comportano come parassitoidi ectofagi o come predatrici di altri insetti, per lo pi\u00f9 Rincoti Omotteri. I drosofilidi predatori di maggiore importanza rientrano nel genere \"Acletoxenus\", le cui larve sono associate agli Aleurodidi. Altri drosofilidi entomofagi sono compresi nei generi \"Gitona\" e \"Cacoxenus\".\nL'habitat, strettamente associato al regime alimentare delle larve, \u00e8 rappresentato da un'ampia gamma, che va dagli ambienti antropizzati ai pascoli alpini, alle foreste.\nLo studio dell'etologia di alcune specie di \"Drosophila\" ha messo in evidenza che nel corteggiamento entrano in gioco stimoli sensoriali, da parte sia del maschio sia della femmina, che si manifestano con la produzione di suoni, l'emissione di feromoni e l'esecuzione di particolari movimenti nel volo.\nImportanza.\nL'importanza dei drosofilidi come organismi dannosi \u00e8 marginale se si considera che questi insetti si sviluppano per lo pi\u00f9 in alimenti vegetali gi\u00e0 interessati da altri processi di alterazione in atto; nonostante ci\u00f2 possono rivelarsi fastidiosi perch\u00e9 tendono a proliferare nei contenitori dei rifiuti organici e mostrarsi invadenti in ambienti domestici o altri luoghi frequentati dall'uomo dove sono in corso fermentazioni.\nPi\u00f9 importante \u00e8 invece il contributo offerto da alcune specie del genere \"Drosophila\", impiegati come organismi modello negli studi di citologia, genetica, fisiologia ed etologia. La specie \"Drosophila melanogaster\", in particolare, \u00e8 uno degli organismi viventi meglio conosciuti nel campo della biologia e delle biotecnologie.\nSistematica e filogenesi.\nSistematica dei drosofilidi.\nLa notevole mole di documentazione prodotta da oltre un secolo di studi sulle \"Drosophila\" fanno s\u00ec che alcune specie di questo genere rientrino fra gli organismi viventi meglio conosciuti. Le conoscenze relative alla filogenesi e alla tassonomia sono invece ancora in uno stato di provvisoriet\u00e0. Basti pensare che negli anni ottanta si conoscevano 2500-3000 specie, numero che \u00e8 aumentato a 3500 negli anni novanta e che attualmente supera i 4000.\nParticolarmente intenso \u00e8 stato il lavoro di riclassificazione negli ultimi decenni: la letteratura sui drosofilidi ha infatti prodotto nel tempo un nutrito elenco di specie e generi, con oltre 6000 nomi, di cui molti sono stati sinonimizzati, ridefiniti o annullati perch\u00e9 non validi. Particolarmente elevato \u00e8 il numero complessivo di nomi non validi (\"nomina nuda\", \"nomina dubia\", errori di trascrizione), di sinonimi e di omonimi. Un aspetto singolare \u00e8 l'elevato numero di nomi associato al genere \"Drosophila\": fino alla fine degli anni novanta, a questo genere si attribuiva oltre la met\u00e0 delle specie dei drosofilidi, ripartite fra pi\u00f9 di dieci sottogeneri. Il BioSystematic Database of World Diptera (BDWD) riporta 2666 nomi per il genere \"Drosophila\", da cui vanno estrapolati quelli validi. Attualmente la consistenza del genere \"Drosophila\" \u00e8 stata drasticamente ridimensionata, a seguito dell'elevazione di alcuni gruppi al rango di genere e allo spostamento di numerose specie in altri generi o, addirittura, in altre famiglie. Molti aggiornamenti sono stati prodotti solo di recente, fra il 2007 e il 2010, rendendo ancora pi\u00f9 confusa la registrazione e l'inquadramento sistematico delle specie o l'estrapolazione di dati aggregati precisi. Questi ultimi hanno perci\u00f2 un mero valore orientativo.\nLe banche dati di livello mondiale di riferimento in materia di drosofilidi sono due, il BDWD, curato da Thompson \"et al.\", e il TaxoDros, curato da B\u00e4chli. Mettendo a confronto i due database, si rilevano marcate incongruenze per quanto riguarda il numero di specie, la loro collocazione sistematica a livello di genere, l'inquadramento sistematico di alcuni generi o sottogeneri. Va tuttavia precisato che mentre il TaxoDros \u00e8 soggetto ad un continuo e frequente aggiornamento, il BDWD si presenta ormai obsoleto nell'ambito dei drosofilidi, in quanto mancano riferimenti alle specie classificate o riclassificate dopo il 2008. Va inoltre specificato che il TaxoDros \u00e8 strutturato per fare riferimento allo sviluppo dell'albero filogenetico interno, fornendo perci\u00f2 maggiori informazioni in merito al raggruppamento delle specie in \"taxa\" e clade di vario rango.\nStoricamente la famiglia dei Drosofilidae si suddivide in due sottofamiglie, Drosophilinae e Steganinae, a loro volta ripartite in trib\u00f9 e, alcune di queste, in gruppi di generi di rango inferiore (sottotrib\u00f9 e infratrib\u00f9). Secondo i pi\u00f9 recenti inquadramenti, il numero di generi viventi \u00e8 di 74, a cui si aggiungono tre generi estinti. Facendo riferimento al TaxoDros, la collocazione sistematica di alcuni generi \u00e8 incerta e trovano perci\u00f2 posizione come \"incertae sedis\" nell'ambito della famiglia o di \"taxa\" di rango inferiore. Quasi tutti i generi, comunque, sono compresi in una delle due sottofamiglie, con l'eccezione di \"Apacrochaeta\", \"Carinophortica\" e \"Sphyrnoceps\". Il numero complessivo di specie, comprendendo anche i fossili, si attesterebbe attualmente intorno alle 4100 unit\u00e0, escludendo i sinonimi, i \"nomina dubia\" e i \"nomina nuda\". Questo numero va in ogni modo interpretato come valore orientativo in quanto soggetto ad un continuo aggiornamento e facente riferimento alle collezioni mondiali e ad una complessa bibliografia prodotta dalla seconda met\u00e0 del XVIII secolo al 2010.\nSuddivisione sistematica.\nLa suddivisione in taxa di rango superiore a quello di generi \u00e8 la seguente:\nDalle due sottofamiglie restano esclusi, come Drosophilidae \"incertae sedis\", tre generi: \"Apacrochaeta\" e \"Sphyrnoceps\", ciascuno con una sola specie, e \"Carinophortica\", privo di specie. Grimaldi (1990) considera riporta \"Apacrochaeta\" come \"incertae sedis\", mentre include \"Sphyrnoceps\" fra i Drosophilinae. Per quanto concerne \"Carinophortica\", essendo privo di specie dovrebbe essere invalidato come \"nomen nudum\", ma questa operazione non \u00e8 formalizzata, perci\u00f2 resta citato in letteratura come nome valido. Il nome \"Carinophortica\" \u00e8 menzionato in una sola occorrenza in una pubblicazione di Duda (1923) che cataloga i drosofilidi della regione orientale e di quella australasiana della collezione del Museo Nazionale Ungherese di Budapest: a pagina 36, Duda indica i caratteri differenziali fra il genere \"Phorticella\" e i generi \"Phortica\", \"Zaprionus\" e \"Carinophortica\". Quest'ultimo \u00e8 menzionato come nuovo genere, tuttavia non fa alcun riferimento al suo olotipo.\nGeneri e sottogeneri.\nIn letteratura sono stati prodotti circa 240 nomi che fanno riferimento a generi o sottogeneri dei drosofilidi. In realt\u00e0, circa la met\u00e0 di questi vanno considerati come sinonimi oppure come nomi non validi, in quanto i nomi validi dei generi e dei sottogeneri si riducono a circa 120. Sulla base dei dati riportati nel TaxoDros, attualmente sono riconosciuti 78 generi di drosofilidi, di cui tre estinti e un quarto da considerare come \"nomen nudum\". Le specie viventi si distribuiscono pertanto fra 74 generi. Il quadro complessivo si riassume come segue:\nLa definizione delle chiavi di determinazione \u00e8 ancora incompleta e nell'ambito di alcuni generi \u00e8 ancora difficile discernere fra i differenti sottogeneri.\nDrosofilidi fossili.\nDiversi sono i fossili attribuiti alla famiglia dei Drosofilidi, tre dei quali appartenenti, come si \u00e8 detto a generi estinti:\n\"E. succini\" \u00e8 presumibilmente il fossile pi\u00f9 antico, in quanto le inclusioni dell'ambra baltica risalgono ad un periodo datato tra la fine dell'Eocene e l'inizio dell'Oligocene. Le inclusioni dell'ambra dominicana sono invece pi\u00f9 recenti e risalgono al Miocene o, al massimo, alla fine dell'Oligocene.\nGli altri reperti fossili appartengono invece a generi esistenti e sono datati, secondo il ritrovamento, fra la fine dell'Oligocene e l'inizio del Miocene o, alcune specie, a periodi ancora pi\u00f9 recenti:\nFilogenesi.\nLa dimensione di questa famiglia ha fatto s\u00ec da essere considerata un termine di riferimento chiave nella definizione delle relazioni filogenetiche fra gli Acalyptratae. La stessa famiglia ha dato in passato il nome alla superfamiglia dei Drosophiloidea, che si identifica sostanzialmente con l'attuale superfamiglia degli Ephydroidea. A prescindere dall'inquadramento delle \"famiglie minori\", per lo pi\u00f9 composte da poche decine o, al massimo poche centinaia di specie, l'impianto della cladistica di una parte degli Acaliptrati si \u00e8 sviluppato intorno alle relazioni fra tre grandi famiglie, quelle dei Chloropidae, degli Ephydridae e dei Drosophilidae. La posizione delle altre famiglie, non ancora del tutto definita, si \u00e8 sviluppata in base alla loro affinit\u00e0 morfologica e funzionale con gruppi appartenenti alle tre citate. A cavallo fra anni sessanta e gli anni settanta, si erano delineati due distinti orientamenti: da un lato Hennig distingueva due superfamiglie, Drosophiloidea e Chloropoidea, inserendo nella prima i Drosophilidae e gli Ephydridae e nella seconda i Chloropidae, da un altro Colless e D.K. McAlpine consideravano un ampio raggruppamento (Drosophiloidea) in cui facevano confluire le tre famiglie e i gruppi ad esse affini. Negli stessi anni si era proposta una terza posizione, quella di Griffiths, che includeva in gruppo di famiglie affini ai Chloropidae nella grande superfamiglia dei Muscoidea, distinguendola perci\u00f2 dai Drosophiloidea. L'impostazione di Griffiths, per quanto apparentemente vicina a quella di Hennigs, in realt\u00e0 divergeva sostanzialmente perch\u00e9 basata sulla natura parafiletica degli Acaliptrati.\nDalla met\u00e0 degli anni settanta, si deline\u00f2 un sostanziale consenso nel mantenere i Chloropidae su una linea distinta da quella degli Ephydridae e dei Drosophilidae e gli stessi Colless e D.K. McAlpine convennero su questa distinzione. Ephydridae e Drosophilidae pertanto facevano parte di un clade specifico, comprendente anche alcune piccole famiglie, corrispondente alla superfamiglia Drosophiloidea \"sensu stricto\". Questo raggruppamento \u00e8 stato rinominato da McAlpine (1989) come Ephydroidea in ottemperanza agli articoli 35 e 36 del Codice Internazionale di Nomenclatura Zoologica, che impongono la derivazione del nome di un \"taxon\" da quello inferiore di pi\u00f9 antica definizione. Sulle relazioni fra Drosophilidae, Ephydridae e le famiglie minori morfologicamente affini si sono sviluppate due differenti interpretazioni alla fine degli anni ottanta. J.F. McAlpine (1989) mette in stretta relazione i Drosophilidae con i Camillidae in rapporto al resto degli Ephydroidea e considera i Curtonotidae la linea primitiva rispetto al resto della superfamiglia; al contrario, Grimaldi (1990) stabilisce una correlazione stretta tra Curtonotidae e Drosophilidae, in rapporto al resto degli Ephydroidea:\nMalgrado l'eteroneit\u00e0 morfologica, il carattere monofiletico dei Drosophilidae \u00e8 ampiamente supportato, per quanto ci siano divergenze in merito alle autapomorfie. McAlpine individua le seguenti autapomorfie:\nGrimaldi non concorda sul carattere autapomorfico della carena facciale e della pubescenza degli occhi: questi caratteri non compaiono in tutta la famiglia e si sarebbero perci\u00f2 sviluppati indipendentemente nei vari generi.\nLa divergenza in merito alle relazioni dei Drosophilidae con altre famiglie degli Ephydroidea deriva sull'analisi di differenti caratteri ai quali i due Autori attribuiscono pesi differenti. In effetti, nell'ambito degli Ephydroidea si riscontrano differenziazioni e affinit\u00e0 morfologiche che possono essere interpretate come primitive (apomorfie) o secondarie (plesiomorfie), con la conseguente derivazione di cladogrammi strutturati in modo diametralmente opposto.\nGrimaldi, basandosi sulle matrici cladistiche sviluppate nel 1972 da Griffiths e nel 1987 da Chandler, considera apomorfici per il clade Curtonotidae+Drosophilidae i seguenti caratteri:\nL'inclusione dei Camillidae in un clade distinto in rapporto alla linea Curtonotidae+Drosophilidae si basa invece sulle seguenti apomorfie:\nMcAlpine stabilisce come apomorfia fondamentale per separare tutti gli Ephydroidea dai Curtonotidae lo sviluppo incompleto della subcosta e l'eventuale fusione con il ramo anteriore della radio. Al tempo stesso, sulla base della posizione della setola orbitale proclinata e la conformazione del processo conico dorsale del primo flagellomero, caratteri ricorrenti nei Curtonotidae, nei Camillidae e nei Drosophilidae, stabilisce che la famiglia dei Drosophilidae \u00e8 filogeneticamente pi\u00f9 affine ai Camillidae e ai Curtonotidae rispetto agli Ephydridae e ai Diastatidae. Infine considera l'assenza della medio-cubitale basale un carattere sviluppato in modo indipendente nell'ambito della superfamiglia e non interpretabile, di conseguenza, come apomorfico.\nDistribuzione.\nI Drosofilidi sono una famiglia cosmopolita, con un'ampia distribuzione in tutto il mondo, ma tendono a concentrarsi, in termini di biodiversit\u00e0, nelle regioni tropicali di tutti i continenti. La distribuzione dei vari generi \u00e8 riassunta come segue:\nSecondo il catalogo Fauna Europaea, in Europa, la sottofamiglia dei Drosophilinae \u00e8 rappresentata solo dalla sottotrib\u00f9 dei Drosophilina, con nove generi, mentre la sottofamiglia degli Steganinae \u00e8 rappresentata da tutti i sottogruppi, con 7 generi:\nNel complesso sono presenti 118 specie, ma secondo il TaxoDros, il numero dei Drosophilidi europei ammonterebbe a 121.\nIn Italia \u00e8 segnalata la presenza di 42 specie appartenenti a 13 generi. Sono rappresentati i generi \"Drosophila\", con 23 specie, \"Lordiphosa\" e \"Scaptomyza\" con tre, \"Leucophenga\", \"Phortica\" e \"Scaptodrosophila\" con due. Sono inoltre presenti, ciascuno con una specie, i generi \"Acletoxenus\", \"Amiota\", \"Cacoxenus\", \"Chymomyza\", \"Gitona\", \"Hirtodrosophila\", \"Stegana\"."}
{"id": "2895778", "revid": "31232493", "url": "https://it.wikipedia.org/wiki?curid=2895778", "title": "Epoca imperiale", "text": ""}
{"id": "2895780", "revid": "287204", "url": "https://it.wikipedia.org/wiki?curid=2895780", "title": "18294 Rudenko", "text": "18294 Rudenko \u00e8 un asteroide della fascia principale. Scoperto nel 1978, presenta un'orbita caratterizzata da un semiasse maggiore pari a 2,2762987\u00a0UA e da un'eccentricit\u00e0 di 0,1980126, inclinata di 6,49318\u00b0 rispetto all'eclittica."}
{"id": "2895781", "revid": "287204", "url": "https://it.wikipedia.org/wiki?curid=2895781", "title": "18293 Pilyugin", "text": "18293 Pilyugin \u00e8 un asteroide della fascia principale. Scoperto nel 1978, presenta un'orbita caratterizzata da un semiasse maggiore pari a 2,3485809\u00a0UA e da un'eccentricit\u00e0 di 0,2221284, inclinata di 4,49187\u00b0 rispetto all'eclittica."}
{"id": "2895785", "revid": "287204", "url": "https://it.wikipedia.org/wiki?curid=2895785", "title": "13477 Utkin", "text": "13477 Utkin \u00e8 un asteroide della fascia principale. Scoperto nel 1975, presenta un'orbita caratterizzata da un semiasse maggiore pari a 2,4486615\u00a0UA e da un'eccentricit\u00e0 di 0,1448813, inclinata di 8,46489\u00b0 rispetto all'eclittica."}
{"id": "2895786", "revid": "125864854", "url": "https://it.wikipedia.org/wiki?curid=2895786", "title": "Impy Superstar - Missione Luna Park", "text": "Impy Superstar - Missione Luna Park (\"Urmel voll in Fahrt\") \u00e8 un film d'animazione realizzato in CGI tedesco del 2008, diretto da Reinhard Klooss e Holger Tappe. Il film \u00e8 il sequel di \"Impy e il mistero dell'isola magica\" del 2006.\nFra i doppiatori dell'adattamento italiano c'\u00e8 anche il cantante Marco Carta.\nTrama.\nUn piccolo dinosauro di nome Impy vive felicemente sull'isola di Hula-Hula. \u00c8 il suo compleanno e gli viene regalata una sorellina di nome Bab\u00f9, un panda che li ha mangiato tutta la torta di compleanno. Per\u00f2, con il passare del tempo, Impy ne diventa geloso e decide di scappare dall'isola. Dopo qualche peripezia per\u00f2 si riappacificher\u00e0 con tutti."}
{"id": "2895788", "revid": "287204", "url": "https://it.wikipedia.org/wiki?curid=2895788", "title": "13479 Vet", "text": "13479 Vet \u00e8 un asteroide della fascia principale. Scoperto nel 1977, presenta un'orbita caratterizzata da un semiasse maggiore pari a 2,3068982\u00a0UA e da un'eccentricit\u00e0 di 0,1878997, inclinata di 6,97506\u00b0 rispetto all'eclittica."}
{"id": "2895796", "revid": "287204", "url": "https://it.wikipedia.org/wiki?curid=2895796", "title": "Virsl\u012bga 2009", "text": "L'edizione 2009 della Virsl\u012bga fu la 18\u00aa del massimo campionato lettone di calcio dalla ritrovata indipendenza e la 35\u00aa con questa denominazione; vide la vittoria finale dello Metalurgs Liepaja, giunto al suo secondo titolo. Il capocannoniere con 30 reti \u00e8 stato Kristaps Grebis del Metalurgs Liepaja.\nNovit\u00e0.\nL'Olimps R\u012bga \u00e8 stato retrocesso dopo aver chiuso il precedente campionato all'ultimo posto. Il Daugava R\u012bga, primo nella seconda divisione, venne promosso.\nIl Bl\u0101zma vinse lo spareggio promozione/retrocessione contro il Tranzit Ventspils con un 6-1 totale fra andata e ritorno. Ciononostante, a causa di ritiri o fusioni di altre squadre, il Tranzit fu ripescato.\nL'FK R\u012bga si ritir\u00f2 dalla manifestazione prima del suo inizio a causa dei debiti economici. La societ\u00e0 decise quindi di fondersi con il JFK Olimps R\u012bga dando origine cos\u00ec al nuovo club del JFK Olimps/RFS. Ci\u00f2 salv\u00f2 l'Olimps dalla retrocessione, in quanto cos\u00ec facendo riacquist\u00f2 il diritto a partecipare alla Virsl\u012bga.\nIl 12 gennaio 2009 anche il Vindava annunci\u00f2 il suo ritiro dalla manifestazione per problemi finanziari.\nL'FK J\u016brmala divenne J\u016brmala-VV.\nAnche l'FC Daugava Daugavpils e il Dinaburg FC si fusero mantenendo il nome del Dinaburg FC. Come risultato di questa fusione, il nuovo club ottenne il diritto al posto in UEFA Europa League 2009-2010 ottenuto sul campo dal Dinaburg; il Daugava Daugavpils milit\u00f2, invece, come squadra riserve in 1. L\u012bga.\nFormula.\nA causa dei numerosi cambiamenti, non fu possibile garantire il solito numero di 10 squadre partecipanti, sceso a 9. Cos\u00ec anche la formula della competizione venne modificata, con l'abolizione delle poule scudetto e retrocessione, e l'aggiunta di due gironi in pi\u00f9 (andata e ritorno + andata e ritorno) per un totale di 32 giornate.\nLa squadra campione di Lettonia ha il diritto a partecipare alla UEFA Champions League 2010-2011, partendo dal secondo turno preliminare.\nLe squadre classificate al secondo e terzo posto sono ammesse alla UEFA Europa League 2010-2011, partendo rispettivamente dal secondo e dal primo turno preliminare.\nRetrocede direttamente alla categoria inferiore l'ultima in classifica, mentre la penultima disputa uno spareggio contro la seconda classificata della seconda divisione.\nControversia.\nA 6 giornate dal termine della stagione la squadra del Dinaburg FC, fu condannata all'ultimo posto a tavolino e quindi retrocessa d'ufficio per uno scandalo relativo al calcioscommesse che aveva visto coinvolti il presidente O\u013cegs Gavrilovs e l'allenatore georgiano Tamaz Pertia. Le 6 partite che avrebbe dovuto disputare da quel momento fino alla fine del campionato furono considerate tutte concluse 0-3 a vantaggio della squadra avversaria."}
{"id": "2895798", "revid": "223320", "url": "https://it.wikipedia.org/wiki?curid=2895798", "title": "Impy superstar - Missione Luna Park", "text": ""}
{"id": "2895799", "revid": "1442080", "url": "https://it.wikipedia.org/wiki?curid=2895799", "title": "Acetanaerobacterium", "text": "Acetanaerobacterium \u00e8 un genere di batterio appartenente alla famiglia delle Clostridiaceae."}
{"id": "2895801", "revid": "729019", "url": "https://it.wikipedia.org/wiki?curid=2895801", "title": "Barbara Cola (album)", "text": "Barbara Cola \u00e8 l'eponimo titolo dell'album di debutto della cantante pop italiana Barbara Cola, pubblicato nel 1995 dall'etichetta discografica BMG.\nIl disco contiene il brano \"In amore\", canzone portata al Festival di Sanremo di quell'anno dalla cantante insieme a Gianni Morandi, classificatasi seconda nell'ambito della manifestazione. \u00c8 stato prodotto da Alessandro Blasetti."}
{"id": "2895806", "revid": "287204", "url": "https://it.wikipedia.org/wiki?curid=2895806", "title": "Distretto di Bach Thong", "text": "Il distretto di Bach Thong (vietnamita: \"B\u1ea1ch Th\u00f4ng\") \u00e8 un distretto (\"huy\u1ec7n\") del Vietnam che nel 2019 contava 31.061 abitanti.\nOccupa una superficie di 546 km\u00b2 nella provincia di Bac Kan. Ha come capitale Phu Thong."}
{"id": "2895807", "revid": "767487", "url": "https://it.wikipedia.org/wiki?curid=2895807", "title": "WCT Finals 1981", "text": "Il WCT Finals 1981 \u00e8 stato un torneo di tennis giocato sul sintetico indoor. \u00c8 stata la 9\u00aa edizione del torneo, che fa parte del Volvo Grand Prix 1980. Il torneo si \u00e8 giocato al Reunion Arena di Dallas negli Stati Uniti dal 27 aprile al 3 maggio 1981.\nCampioni.\nSingolare maschile.\n John McEnroe ha battuto in finale Johan Kriek 6\u20131, 6\u20132, 6\u20134\nCollegamenti esterni.\n "}
{"id": "2895809", "revid": "113133477", "url": "https://it.wikipedia.org/wiki?curid=2895809", "title": "Necropoli di San Clemente", "text": "La necropoli di San Clemente a Nuceria Alfaterna \u00e8 un complesso di sepolture che, allo stato attuale delle ricerche, \u00e8 da riferirsi soprattutto a una prima epoca imperiale (I secolo d.C.) e a un'epoca tardo-imperiale (IV-V secolo). Esistono per\u00f2 anche interessantissimi ritrovamenti appartenenti a una fase archeologica pi\u00f9 antica, di epoca ellenistica, attualmente ancora poco esplorata. \nNella necropoli di et\u00e0 tardo-imperiale \u00e8 di particolar importanza la singolare tomba n. 17, le cui iscrizioni in greco offrono un'importante testimonianza riguardo al radicamento di una locale comunit\u00e0 ebraica, la cui stessa esistenza sarebbe altrimenti ignota alle fonti storiche. Tali iscrizioni sono poi in grado di gettare nuova luce su alcuni problemi ermeneutici, aperti sul significato e sulla fisionomia da attribuire ad alcune titolazioni abbastanza ricorrenti nell'epigrafia ebraica.\nDi notevole rilievo, nella fase ellenistica della necropoli, sono le tre tombe rinvenute in uno scavo d'urgenza condotto dal 16 al 26 aprile 1993, la n. 53, la 54 e la 55. Di queste, \u00e8 soprattutto la 54 a spiccare per diversi motivi: il notevole corredo che ha restituito (nonostante fosse gi\u00e0 stata violata in antico, e parzialmente spogliata, prima dell'eruzione del Vesuvio del 79) ma, soprattutto, per il ritrovamento al suo interno di un singolare documento sul mito di \"Dioniso e i pirati tirreni\". Si tratta di un tema gi\u00e0 conosciuto dagli Inni omerici, celebrato anche nella famosa di \"kylix\" di Exekias, ma che risulta nondimeno di notevole interesse per il suo collegamento con la fondazione di Nuceria che alcune tradizioni attribuiscono proprio ai \"Tirsenoi\".\nContesto archeologico.\nLa necropoli fa parte di un pi\u00f9 generale contesto archeologico, nell'omonima localit\u00e0 di Nocera Superiore, che ha subito un'esplorazione nel settembre 1988, dopo una casuale casualmente scoperta intervenuta durante i lavori di costruzione di un tronco ferroviario della nuova linea a monte del Vesuvio ad alta velocit\u00e0: esplorato sul finire degli anni ottanta, e quindi nell'aprile 1993, il sito di San Clemente, oltre alla citata necropoli, ha restituito numerosi altri reperti e testimonianze appartenenti a diverse epoche.\nIscrizioni greco-ebraiche dalla tomba 17.\nLa tomba n. 17 ha riservato notevoli sorprese agli esploratori del sito: si tratta di una deposizione realizzata secondo la forma molto comune della 'tomba a cassa'. Per la sua realizzazione, come per altre del sito, sono stati impiegati i consueti blocchi intagliati nel locale tufo nocerino. \nLa particolarit\u00e0 consiste nella presenza, al suo interno, di tre blocchi lapidei in marmo, che gli studiosi hanno identificato come materiali di riuso, pezzi provenienti dallo spoglio o dalle rovine di un medesimo edificio perduto, anteriore alla tomba.\nIscrizioni in alfabeto greco.\nSulla superficie di due dei tre pezzi di riutilizzo, sono presenti due epigrafi in alfabeto greco, tra loro strettamente collegate, accompagnate da decorazioni simili, in cui tutto appare rimandare immediatamente a un contesto culturale di origine ebraica. \nIl blocco collocato lungo il lato sud-ovest presenta, sul lato interno della sepoltura, la raffigurazione di una \"menorah\", posta in mezzo alle due parole\n\u03a1\u0395\u0394\u03a9\u039d\u0395\u0399\u039f\u03a5C [...] \u0393\u03a1\u0391\u039c\u0391\u03a4\u0395\u039f\u03a5C\novvero \"Pedonio \"gramateus\"\".\nIl blocco posto sulla prospiciente parete nord-ovest, esibisce una scritta riferita a un personaggio femminile,\nMY\u03a1INA \u03a0RECBYTE\u03a1A [\u0393]YN\u0397 T\u039f\u03a5 \u03a1\u0395\u0394\u03a9\u039d\u0399\u039f\u03a5 (\"Mirina, \"presbytera\", moglie di Pedonio\")\naccompagnata anch'essa, ma stavolta a seguire, dalla raffigurazione del candelabro ebraico a sette braccia.\nNon stupisce l'utilizzo del greco in un contesto culturale ebraico: esso conferma il fatto ben noto \nsecondo cui la koin\u00e8, lingua franca del mediterraneo, si afferm\u00f2 nell'uso consuetudinario quale lingua degli Ebrei della diaspora.\nParticolarit\u00e0 onomastiche ed epigrafiche.\nLe due epigrafi presentano notevoli profili di novit\u00e0: prima della loro scoperta, in particolare, erano note solo altre due epigrafi in greco attribuibili alla pur note e folte comunit\u00e0 ebraiche insediate in Campania.\nOnomastica.\nUn'altra novit\u00e0 riguarda l'onomastica delle due iscrizioni, \"Pedonio\" e \"Myrina\". Anteriormente alla scoperta in territorio nocerino, entrambi gli antroponimi dei due coniugi risultavano totalmente sconosciuti; nessuna loro attestazione, ad esempio, si rinviene nei monumentali corpus di iscrizioni giudaiche compilate all'ebraista, biblista e teologo biblico Jean-Baptiste Frey (1878-1939).\nLa Comunit\u00e0 ebraica nucerina.\nEntrambi i nomi sono accompagnati dalla specificazione della carica di cui i due personaggi erano investiti, \"gramateus \" e \"presbytera\", non potendosi per\u00f2, in questo caso, parlare di novit\u00e0, poich\u00e9 entrambe le cariche, soprattutto la prima, erano gi\u00e0 conosciute da precedenti fonti epigrafiche: \"gramateus\", con la sua variante \"grammateus\", \u00e8 attestata con buona frequenza, in 28 testimonianze epigrafiche ebraiche da Roma; la seconda, sebbene pi\u00f9 rara, \u00e8 anch'essa nota da varie testimonianze, in ambito peninsulare, come a Venosa, in Calabria e a Roma), ma anche fuori dall'Italia, in ambito circummediterraneo sud-orientale, come a Malta, a Tripoli, a Creta e in Tracia.\nInterpretazione della titolatura dei due soggetti.\nEntrambi i titoli, per quanto gi\u00e0 noti, sono di incerta e oscura interpretazione, rappresentando tuttora un problema per gli esperti. Le iscrizioni di Nocera, a parere della scopritrice, permettono comunque di gettare nuova luce sul problema, chiarendone alcuni aspetti di fondo.\n\"Gramateus\".\nIl titolo del soggetto maschile, \"gramateus\", si riferisce a una carica che non \u00e8 univocamente intesa dagli studiosi: \"lettore della legge\", conoscitore della legge, esperto di questioni giuridiche, redattore di negozi e atti di stato civile (matrimonio, divorzio...), segretario della comunit\u00e0, ma anche scriba, oppure copista dei rotoli della legge, sono varie le ipotesi che compongono il vasto ventaglio delle interpretazioni avanzate dagli studiosi.\n\"Presbytera\".\nAncor pi\u00f9 oscuro \u00e8 l'attributo della personalit\u00e0 femminile: nel raro \"presbytera\", in precedenza, non era nemmeno riconoscibile con sicurezza un'esatta o autonoma consistenza, venendo spesso ritenuto quale attribuito di riflesso di un eventuale titolo o carica facente capo al marito. \nLa novit\u00e0 dell'iscrizione risiede anche nella possibilit\u00e0 di affermare, per la prima volta, l'autonoma consistenza del titolo di \"presbytera\": in questo caso infatti, non essendo posseduto dal marito Pedonio, doveva riferirsi esclusivamente alla moglie Myrina. Doveva quindi trattarsi, probabilmente, di un ruolo religioso all'interno di una comunit\u00e0 giudaica, distinto e autonomo dal ruolo, certamente amministrativo, ricadente invece sul marito.\nCaratteri della presenza ebraica a Nuceria.\nLa presenza giudaica nella Campania dell'antichit\u00e0 \u00e8 cosa ben nota dai rilevanti ritrovamenti accumulatisi nel tempo: Napoli, Pozzuoli, Bacoli, Capua, Nola, Marano, Brusciano, Pompei, Ercolano, Stabiae, Salerno, furono sede di radicate comunit\u00e0 ebraiche.\nSull'esistenza di una comunit\u00e0 ebraica a Nuceria Alfaterna, seppur probabile, si registrava invece il totale silenzio delle fonti storiche e archeologiche. Le epigrafi giudaiche di San Clemente, quindi, possono essere lette chiare testimonianze dell'insediamento di un locale comunit\u00e0 ebraica di et\u00e0 imperiale, precedentemente non conosciuta da alcuna altra fonte.\nEsse rivelano, inoltre, che la presenza ebraica non doveva essere n\u00e9 effimera n\u00e9 occasionale, ma nelle forme di una comunit\u00e0 stabilmente radicata e fortemente strutturata, tanto da richiedere la presenza di cariche istituzionali.\nNecropoli di et\u00e0 ellenistica.\nNel 1993, durante uno scavo d'urgenza condotto dal 16 al 26 aprile, furono portate alla luce tre tombe di et\u00e0 ellenistica, sepolte sotto 6 metri di depositi alluvionali. Le tombe, a cui \u00e8 stata attribuita la numerazione da 53 a 55, fanno probabilmente parte di una pi\u00f9 vasta \"facies\" archeologica ellenistica, ancora inesplorata. \nDi questo limitato gruppo, \u00e8 soprattutto la n. 54 la pi\u00f9 importante per l'interesse rivestito dal corredo sopravvissuto, nonostante la tomba sia stata violata e parzialmente spogliata in antico, prima dell'eruzione del Vesuvio del 79 che sommerse il tutto sotto uno strato di lapilli di circa mezzo metro.\nSi tratta di una tomba a cassa scavata in un unico blocco di tufo nocerino. Dell'originario ricoprimento in calcare del fiume Sarno sopravvive solo una lastra."}
{"id": "2895810", "revid": "767487", "url": "https://it.wikipedia.org/wiki?curid=2895810", "title": "Notazione grafica", "text": "L'espressione notazione grafica \u00e8 utilizzata in vari ambiti culturali.\n\u00c8 ad esempio una notazione musicale che utilizza dei simboli e delle indicazioni testuali non convenzionali per indicare il modo in cui deve essere interpretato un pezzo di musica. \u00c8 usata spesso nella musica sperimentale, che molto frequentemente \u00e8 difficile trascrivere utilizzando la notazione standard. Assume un valore particolare con Karlheinz Stockhausen e John Cage, preceduto da Christian Wolff che fu tra i primi a farne uso completamente nuovo. Fra gli sperimentatori di semiologie inedite in Europa vanno ricordati, fra gli altri, i compositori Roman Haubenstock-Ramati, Anestis Logothetis e Jim Grimm.\nIn ambito informatico \u00e8 usata per indicare determinati simboli grafici."}
{"id": "2895812", "revid": "287204", "url": "https://it.wikipedia.org/wiki?curid=2895812", "title": "Distretto di Cho Don", "text": "Il distretto di Cho Don (vietnamita: \"Ch\u1ee3 \u0110\u1ed3n\") \u00e8 un distretto (\"huy\u1ec7n\") del Vietnam che nel 2019 contava 49.554 abitanti.\nOccupa una superficie di 913 km\u00b2 nella provincia di Bac Kan. Ha come capitale Bang Lung."}
{"id": "2895813", "revid": "31233067", "url": "https://it.wikipedia.org/wiki?curid=2895813", "title": "Protocolli dei Savi Anziani di Sion", "text": ""}
{"id": "2895814", "revid": "1442080", "url": "https://it.wikipedia.org/wiki?curid=2895814", "title": "Acetanaerobacterium elongatum", "text": "Acetanaerobacterium elongatum \u00e8 una specie di batterio appartenente alla famiglia delle Clostridiaceae."}
{"id": "2895818", "revid": "287204", "url": "https://it.wikipedia.org/wiki?curid=2895818", "title": "16395 Ioannpravednyj", "text": "16395 Ioannpravednyj \u00e8 un asteroide della fascia principale. Scoperto nel 1981, presenta un'orbita caratterizzata da un semiasse maggiore pari a 2,4514626\u00a0UA e da un'eccentricit\u00e0 di 0,1414882, inclinata di 2,63994\u00b0 rispetto all'eclittica."}
{"id": "2895819", "revid": "158286", "url": "https://it.wikipedia.org/wiki?curid=2895819", "title": "Ca' Vendramin", "text": ""}
{"id": "2895820", "revid": "1442080", "url": "https://it.wikipedia.org/wiki?curid=2895820", "title": "Acetivibrio", "text": "Acetivibrio \u00e8 un genere di batterio appartenente alla famiglia delle Clostridiaceae."}
{"id": "2895823", "revid": "1442080", "url": "https://it.wikipedia.org/wiki?curid=2895823", "title": "Acetivibrio cellulolyticus", "text": "Acetivibrio cellulolyticus \u00e8 una specie di batterio appartenente alla famiglia delle Clostridiaceae."}
{"id": "2895824", "revid": "155634", "url": "https://it.wikipedia.org/wiki?curid=2895824", "title": "WCT Finals 1981 - Singolare", "text": "Il singolare del WCT Finals 1981 \u00e8 stato un torneo di tennis facente parte della categoria Grand Prix.\nJimmy Connors era il detentore del titolo, ma quest'anno non ha partecipato.\nJohn McEnroe ha battuto in finale 6\u20131, 6\u20132, 6\u20134 Johan Kriek."}
{"id": "2895825", "revid": "287204", "url": "https://it.wikipedia.org/wiki?curid=2895825", "title": "16516 Efremlevitan", "text": "16516 Efremlevitan \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 2,2871119\u00a0UA e da un'eccentricit\u00e0 di 0,1540031, inclinata di 3,40895\u00b0 rispetto all'eclittica."}
{"id": "2895826", "revid": "1442080", "url": "https://it.wikipedia.org/wiki?curid=2895826", "title": "Acetivibrio cellulosolvens", "text": "Acetivibrio cellulosolvens \u00e8 una specie di batterio appartenente alla famiglia delle Clostridiaceae."}
{"id": "2895827", "revid": "287204", "url": "https://it.wikipedia.org/wiki?curid=2895827", "title": "Distretto di Cho Moi (Bac Kan)", "text": "Il distretto di Cho Moi (vietnamita: \"Ch\u1ee3 M\u1edbi\") \u00e8 un distretto (\"huy\u1ec7n\") del Vietnam che nel 2019 contava 38.958 abitanti.\nOccupa una superficie di 606 km\u00b2 nella provincia di Bac Kan. Ha come capitale Cho Moi."}
{"id": "2895828", "revid": "1442080", "url": "https://it.wikipedia.org/wiki?curid=2895828", "title": "Acetivibrio ethanolgignens", "text": "Acetivibrio ethanolgignens \u00e8 una specie di batterio appartenente alla famiglia delle Clostridiaceae."}
{"id": "2895829", "revid": "1442080", "url": "https://it.wikipedia.org/wiki?curid=2895829", "title": "Acetivibrio multivorans", "text": "Acetivibrio multivorans \u00e8 una specie di batterio appartenente alla famiglia delle Clostridiaceae."}
{"id": "2895831", "revid": "287204", "url": "https://it.wikipedia.org/wiki?curid=2895831", "title": "15199 Rodnyanskaya", "text": "15199 Rodnyanskaya \u00e8 un asteroide della fascia principale. Scoperto nel 1974, presenta un'orbita caratterizzata da un semiasse maggiore pari a 2,2227224\u00a0UA e da un'eccentricit\u00e0 di 0,1568898, inclinata di 2,87614\u00b0 rispetto all'eclittica."}
{"id": "2895833", "revid": "1442080", "url": "https://it.wikipedia.org/wiki?curid=2895833", "title": "Acidaminobacter", "text": "Acidaminobacter \u00e8 un genere di batterio appartenente alla famiglia delle Clostridiaceae."}
{"id": "2895835", "revid": "100721675", "url": "https://it.wikipedia.org/wiki?curid=2895835", "title": "Acidaminobacter hydrogenoformans", "text": "Acidaminobacter hydrogenoformans \u00e8 una specie di batterio appartenente alla famiglia delle Clostridiaceae."}
{"id": "2895836", "revid": "125057804", "url": "https://it.wikipedia.org/wiki?curid=2895836", "title": "6th Airborne Division", "text": "La 6th Airborne Division (6\u00aa divisione aviotrasportata) era una divisione dell'Esercito britannico nella Seconda guerra mondiale. Ha partecipato anche all'Operazione Overlord.\nStoria.\nLa 6\u00aa Divisione Aviotrasportata britannica durante lo sbarco in Normandia nella notte del 6 giugno 1944 venne paracadutata o sbarcata tramite alianti ad est del fiume Orne per proteggere il fianco sinistro della forza di sbarco, e fu la prima ad entrare in azione, dieci minuti dopo la mezzanotte. I suoi obiettivi erano il Ponte Pegasus e altri ponti dei fiumi sul fianco est della zona di atterraggio, ed anche una batteria di cannoni a Merville (vedi Operazione Tonga). I cannoni vennero distrutti, e i ponti vennero catturati e tenuti fino a quando i commando li rilevarono alla fine del 6 giugno.\nDurante l'operazione Varsity, parte della pi\u00f9 ampia operazione Plunder, la divisione cooper\u00f2 con la 17\u00aa divisione aviotrasportata statunitense; L'operazione prevedeva che le due divisioni venissero lanciate con i paracadute e gli alianti dietro le linee tedesche nei pressi di Wesel, con l'obiettivo primario di prendere il controllo del territorio e di distruggere le difese nemiche per aiutare l'avanzata delle forze terrestri alleate. La 6\u00aa divisione aveva il compito di catturare le citt\u00e0 di Schnappenberg e Hamminkeln, oltre a ripulire parte della foresta di Diersfordter Wald dalle forze nemiche e mettere in sicurezza tre ponti sul fiume Ijssel.\nLa prima unit\u00e0 aviotrasportata britannica ad atterrare fu la 13\u00aa brigata paracadutisti comandata dal brigadiere James Hill. La formazione giunse circa 9 minuti prima del previsto, ma sbarc\u00f2 correttamente nella zona di atterraggio A, affrontando una resistenza costituita da armi antiaeree da 20\u00a0mm e da piccole armi da fuoco. La brigata sub\u00ec diverse perdite nell'ingaggio delle forze tedesche nella foresta di Diersfordter Wald, ma alle 11:00 la zona di atterraggio era quasi completamente messa in sicurezza. La citt\u00e0 di Schnappenberg venne catturata dal 9\u00ba battaglione assieme al 1\u00ba battaglione paracadutisti canadese, che aveva perso il suo ufficiale in comando pochi istanti dopo l'atterraggio. Nonostante le perdite, la brigata liber\u00f2 la zona dalle forze ostili e alle 13:45 Hill comunic\u00f2 che erano stati raggiunti tutti gli obiettivi.\nLa successiva unit\u00e0 aviotrasportata britannica ad atterrare fu la 5\u00aa brigata paracadutisti, comandata dal brigadiere Nigel Poett. Essa atterr\u00f2 nel punto di atterraggio B, anche non precisamente a causa della scarsa visibilit\u00e0 presente nell'area, che rese inoltre difficile alle unit\u00e0 il raduno. Il punto di atterraggio venne colpito da fuoco pesante da truppe tedesche che presidiavano la zone, costituito anche da fuoco d'artiglieria e di mortai. Il 7\u00ba battaglione tuttavia riusc\u00ec a mettere in sicurezza il punto di atterraggio dalle truppe tedesche, che spesso erano posizionate in fattorie e case. Il 12\u00ba e il 13\u00ba battaglione raggiunsero il resto degli obiettivi. La brigata ricevette ordini di spostarsi ad est e liberare l'area nei pressi di Schnappenberg, contrastando le forze nemiche che si erano radunate ad ovest di un casale scelto come quartier generale della 6\u00aa divisione. Alle 15:30 Poett comunic\u00f2 che la brigata aveva raggiunto tutti gli obiettivi e si era ricongiunta con le altre unit\u00e0 aviotrasportate.\nLa terza unit\u00e0 che formava la 6\u00aa divisione era la 6\u00aa brigata aviotrasportata, al comando del brigadiere R. H. Bellamy. Essa aveva il compito di atterrare in piccoli gruppi, costituiti da singole compagnie e catturare vari obiettivi, tra cui la citt\u00e0 di Hamminkeln. Gli alianti usati per il trasporto della brigata atterrarono nei punti P, O, U ed R sotto un consistente fuoco antiaereo nemico. L'atterraggio venne reso ancora pi\u00f9 difficile dal fumo e dalla foschia. Molti piloti di alianti non furono in grado di identificare le zone di atterraggio e persero la direzione, giungendo in zone sbagliate o schiantandosi. Tuttavia, la maggior parte degli alianti riuscirono a giungere nel punto previsto, permettendo ai battaglioni della brigata di catturare tre ponti intatti sul fiume Ijssel e occupare la citt\u00e0 di Hamminkeln con l'aiuto del 513\u00ba reggimento fanteria paracadutista statunitense, che era stato per errore lanciato nei pressi della citt\u00e0. La brigata mise in sicurezza tutti gli obiettivi previsti poco dopo la cattura di Hamminkeln.\nVideogiochi.\nUna rappresentazione videoludica della 6th Airborne Division \u00e8 presente in ."}
{"id": "2895837", "revid": "1442080", "url": "https://it.wikipedia.org/wiki?curid=2895837", "title": "Alkaliphilus", "text": "Alkaliphilus \u00e8 un genere di batterio appartenente alla famiglia delle Clostridiaceae."}
{"id": "2895838", "revid": "287204", "url": "https://it.wikipedia.org/wiki?curid=2895838", "title": "15212 Yaroslavl'", "text": "15212 Yaroslavl' \u00e8 un asteroide della fascia principale. Scoperto nel 1979, presenta un'orbita caratterizzata da un semiasse maggiore pari a 2,7870770\u00a0UA e da un'eccentricit\u00e0 di 0,1386418, inclinata di 10,31023\u00b0 rispetto all'eclittica."}
{"id": "2895839", "revid": "1442080", "url": "https://it.wikipedia.org/wiki?curid=2895839", "title": "Alkaliphilus crotonatoxidans", "text": "Alkaliphilus crotonatoxidans \u00e8 una specie di batterio appartenente alla famiglia delle Clostridiaceae."}
{"id": "2895840", "revid": "287204", "url": "https://it.wikipedia.org/wiki?curid=2895840", "title": "Distretto di Na Ri", "text": "Il distretto di Na Ri (vietnamita: \"Na R\u00ec\") \u00e8 un distretto (\"huy\u1ec7n\") del Vietnam che nel 2019 contava 38.263 abitanti.\nOccupa una superficie di 834 km\u00b2 nella provincia di Bac Kan. Ha come capitale Yen Lac."}
{"id": "2895841", "revid": "1442080", "url": "https://it.wikipedia.org/wiki?curid=2895841", "title": "Alkaliphilus transvaalensis", "text": "Alkaliphilus transvaalensis \u00e8 una specie di batterio appartenente alla famiglia delle Clostridiaceae."}
{"id": "2895842", "revid": "287204", "url": "https://it.wikipedia.org/wiki?curid=2895842", "title": "15669 Pshenichner", "text": "15669 Pshenichner \u00e8 un asteroide della fascia principale. Scoperto nel 1974, presenta un'orbita caratterizzata da un semiasse maggiore pari a 2,4279945\u00a0UA e da un'eccentricit\u00e0 di 0,2048559, inclinata di 2,77220\u00b0 rispetto all'eclittica."}
{"id": "2895843", "revid": "163662", "url": "https://it.wikipedia.org/wiki?curid=2895843", "title": "Anaerobacter", "text": "Anaerobacter \u00e8 un genere di batterio appartenente alla famiglia delle Clostridiaceae."}
{"id": "2895844", "revid": "287204", "url": "https://it.wikipedia.org/wiki?curid=2895844", "title": "15676 Almoisheev", "text": "15676 Almoisheev \u00e8 un asteroide della fascia principale. Scoperto nel 1978, presenta un'orbita caratterizzata da un semiasse maggiore pari a 3,1528205\u00a0UA e da un'eccentricit\u00e0 di 0,3288235, inclinata di 4,84100\u00b0 rispetto all'eclittica."}
{"id": "2895845", "revid": "1442080", "url": "https://it.wikipedia.org/wiki?curid=2895845", "title": "Anaerobacter polyendosporus", "text": "Anaerobacter polyendosporus \u00e8 una specie di batterio appartenente alla famiglia delle Clostridiaceae."}
{"id": "2895846", "revid": "287204", "url": "https://it.wikipedia.org/wiki?curid=2895846", "title": "Distretto di Ngan Son", "text": "Il distretto di Ngan Son (vietnamita: \"Ng\u00e2n S\u01a1n\") \u00e8 un distretto (\"huy\u1ec7n\") del Vietnam che nel 2019 contava 29.269 abitanti.\nOccupa una superficie di 644 km\u00b2 nella provincia di Bac Kan. Ha come capitale Na Phac."}
{"id": "2895847", "revid": "1442080", "url": "https://it.wikipedia.org/wiki?curid=2895847", "title": "Anaerotruncus", "text": "Anaerotruncus \u00e8 un genere di batterio appartenente alla famiglia delle Clostridiaceae."}
{"id": "2895848", "revid": "287204", "url": "https://it.wikipedia.org/wiki?curid=2895848", "title": "15702 Olegkotov", "text": "15702 Olegkotov \u00e8 un asteroide della fascia principale. Scoperto nel 1987, presenta un'orbita caratterizzata da un semiasse maggiore pari a 2,7379130\u00a0UA e da un'eccentricit\u00e0 di 0,1377250, inclinata di 7,95336\u00b0 rispetto all'eclittica."}
{"id": "2895850", "revid": "1442080", "url": "https://it.wikipedia.org/wiki?curid=2895850", "title": "Anaerotruncus colihominis", "text": "Anaerotruncus colihominis \u00e8 una specie di batterio appartenente alla famiglia delle Clostridiaceae."}
{"id": "2895852", "revid": "1442080", "url": "https://it.wikipedia.org/wiki?curid=2895852", "title": "Anoxynatronum", "text": "Anoxynatronum \u00e8 un genere di batterio appartenente alla famiglia delle Clostridiaceae."}
{"id": "2895854", "revid": "1442080", "url": "https://it.wikipedia.org/wiki?curid=2895854", "title": "Anoxynatronum sibiricum", "text": "Anoxynatronum sibiricum \u00e8 una specie di batterio appartenente alla famiglia delle Clostridiaceae."}
{"id": "2895855", "revid": "287204", "url": "https://it.wikipedia.org/wiki?curid=2895855", "title": "Distretto di Pac Nam", "text": "Il distretto di Pac Nam (vietnamita: \"P\u00e1c N\u1eb7m\") \u00e8 un distretto (\"huy\u1ec7n\") del Vietnam che nel 2019 contava 33.439 abitanti.\nOccupa una superficie di 474 km\u00b2 nella provincia di Bac Kan. Ha come capitale Nghien Loan."}
{"id": "2895859", "revid": "287204", "url": "https://it.wikipedia.org/wiki?curid=2895859", "title": "17156 Kennethseitz", "text": "17156 Kennethseitz \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 3,2037148\u00a0UA e da un'eccentricit\u00e0 di 0,0388803, inclinata di 25,50507\u00b0 rispetto all'eclittica."}
{"id": "2895861", "revid": "11266", "url": "https://it.wikipedia.org/wiki?curid=2895861", "title": "Museo civico (San Severo)", "text": ""}
{"id": "2895864", "revid": "110157", "url": "https://it.wikipedia.org/wiki?curid=2895864", "title": "Lingue yuin-kuri", "text": "Le lingue yuin-kuri sono un gruppo di lingue indigeno australiano della famiglia pama-nyunga.\nQueste lingue sono divise nei sottogruppi yuin, kuri e yora, sebbene una classificazione esatta varia di ricercatore in ricercatore.\nQueste lingue sono parlate dagli abitanti originari dell'area dove ora sorgono Sydney e Canberra.\nLa maggior parte di queste lingue sono ora estinte.\nIl Koala deriva dalla parola \"gula\" che identifica questo animale nella lingua dharuk, facente parte del sottogruppo yora, parola che si ritrova anche in altre lingue yuin-kuri come nella lingua gundungurra, del sottogruppo yuin.\nSottogruppo yuin.\nIl sottogroppo yuin include:\nSottogruppo kuri.\nIl sottogruppo kuri include:\nL'awabakal fu studiato dal reverendo Lancelot Edward Threlkeld dal 1825 fino alla sua morte nel 1859, aiutato da Biraban, il capo tribale, e parte della bibbia fu tradotta nel linguaggio.\nSottogruppo yora.\nIl sottogruppo yora (o iyora) \u00e8 diviso talvolta in altri due sottogruppi. Parlato nella regione di Sydney,\n\u00e8 definito a volte per includere la lingua awabaka."}
{"id": "2895866", "revid": "287204", "url": "https://it.wikipedia.org/wiki?curid=2895866", "title": "19348 Cueca", "text": "19348 Cueca \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,8852234\u00a0UA e da un'eccentricit\u00e0 di 0,0393827, inclinata di 1,80242\u00b0 rispetto all'eclittica."}
{"id": "2895870", "revid": "2730", "url": "https://it.wikipedia.org/wiki?curid=2895870", "title": "Dirk Cussler", "text": "Biografia.\nLaureato a Berkeley, ha lavorato per molti anni in campo finanziario prima di dedicarsi a tempo pieno alla narrativa, sfruttando la popolarit\u00e0 del padre con cui co-firma alcuni dei romanzi della serie di Dirk Pitt e che ha seguito partecipando attivamente ad alcune spedizioni della NUMA."}
{"id": "2895875", "revid": "1543377", "url": "https://it.wikipedia.org/wiki?curid=2895875", "title": "Team Meritus", "text": "MY QI-Meritus.Mahara \u00e8 un team automobilistico malaysiano, che compete nella GP2 Asia Series. La squadra \u00e8 di propriet\u00e0 di Peter Thompson e Firhat Mokhzani, e gestita dall'ingegnere Sean Thompson. La squadra \u00e8 stata fondata come Qi-Meritus Mahara nel 2003.\nNella Stagione 2009-2010 ha fatto correre tutte le gare a Luca Filippi, ed ha fatto alternare sull'altra auto Diego Nunes ed Alexander Rossi"}
{"id": "2895878", "revid": "57342", "url": "https://it.wikipedia.org/wiki?curid=2895878", "title": "Diamond 13", "text": "Diamond 13 (\"Diamant 13\") \u00e8 un film del 2009 diretto da Gilles B\u00e9hat, tratto dal romanzo poliziesco \"L'Etage des morts\" di Hugues Pagan, adattato per il cinema dall'autore stesso insieme al regista e a Olivier Marchal, anche interprete del film. Ha ricevuto una candidatura per il Premio Magritte alla migliore colonna sonora.\nTrama.\nMat \u00e8 un comandante di polizia a fine carriera. Taciturno e solitario vive una quotidianit\u00e0 fatta di disillusione circondato da poliziotti che, con poche eccezioni, si sono messi al servizio dei potenti di turno. Tra questi la sua ex collega ed ex amante, ora papavero della Gendarmeria, Calhoune. Malgrado gli anni, fa ancora il servizio durante il turno di notte. Mat riceve la telefonata di un suo vecchio amico Franck Novak che lo mette a parte di un piano: lui, veterano della narcotici, che ha dovuto per anni girare la testa dall'altra parte per non interferire negli sporchi affari che coinvolgevano oltre che criminali comuni anche le alte sfere del potere politico, affetto da un male incurabile, ha deciso di uscire di scena in modo eclatante: rapinare il corriere della droga che rifornisce la rete ove tra gli altri sono implicati un noto politico ed il prefetto della citt\u00e0, impossessandosi anche del danaro che servirebbe per pagare la partita.\nMat ascolta tutto ma non ci sta e non pu\u00f2 che assistere impotente all'assassinio del suo amico Frank che comunque prima di morire \u00e8 riuscito a sottrarre droga e soldi alla banda nascondendoli. Partono le indagini di Mat per scoprire chi \u00e8 l'autore dell'assassinio del suo amico e scopre che Frank ha una agenda ove annotava una serie di fatti e di episodi che potrebbero arrecare grave danno a molte delle persone \u201crispettabili\u201d e potenti colluse con la criminalit\u00e0 locale. Mat salva una giovane che intende suicidarsi per piccoli problemi con la giustizia ma soprattutto per la sua vita diventata anche in conseguenza di questo, insopportabile. Mat riesce con un artificio a far derubricare il suo reato rimettendola in libert\u00e0. In breve viene percepito da tutti i membri della rete criminale che la chiave per recuperare droga e danaro \u00e8 proprio Mat. \u00c8 lui che si \u00e8 incontrato con Frank prima del colpo ed \u00e8 lui che per la conoscenza che aveva del defunto ha la possibilit\u00e0 probabilmente di capire dove \u00e8 il nascondiglio del \u201cmaltolto\u201d.\nArrivano fino a rapire la giovane che Mat ha salvato da spinte suicide e da una legge iniqua: mandano a Mat anche un dito della poveretta per spingerlo a collaborare con loro per il ritrovamento. Su tutta la storia aleggia la fosca ombra di Calhoune che gli mette pressione utilizzando tutte le armi di cui dispone, incluse le reminiscenze della loro storia sentimentale. Mat ha come alleate una poliziotta del suo ufficio, amante del defunto Frank, nonch\u00e9 una giornalista che lo segue da sempre con rispetto e simpatia. Fingendo infine di essere sceso a patti con i rispettabili malavitosi, dopo l'assassinio della ragazza rapita incontra Calhoune per un confronto chiarificatore quanto definitivo."}
{"id": "2895881", "revid": "767487", "url": "https://it.wikipedia.org/wiki?curid=2895881", "title": "Andreas Geremia", "text": ""}
{"id": "2895885", "revid": "1568601", "url": "https://it.wikipedia.org/wiki?curid=2895885", "title": "Zuid-Beveland", "text": " \u00e8 parte della provincia della Zelanda nei Paesi Bassi a nord della Schelda Occidentale e a sud della Schelda Orientale. In passato un'isola del delta del Reno, della Mosa e della Schelda, adesso una penisola, assieme alle ex isole di Noord-Beveland e Walcheren, \u00e8 attraversata dal Canale del Zuid-Beveland ad ovest e dal Canale Schelda-Reno ad est.\n\u00c8 divisa in quattro municipalit\u00e0:\nIn passato era un'isola unita (insieme a Walcheren) alla terraferma da una massicciata ferroviaria nel 1903. Noord-Beveland era collegata a Zuid-Beveland da uno delle opere del Piano Delta. Un canale navigabile collegava il porto belga di Anversa con il Reno traversando Zuid-Beveland."}
{"id": "2895886", "revid": "287204", "url": "https://it.wikipedia.org/wiki?curid=2895886", "title": "26194 Chasolivier", "text": "26194 Chasolivier \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,3011267\u00a0UA e da un'eccentricit\u00e0 di 0,1775862, inclinata di 0,45379\u00b0 rispetto all'eclittica."}
{"id": "2895887", "revid": "486946", "url": "https://it.wikipedia.org/wiki?curid=2895887", "title": "Unione Italiana Sport per Tutti", "text": ""}
{"id": "2895889", "revid": "287204", "url": "https://it.wikipedia.org/wiki?curid=2895889", "title": "44117 Haroldlarson", "text": "44117 Haroldlarson \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,3587210\u00a0UA e da un'eccentricit\u00e0 di 0,0707356, inclinata di 3,87871\u00b0 rispetto all'eclittica."}
{"id": "2895891", "revid": "767487", "url": "https://it.wikipedia.org/wiki?curid=2895891", "title": "San Jos\u00e9 de Ocoa", "text": "San Jos\u00e9 de Ocoa \u00e8 un municipio della Repubblica Dominicana di 39.360 abitanti; capoluogo della provincia di San Jos\u00e9 de Ocoa, \u00e8 situato sulla riva destra del rio Ocoa, circa 112\u00a0km ad Ovest della capitale Santo Domingo.\nGeografia e suddivisione amministrativa.\nLa citt\u00e0 si trova in una piccola valle tra le montagne meridionali della Cordigliera centrale, ad un'altitudine di 475 m s.l.m.\nIl municipio \u00e8 suddiviso in quattro distretti municipali:\nStoria.\nIl centro abitato fu fondato nel 1805 da persone provenienti da Ban\u00ed, finch\u00e9 dicembre del 1858 il paese fu elevato al grado di municipio della provincia di Santo Domingo. Nel 1895 la nuova provincia di Azua incorpor\u00f2 nel proprio territorio questo municipio; lo stesso avvenne nel 1944 con la provincia Peravia. La creazione di una provincia indipendente avvenne solo nel 2001 con l'attuale legge che regola la suddivisione amministrativa del territorio dominicano.\nEconomia.\nLa principale attivit\u00e0 economica del territorio \u00e8 l'agricoltura; scarsamente presenti le attivit\u00e0 industriali. Il settore terziario ha iniziato un lieve sviluppo solo dopo l'elevazione del municipio a capoluogo di provincia."}
{"id": "2895892", "revid": "31234214", "url": "https://it.wikipedia.org/wiki?curid=2895892", "title": "Biblista", "text": ""}
{"id": "2895905", "revid": "108725204", "url": "https://it.wikipedia.org/wiki?curid=2895905", "title": "Vladimiro Arangio-Ruiz", "text": "Fu il primo preside del Liceo scientifico Alessandro Tassoni di Modena, istituito nel 1923, a seguito della riforma Gentile.\nBiografia.\nNacque a Napoli nel 1887 da Gaetano, professore di diritto costituzionale, e da Clementina Cavicchia. Frequent\u00f2 a Firenze il corso di lettere nell'Istituto di studi superiori dal 1905 al 1910 e si laure\u00f2 con una tesi su \"Il coro nella tragedia greca\" in letteratura greca con Girolamo Vitelli, filologo, grecista, papirologo e senatore del Regno d'Italia.\nVladimiro appartenne a una illustre famiglia di giuristi: il fratello Vincenzo Arangio-Ruiz fu uno dei maggiori studiosi di diritto romano, ordinario all'Universit\u00e0 di Napoli e alla Sapienza di Roma. Contravvenendo alla tradizione di famiglia, Vladimiro prefer\u00ec dedicarsi agli studi filosofici e fu professore alla Scuola normale superiore di Pisa e alla facolt\u00e0 di Magistero di Firenze.\nInsegn\u00f2 nei ginnasi di Stato e fu ufficiale d'artiglieria nella Prima guerra mondiale dove venne ferito. Nel 1921 si laure\u00f2 per la seconda volta, in filosofia con Piero Martinetti, discutendo la tesi \"Conoscenza e moralit\u00e0\" pubblicata nel 1922.\nIn giovent\u00f9 aveva sentito fortemente l'influenza del giovane poeta e filosofo Carlo Michelstaedter, esponente importante della filosofia europea del primo Novecento, del quale pubblicher\u00e0 gli scritti.\nSi propose una funzione critica ricostruttiva dell'idealismo storicistico e dell'attualismo di Giovanni Gentile da cui trasse ispirazione per sviluppare il suo \"moralismo assoluto\". Contrariamente alla dottrina gentiliana che dichiarava l'attualismo coincidente con la \"vita dello Stato\", Arangio Ruiz credeva che invece fosse identificabile con il comportamento morale individuale poich\u00e9 la politica non \u00e8 che un aspetto particolare della legge morale per sua natura universale .\nFra le sue opere si ricordano: \"Prose morali\" (1935), e \"Umanit\u00e0 dell'arte\" (1951). Mor\u00ec a Firenze nel 1952."}
{"id": "2895909", "revid": "224230", "url": "https://it.wikipedia.org/wiki?curid=2895909", "title": "Dum spiro, spero", "text": "Dum spiro, spero, che tradotto letteralmente pu\u00f2 rendersi con \"finch\u00e9 respiro, spero\", \u00e8 una locuzione latina tratta dalle \"Lettere ad Attico\" di Cicerone, e corrispondente nella sostanza al noto detto \"Finch\u00e9 c'\u00e8 vita, c'\u00e8 speranza\".\nNe \u00e8 attestato l'uso anche come motto (per esempio lo Stato della Carolina del Sud, negli Stati Uniti d'America). "}
{"id": "2895918", "revid": "1114711", "url": "https://it.wikipedia.org/wiki?curid=2895918", "title": "Joakim Kjellbom", "text": ""}
{"id": "2895919", "revid": "107553531", "url": "https://it.wikipedia.org/wiki?curid=2895919", "title": "Sinfonia n. 7 (Haydn)", "text": "La Sinfonia n. 7 in Do maggiore, Hoboken I/7, di Joseph Haydn \u00e8 stata scritta nel 1761, insieme alle altre due sinfonie della \"Trilogia del giorno\", la Sinfonia n. 6 e la Sinfonia n. 8. Questa sinfonia \u00e8 spesso chiamata \"Le midi\" (Il mezzogiorno).\n\u00c8 stata composta per un'orchestra di 2 flauti, 2 oboi, un fagotto, 2 corni, archi e basso continuo, e mostra \"diverse caratteristiche da concerto\"; infatti, gli archi presentano diverse sezioni da solisti, mentre agli ottoni sono affidate parti molto difficili. Il lavoro \u00e8 in quattro movimenti:\nA dispetto dell\"'alba\" de \"Le Matin\", la lenta introduzione nel movimento di apertura \u00e8 una marcia cerimoniale.\nIl movimento lento inizia con un esteso \"recitativo\" in Do minore, caratterizzato da un violino solo. L'Adagio segue in Sol maggiore con un violino ed un violoncello soli, con un prominente flauto obbligato che d\u00e0 colore all'accompagnamento orchestrale. Il movimento termina con un'estesa cadenza per il violino ed il violoncello soli.\nCome la precedente sinfonia, il finale contiene numerosi passaggi da solista per quasi tutti gli strumenti, ma qui il tutto \u00e8 intensificato dai \"solo\" e \"tutti\" che si alternano. La ricapitolazione \u00e8 accentuata con le fanfare del corno inglese."}
{"id": "2895922", "revid": "31234745", "url": "https://it.wikipedia.org/wiki?curid=2895922", "title": "Variet\u00e0 linguistica", "text": ""}
{"id": "2895923", "revid": "264902", "url": "https://it.wikipedia.org/wiki?curid=2895923", "title": "Espressioni idiomatiche", "text": ""}
{"id": "2895924", "revid": "122688841", "url": "https://it.wikipedia.org/wiki?curid=2895924", "title": "Discografia dei Tangerine Dream", "text": ""}
{"id": "2895926", "revid": "767487", "url": "https://it.wikipedia.org/wiki?curid=2895926", "title": "Eurachem", "text": "Eurachem \u00e8 una rete di organizzazioni, fondata nel 1989 con lo scopo di promuovere la qualit\u00e0 nella chimica analitica in Europa.\nL'Eurachem \u00e8 aperta ai paesi appartenenti all'Unione europea, all'Associazione europea di libero scambio (EFTA), alla Commissione europea e ai paesi europei il cui accesso \u00e8 riconosciuto dalla UE e dalla EFTA.\nAlcune associazioni, tra cui AOAC International e Federation of European Chemical Societies (FECS), partecipano come membri osservatori alle riunioni dell'Eurachem."}
{"id": "2895934", "revid": "292162", "url": "https://it.wikipedia.org/wiki?curid=2895934", "title": "Diocesi di Agrigento", "text": ""}
{"id": "2895938", "revid": "228587", "url": "https://it.wikipedia.org/wiki?curid=2895938", "title": "Sinfonia n. 8 (Haydn)", "text": "Joseph Haydn compose la sua Sinfonia n. 8 in Sol maggiore al servizio del Principe Esterh\u00e1zy nel 1761, durante il periodo di transizione tra il Barocco ed il Classico. \u00c8 la terza parte della serie di tre sinfonie - \"Le matin\" (No. 6), \"Le midi\" (No. 7) e Le soir (No. 8).\nOrchestrazione.\nL'orchestrazione della Sinfonia n. 8 \u00e8 molto simile allo stile del concerto grosso del periodo Barocco, dove un piccolo gruppo di strumenti soli si contrapponeva ad un complesso pi\u00f9 grande. Nella \"Ottava Sinfonia\", il piccolo gruppo consiste in un violoncello e 2 violini soli, ed il largo complesso contiene 2 oboi, un flauto, 2 corni, archi, fagotto e clavicembalo. L'uso del fagotto e del clavicembalo da parte di Haydn fa tornare in mente il basso continuo usato nel periodo Barocco; tuttavia, questo non \u00e8 costantemente presente.\nMovimenti.\nQuesta sinfonia ha quattro movimenti, come una sinfonia classica:\nIl primo movimento \u00e8 una giga in forma di sonata e cita una melodia da una canzone dell'opera di Gluck \"Le diable \u00e0 quatre\", dal titolo \"Je n'aimais pas le tabac beaucoup\" (Non mi piaceva tanto il tabacco). Il movimento finale, sempre in forma di sonata, sottotitolato \"La tempesta\", intende evocare, appunto, una sensazione tempestosa.\nNel primo movimento, gli archi iniziano con la melodia principale in 8 barre, un tema che si sviluppa lungo l'intero movimento. Haydn fa uso della forma del concerto grosso nel secondo movimento, con la melodia nel concertino - due violini soli ed un violoncello solo. La melodia del minuetto \u00e8 chiaramente convenzionale, con il fagotto e gli archi che riprendono il tema nel Trio. Nel movimento finale, \"La tempesta\", gli archi evocano una serie di figure discendenti che raffigurano la pioggia, ed i salti di ottave nel violino solo aumentano la tensione."}
{"id": "2895944", "revid": "31235112", "url": "https://it.wikipedia.org/wiki?curid=2895944", "title": "Castello di Trezzo", "text": ""}
{"id": "2895946", "revid": "599013", "url": "https://it.wikipedia.org/wiki?curid=2895946", "title": "Fernando Varela Ramos", "text": ""}
{"id": "2895948", "revid": "219355", "url": "https://it.wikipedia.org/wiki?curid=2895948", "title": "Margine di errore di una misura", "text": ""}
{"id": "2895950", "revid": "219355", "url": "https://it.wikipedia.org/wiki?curid=2895950", "title": "Measurement uncertainty", "text": ""}
{"id": "2895951", "revid": "767487", "url": "https://it.wikipedia.org/wiki?curid=2895951", "title": "Sinfonia n. 9 (Haydn)", "text": "La Sinfonia n. 9 in Do maggiore, Hoboken I/9, di Joseph Haydn fu composta nel 1762.\n\u00c8 stata composta per un'orchestra di 2 flauti, 2 oboi, un fagotto, 2 corni, archi e basso continuo. I flauti vengono usati al posto degli oboi nel secondo (lento) movimento e principalmente ricalcano le note dei violini un'ottava pi\u00f9 alta. Questo lavoro si presenta in tre movimenti:"}
{"id": "2895952", "revid": "219355", "url": "https://it.wikipedia.org/wiki?curid=2895952", "title": "Thermal conductivity detector", "text": ""}
{"id": "2895953", "revid": "599013", "url": "https://it.wikipedia.org/wiki?curid=2895953", "title": "Francesc Arnau", "text": "Morte.\nArnau \u00e8 stato ritrovato morto in una stazione ferroviaria di Oviedo, nel 22 maggio 2021; date le circostanze del ritrovamento, potrebbe essersi trattato di un suicidio."}
{"id": "2895957", "revid": "767487", "url": "https://it.wikipedia.org/wiki?curid=2895957", "title": "Sinfonia n. 10 (Haydn)", "text": "La Sinfonia n. 10 in Re maggiore, Hoboke I/10, di Joseph Haydn fu probabilmente composta tra il 1757 ed il 1761.\n\u00c8 stata composta per un'orchestra di 2 oboi, un fagotto, 2 corni, archi e basso continuo. Il lavoro \u00e8 in tre movimenti:"}
{"id": "2895960", "revid": "219355", "url": "https://it.wikipedia.org/wiki?curid=2895960", "title": "Electron capture detector", "text": ""}
{"id": "2895961", "revid": "1310927", "url": "https://it.wikipedia.org/wiki?curid=2895961", "title": "Nabil Baha", "text": ""}
{"id": "2895964", "revid": "767487", "url": "https://it.wikipedia.org/wiki?curid=2895964", "title": "Sinfonia n. 11 (Haydn)", "text": "La Sinfonia n. 11 in Mi bemolle maggiore, Hoboken I/11, di Joseph Haydn fu composta tra il 1760 ed il 1762.\n\u00c8 stata composta per un'orchestra di 2 oboi, un fagotto, 2 corni, archi e basso continuo. La sinfonia \u00e8 una \"sonata da chiesa\" in quattro movimenti:\n\u00c8 possibile che questo lavoro sia direttamente collegato alla Sinfonia n. 5, in quanto entrambe le sinfonie sono in forma di sonata da chiesa, con l'uso di finali inusuali (per quel periodo) in 3/8.\nNel Trio del minuetto, una delle parti \u00e8 un'ottava sotto le altre, creando un effetto sincopato."}
{"id": "2895968", "revid": "1305772", "url": "https://it.wikipedia.org/wiki?curid=2895968", "title": "Episodi di Magnum, P.I. (prima stagione)", "text": "La prima stagione della serie televisiva Magnum, P.I. \u00e8 stata trasmessa in prima visione negli Stati Uniti d'America da CBS tra il 1980 e il 1981.\nIn Italia \u00e8 stata trasmessa in prima visione da Canale 5 tra il 1982 e il 1983."}
{"id": "2895970", "revid": "465169", "url": "https://it.wikipedia.org/wiki?curid=2895970", "title": "Sinfonia n. 12 (Haydn)", "text": "La Sinfonia n. 12 in Mi maggiore, Hoboke I/12, di Joseph Haydn fu composta nel 1763.\n\u00c8 stata composta per un'orchestra di 2 oboi, un fagotto, 2 corni, archi e basso continuo. La sinfonia \u00e8 omotonale ed in tre movimenti:\nIl secondo movimento \u00e8 in \"siciliano\", simile al movimento pastorale della Sinfonia n. 27 e della B."}
{"id": "2895972", "revid": "1700691", "url": "https://it.wikipedia.org/wiki?curid=2895972", "title": "Chiesa di Sant'Eufemia della Fonte", "text": "La chiesa di Sant'Eufemia della Fonte \u00e8 la chiesa parrocchiale dell'omonima Sant'Eufemia della Fonte, una zona della citt\u00e0 di Brescia. Fondata all'inizio dell'XI secolo, ha avuto una storia lunga e difficile a causa della sua particolare posizione esterna ma vicina alle antica mura cittadine, che ha portato sia la chiesa, sia il monastero annesso ad essere frequentemente occupati o saccheggiati durante gli assedi. Inoltre, \u00e8 compresa nella zona pastorale di Brescia Est.\nStoria.\nFondazione.\nLa fondazione del cenobio di Sant'Eufemia \u00e8 incerta, alcune fonti la fanno risale all'anno 1008, altre al 1022, comunque all'inizio dell'XI secolo. Attribuibile per volont\u00e0 di edificazione ad un vescovo di brescia: Landolfo (forse Landolfo II) di cui non si sa molto, esso ne affida le cure ai monaci benedettini. Landolfo edific\u00f2 il monastero in una localit\u00e0 paludosa bonificata ai piedi del colle della Maddalena, in posizione strategica sulla via di transito tra Brescia e Rezzato. Ai benedettini viene lasciato il compito di realizzare importanti azioni di controllo e canalizzazione delle acque.\nLa zona era un'importante asse di comunicazione, lo dimostra la vicinanza del Naviglio che, diramandosi dal fiume Chiese fino a Gavardo, lambisce Sant'Eufemia per addentrarsi nella bassa orientale. I benedettini approfittarono di queste acque sia per costruire lavatoi e mulini che per l'utilizzo in agricoltura. \nSant'Eufemia \u00e8 quindi sin dall'origine un monastero di diritto vescovile come quelli di San Faustino a Brescia e di San Pietro in Monte a Serle. Landolfo fu il primo benefattore del cenobio, cui don\u00f2 700 iugeri di terre in Rezzato e Botticino. Il vescovo difese e promosse la sua istituzione non solo dotandola di beni ma anche accrescendone il valore spirituale: nel 1022, (da qui la possibile variazione sulla data di fondazione) si occup\u00f2 del trasferimento del corpo di san Paterio dalla chiesa di San Fiorano sui Ronchi di Brescia (forse colle Degno di brescia) a Sant'Eufemia.\nIl Monastero \u00e8 inizialmente dedicato a San Paterio, custodendone le spoglie, successivamente, viene per\u00f2 introdotta la dedizione a Sant'Eufemia, da cui poi prese il toponimo. L'uso del nome di tale santa, pu\u00f2 essere ricollocato ad un uso tipico per edifici religiosi, residuo della tradizione longobarda (come anche l'uso di san Michele), si veda, ad esempio la chiesa di Sant'Eufemia in Nigoline Bonomelli, per un certo periodo di tempo propriet\u00e0 del monastero, ma di origine antecedente.\nLandolfo ne diviene il primo abate, dotandolo inoltre di beni immobili e fondiari di notevole entit\u00e0, come pure faranno i suoi successori e altri donatori. Gli stretti legami di Landolfo con l'ente giustificano il fatto che al momento della morte il vescovo volle esservi sepolto. Era dunque annoverabile tra i monasteri maschili dell'ordine Benedettino gi\u00e0 presenti nel territorio bresciano come il famoso monastero-abbazia di Leno, di fondazione papale.\nGli anni dell'espansione territoriale.\nCon le altre realt\u00e0 religiose bresciane intratteneva stretti rapporti anche in questioni territoriali. Gi\u00e0 con le prime donazioni il possesso del monastero comprendeva alcuni territori vicini di Caionvico, Rezzato e Castenedolo, in pi\u00f9 i monaci controllavano il piccolo porticciolo di S. Polo, in prossimit\u00e0 delle \u201csablonere\u201d, che serviva a caricare la sabbia da portare a Brescia (porticciolo di Torlonga) via acqua. I beni donati da Landolfo furono presto oggetto di dispute: in un placito del 1018 Landolfo aveva gi\u00e0 confermato a Sant'Eufemia il possesso dei beni in Rezzato e Botticino, reclamati dalle comunit\u00e0 di quei paesi. Contenziosi per questioni giurisdizionali e patrimoniali relative a quei territori caratterizzano il primo secolo di vita del monastero, che risult\u00f2 sempre vincitore nei placiti detenuti dagli imperatori tra cui quello del 1024 giudicato da Enrico II e quello del 1091 giudicato da Enrico IV. \nNel 1038 permuta le terre del monastero benedettino femminile di Santa Giulia.\nNel 1085 le propriet\u00e0 di S. Eufemia si arricchiscono di beni a Toscolano e Gardone Riviera. E\u2019 segnalata anche una chiesa di S. Nicola presso il colle Degno (Maddalena). \nAll'inizio del XII secolo si registrano possedimenti nella zona di Sant'Eufemia, attorno alla citt\u00e0 e nei territori est della provincia, ad esempio a Mazzano, Castenedolo e Rezzato.\nNel corso di quel secolo acquis\u00ec ancora beni a Castenedolo, sulla Maddalena, lungo i fiumi Oglio e Mella, in Valtrompia oltre che a Sant'Eufemia, Botticino, Rezzato e Caionvico e cerc\u00f2 di espandersi verso i laghi di Garda e di Iseo, acquisendo nuove propriet\u00e0 a Toscolano e Gardone e anche in Franciacorta. \nNel territorio del monastero \u00e8 attivo un ospedale detto di San Giacomo in Castenedolo, detto anche di Buffalora, situato sulla strada fra Rezzato e Castenedolo verso Buffalora. L'ospedale di San Giacomo, eretto nel 1102, consacrato nel 1121 e dotato di diversi beni, confermati dal legato papale nel 1132 e da Alessandro III nel 1170. \nIl monastero acquis\u00ec in quel periodo anche diversi enti religiosi: la chiesa di San Nicol\u00f2 annessa al monastero, a sostegno della quale il vescovo Giovanni don\u00f2 beni a Toscolano. A Rezzato la chiesa di Santa Maria di Valverde, menzionata per la prima volta nel 1019 (anche se l'edificazione pare postuma), la chiesa e il piccolo cenobio di San Pietro lasciato dai monaci nel 1299 per ordine di Berardo Maggi, che decret\u00f2 il loro trasferimento all'ospedale di San Giacomo, il battistero di San Giovanni e la chiesa di Santa Maria ad Elisabetta, oggetto nel 1175 di una serrata disputa tra Sant'Eufemia e la cattedrale cittadina. \nI possedimenti e diritti del cenobio furono confermati dai vescovi bresciani, dall'autorit\u00e0 imperiale e pontificia, in particolare nel 1123 Papa Callisto II conferm\u00f2 i beni del borgo di S. Eufemia, la Franciacorta, la riviera gardesana e le valli e concesse il diritto di eleggere l'abate, che doveva essere confermato dal vescovo di Brescia. \nNel 1132 Innocenzo II, riprendendo la volont\u00e0 del predecessore sottopose il monastero alla protezione papale e conferma il posseso di chiese e territori di fondazione o appropriazione attribuibili al suddetto monastero. Si veda ad esempio la chiesa dei Morti e l'area della chiesa di sant'Eufemia a Vello di Marone sul lago d'Iseo di propriet\u00e0 vescovile ne pass\u00f2 la giurisdizione al monstero. Nel 1186 Urbano III conferm\u00f2 i beni del monastero, ulteriormente estesi, proibendo al monastero la costruzione di cappelle nelle parrocchie dipendenti. Nel periodo successivo il monastero continu\u00f2 ad acquisire beni, come nel caso di Gardone Riviera, di cui si occup\u00f2 l'abate Giovanni appartenente alla importante famiglia bresciana Ugoni: anche a Sant'Eufemia, come negli altri grandi cenobi bresciani, la presenza e gli interessi dei membri delle famiglie capitaneali erano notevoli.\nI saccheggi e il declino.\nNel 1166, durante l'assedio della citt\u00e0 da parte di Federico I Barbarossa, il monastero viene occupato e saccheggiato, mandando la comunit\u00e0 benedettina in crisi economica una volta liberata la struttura. Le spese per la riparazione dei danni costringono i monaci a vendite e permute di beni per pagare numerosi titolari di prebende e di uffici vari, ad esempio fattori addetti all'amministrazione dei beni avuti in donazione sparsi per la diocesi.\nDurante l'intero Duecento la situazione non cambia e, anzi, vede il monastero interessato in diverse dispute e contenziosi di carattere economico ma anche giuridico: dai documenti si rileva che, nel corso degli anni, i vari possedimenti fondiari a est della citt\u00e0 letteralmente \"sfuggono dalle mani\" dei benedettini di Sant'Eufemia, passando nelle propriet\u00e0 di privati o di altre parrocchie nascenti.\nNel passaggio tra il XIII e il XIV la situazione del monastero, al pari degli altri enti religiosi della diocesi di Brescia, si avviava a mutamenti. Significativa per una riduzione di diritti e giurisdizioni per Sant'Eufemia fu la dichiarazione di autonomia conferita nel 1299 da Berardo Maggi al comune di Rezzato, da sempre legato agli interessi del cenobio. Si registra dunque in questi anni, incredibilmente presto (siamo alla fine del Duecento), l'inizio del declino del monastero, che proseguir\u00e0 lento ma incessante fino all'epoca moderna.\nDiverse notizie si hanno sul monastero nel XIV secolo. Nei primi anni del secolo l'abate Inverardo Confalonieri fece ricostruire l'ospedale di San Giacomo. Nel 1309 Federico Maggi doveva essere ordinato vescovo di Brescia da Papa Clemente V, la sede papale era a Tolosa, venne accompagnato nel viaggio dall'abate del monastero di sant'Eufemia, a cui venne concesso il diritto di portare le insegne episcopali. In quel periodo la comunit\u00e0 era composta da dodici monaci pi\u00f9 l'abate, mentre cinquant'anni dopo la cifra si era dimezzata e i monaci vivevano in una condizione di \"grave rilassamento morale\". \nEnrico VII di Lussemburgo mette assedio alla citt\u00e0 di Brescia nel 1311, nuovamente occupando il monastero per un lungo periodo. Negli anni successivi, fortunatamente, la vita della parrocchia si rianima grazie alla donazione, da parte di un monaco di Cassino proveniente da Roma e in sosta a Sant'Eufemia, di una reliquia della Vera Croce a sua volta a lui donata da Papa Bonifacio VIII, figura in realt\u00e0 non molto attendibile in merito. In ogni caso, la reliquia, vera o falsa che fosse, alimenta subito processioni e celebrazioni religiose molto seguite dalla popolazione locale, tradizione giunta fino ai giorni nostri. \nL'abbandono.\nNel 1321 l'abate di Sant'Eufemia acquista la \"domus\" degli Umiliati \"de Urceis\" a Porte Torrelunga (oggi l'area di Piazzale Arnaldo), intitolata ai Santi Simone e Giuda con annessa chiesa, per mantenere un recapito in citt\u00e0, seguendo il comportamento di altri monasteri benedettini della diocesi che avevano sede fuori dalle mura urbane: \u00e8 la classica \"mossa fortunata\", che salver\u00e0 la vita stessa della comunit\u00e0 monastica di Sant'Eufemia. La comunit\u00e0 dovette far fronte anche a problemi esterni e a diverse difficolt\u00e0 economiche, vendendo e svendendo parte del patrimonio. \nTuttavia all'inizio del XV secolo si registrano acquisizioni di beni nelle localit\u00e0 di San Zeno e Folzano, segno di un certo dinamismo commerciale. Al momento del passaggio di Brescia sotto la Repubblica di Venezia il monastero, retto dall'abate Teofilo Michiel, era disabitato a causa dei pericoli derivati dalle battaglie tra la citt\u00e0 e Venezia e i monaci risiedevano nella loro abitazione cittadina a Torrelunga. \nNel 1405-1410 viene costruito il chiostro di Sant'Afra e i benedettini si trasferiscono progressivamente in Sant'Eufemia entro le mura.\nNegli anni immediatamente successivi il governo veneto dovette intervenire a proposito degli scandali scoppiati a Sant'Eufemia e San Faustino, cenobi dove vigeva una situazione di rilassatezza dei costumi e di crisi spirituale e morale nonch\u00e9 patrimoniale. A quest'ultima difficolt\u00e0 sembra si sia posto mano per Sant'Eufemia nel 1428, con la redazione di un inventario dei beni del cenobio datato 19 giugno.\nNel 1438, Filippo Maria Visconti invia a Brescia un esercito al comando di Nicol\u00f2 Piccinino con l'obiettivo di riconquistare la citt\u00e0, da pochi anni passata sotto il dominio della Repubblica di Venezia. L'assedio, che dur\u00f2 alcuni anni, si rivela fatale per il monastero di Sant'Eufemia condotto in quel periodo dall'abate Gabriele Avogadro. Il monastero venne occupato e adibito per mesi a quartier generale e campo trincerato del Piccinino, a causa di ci\u00f2 fu gravemente danneggiato e semidistrutto. Terminato l'assedio, con la fuga di Piccinino, si dice a causa della miracolosa apparizione sugli spalti dei Santi Faustino e Giovita, il monastero benedettino viene lasciato in condizioni estremamente precarie, povero e completamente spogliato di ogni bene. Gran parte della comunit\u00e0 si trasferisce dunque nella struttura acquistata un secolo prima a Torrelunga, che viene ampliata e si trasforma in breve in uno dei pi\u00f9 importanti monasteri della citt\u00e0. \nLa comunit\u00e0 monastica si trasfer\u00ec definitivamente in citt\u00e0 con l'autorizzazione alla costruzione di un nuovo monastero grazie alla bolla di Papa Eugenio IV del 30 maggio 1444. I lavori hanno inizio nel 1462: daranno alla luce l'odierna chiesa di Sant'Afra. Eugenio IV preoccupandosi della situazione patrimoniale del monastero, intim\u00f2 ai monaci il recupero dei beni dell'ospedale di San Giacomo che erano stati usurpati da privati.\nIl 2 febbraio 1457 il monastero di Sant'Eufemia, inteso come entrambe le strutture, viene unito alla congregazione cassinese di Santa Giustina in Padova e posto sotto il suo controllo \"intra moenia\" con bolla di Papa Callisto III. Il vecchio edificio fuori dalle mura, per\u00f2, si trova ancora in gravi condizioni e, per riparare quanto rimane e ricostruire la chiesa, durante l'ultimo ventennio del Quattrocento riprendono le vendite di altre propriet\u00e0 fondiarie. \nNel 1478 o nel 1479 con il probabile spostamento delle reliquie di San Paterno nella chiesa di sant'Afra il vecchio monastero viene chiuso e gli edifici adibiti ad usi agricoli fino al 1797 degli stessi monaci.\nIn epoca moderna.\nNel 1512, durante l'assedio dei francesi guidati da Gaston de Foix-Nemours, che si concluder\u00e0 con un terribile saccheggio della citt\u00e0, chiesa e monastero di Sant'Eufemia della Fonte vengono nuovamente semidistrutti: \u00e8 la quarta volta dal tempo della loro fondazione. Intorno al 1530 il vecchio monastero, ridotto a poco pi\u00f9 di una fattoria con depositi, pu\u00f2 dirsi semi-abbandonato. Ai monaci di Sant'Eufemia in citt\u00e0 rimane per\u00f2 l'impegno di mantenere almeno un monaco o un sacerdote quale parroco per la cura d'anime a Sant'Eufemia della Fonte. L'impegno, da quanto risulta nei documenti, appare ben poco gradito agli incaricati: dal 1494, dunque ancor prima che il monastero subisse l'ennesima occupazione, fino al 1770 si possono contare ben ventotto parroci contro ai nove sacerdoti che invece ressero, nello stesso periodo, il monastero cittadino. Nel 1576, addirittura, si registra un'accesa protesta della popolazione per le frequenti assenze del parroco benedettino don Agostino Gelmi de Salis.\nIl 7 marzo 1580 San Carlo Borromeo, in visita alla citt\u00e0 per giudicare l'organizzazione degli edifici religiosi, visita anche la chiesa di Sant'Eufemia della Fonte: negli atti della visita viene denunciato che il battistero \u00e8 collocato in posto incongruo e che gli altari di Santa Caterina d'Alessandria e di San Rocco sono da rimodernare. San Carlo annota anche che \u00e8 presente un cimitero cintato a fianco alla chiesa e che canonica e sacrestia sono annesse alla chiesa, come ancora oggi. Il santo ordina poi che la reliquia della Santa Croce venga esposta solo in circostanze eccezionali. Nel 1597, inoltre, la chiesa riceve la visita del vescovo Marino Giovanni Giorgi, il quale ordina che la chiesa venga ampliata a ovest, ma non \u00e8 chiaro se l'intervento sia stato applicato o no. Alla successiva visita, registrata nel 1601, il Giorgi constata come i precedenti decreti di San Carlo Borromeo non abbiano ancora avuto piena attuazione e concede un curato in aiuto al parroco, ordinando ai benedettini di Sant'Eufemia in citt\u00e0 di provvedere ad ampliare ed abbellire la chiesa da loro \"dimenticata\". Curiosamente, ordina anche l'allungamento della veste di San Cristoforo nell'affresco del Quattrocento sulla base del campanile.\nLa vita della comunit\u00e0, di ormai comunque scarno numero, procede finalmente tranquilla per tutto il Seicento e per i primi anni del Settecento. Fra il 1724 e il 1781, dopo aver ricevuto varie visite dai vescovi cittadini, vengono attuati i lavori di restauro di gusto barocco che conferiscono alla chiesa l'attuale aspetto, dotandola di artistici altari intarsiati con marmi preziosi e della scenografica ancona del presbiterio, con un'arca alla base dove viene traslata nel 1787 la preziosa reliquia della Santa Croce, prima custodita in un altro altare. Vengono inoltre realizzati i quadri degli altari della fiancata destra, e la \"Deposizione\" di Pietro Avogadro, firmata sul retro e datata 1707, sul primo altare della fiancata sinistra.\nPur rimanendo di propriet\u00e0 della Curia Vescovile, gli edifici abbandonati dai monaci saranno utilizzati come magazzini fino al 1797, quando Napoleone li assegner\u00e0 all'Ospedale Maggiore Nazionale di Brescia che li trasformer\u00e0 in insediamenti rurali. Appunto la fine della comunit\u00e0 monastica a Sant'Eufemia viene sancita dal decreto n. 757 del 2 novembre 1797 da parte del Governo provvisorio bresciano di stampo giacobino. La chiesa, comunque, resta aperta al pubblico e continua ad essere officiata. Si registrano comunque, nel primo quindicennio dell'Ottocento, numerosi periodi di \"vacanza\", nei quali cio\u00e8 il parroco uscente, di solito per trasferimento, non veniva rimpiazzato se non dopo un certo periodo, alcuni mesi o anche due o tre anni, lasciando frequentemente la chiesa priva di una figura che la amministrasse. Dal 1816 circa in poi la parrocchia riprende vita: le messe sono officiate regolarmente e al parroco \u00e8 anche affiancato un curato, entrambi comunque miseramente retribuiti. Le \"vacanze\" sono comunque ancora presenti, soprattutto a causa delle lungaggini burocratiche del governo austriaco, che in quegli anni deteneva il potere in Brescia.\nDurante le Dieci giornate di Brescia e il bombardamento della citt\u00e0, la zona di Sant'Eufemia della Fonte diventa teatro di una sortita organizzata da un gruppo di patrioti guidati da Tito Speri, che da Torrelunga si erano spinti fino alla localit\u00e0 di Sant'Eufemia, dando battaglia prima sugli stradoni e poi nei vicoli del paese. Tito Speri stesso e Teodoro Lechi, poi senatore del Regno d'Italia, testimonieranno che un patriota di nome Taglianini, durante la sortita, sal\u00ec sul campanile della chiesa e suon\u00f2 per alcuni minuti le campane a martello per incitare la popolazione a insorgere, ma fu colpito da una pallottola e poi trucidato dai soldati croati.\nNel 1880 accade un evento curioso: la direzione dell'Ospitale di Brescia invia un ingegnere per prelevare il \"San Rocco\" del Romanino, l'opera di spicco della chiesa commissionata probabilmente nel 1510, ma l'inviato \u00e8 messo in fuga a furor di popolo, richiamato dal suono delle campane. Fra il 1913 e il 1916 la chiesa viene consolidata, abbellita e ampliata a due navate laterali: proprio il 15 ottobre del 1916 il vescovo dell'epoca Gaggia la consacra nuovamente.\nLa notte del 24 aprile 1974 la tela del Romanino viene trafugata e sar\u00e0 recuperata dai carabinieri solo nel gennaio del 1975, ma viene portata, per motivi di sicurezza, alla Pinacoteca Tosio Martinengo. Nello stesso anno, inoltre, il 13 dicembre, dopo annose trattative, a duecentouno anni dalla confisca napoleonica, gli edifici di pertinenza alla chiesa tornano di propriet\u00e0 della parrocchia con contratto di permuta. \nLa propriet\u00e0 degli edifici dell'ex-monastero appartenenti all'Ospedale Maggiore di Brescia, passa nel 1979 al Comune di Brescia che, nel 1997, lo concede in uso all'Associazione Museo della Mille Miglia. Nel settembre 2011, sono stati rinvenuti quasi casualmente i resti di un'antica chiesa monastica con un'ampia abside e una torre alta 3 metri, realizzati dal X secolo al XII secolo.\nNel parco prospiciente la chiesa vi \u00e8 un \"Monumento ai caduti\" di Emilio Magoni."}
{"id": "2895975", "revid": "1431409", "url": "https://it.wikipedia.org/wiki?curid=2895975", "title": "Nacho Monreal", "text": "Caratteristiche tecniche.\nTerzino sinistro possiede un buon dinamismo e buona abilit\u00e0 negli assist.\nCarriera.\nClub.\nCresciuto nelle giovanili dell'Osasuna, dopo aver militato per cinque stagioni nella prima squadra, il 10 giugno 2011 si \u00e8 trasferito al M\u00e1laga per la cifra di 6 milioni di euro.\nDopo due stagioni nella squadra andalusa si \u00e8 trasferito all'Arsenal il 31 gennaio 2013 per la cifra di 10 milioni di euro.\nIl 16 marzo 2013 segna il suo primo gol con la maglia dei \"gunners\" nella partita giocata e vinta per 2 a 0 contro lo Swansea. Nel gennaio 2016 rinnova per altri tre anni e mezzo con i \"Gunners\".\nIl 31 agosto 2019 passa a titolo definitivo alla .\nSigla il suo primo gol con la nuova maglia nella sfida finita per 3-0 il 22 Febbraio 2020 contro il .\nNazionale.\nDebutta in nazionale il 12 agosto 2009 in amichevole contro la Macedonia. Nel giugno 2013 viene selezionato per disputare la FIFA Confederations Cup 2013 in Brasile. Il 9 ottobre 2016 torna a giocare con la nazionale, nella partita di qualificazione valida al mondiale 2018 contro l', dopo quasi tre anni dall'ultima apparizione. Il 12 novembre 2016 segna la sua prima rete con la \"Roja\", nel match vinto 4-0 contro la Macedonia. Il 21 maggio 2018 viene incluso dal commissario tecnico della Spagna Lopetegui nella lista dei convocati per il Mondiale di Russia 2018, che per la nazionale spagnola si conclude allo stadio degli ottavi di finale, nei quali viene sconfitta ai rigori dai padroni di casa della Russia.\nStatistiche.\nPresenze e reti nei club.\n\"Statistiche aggiornate al 22 maggio 2021.\""}
{"id": "2895979", "revid": "124123", "url": "https://it.wikipedia.org/wiki?curid=2895979", "title": "Bione di Soli", "text": "Bione viene citato da Diogene Laerzio come l'autore di un'opera \"Sull'Etiopia\" (\u0391\u1f30\u03b8\u03b9\u03bf\u03c0\u03b9\u03ba\u03ac), di cui alcuni frammenti sono conservati in Plinio il Vecchio e Ateneo.\nVarrone menziona Bione fra gli scrittori di agricoltura; e Plinio riferisce delle stesse, o simili, opere, negli elenchi di diversi libri della \"Naturalis Historia\".\nDi entrambe le opere restano brevi frammenti."}
{"id": "2895980", "revid": "767487", "url": "https://it.wikipedia.org/wiki?curid=2895980", "title": "Romain Beyni\u00e9", "text": "Carriera.\nEsordisce con la maglia dell'Olympique Lione il 6 dicembre 2005 nella partita Lione- (2-1) valida per la UEFA Champions League 2005-2006.\nNel 2008 passa in prestito al Tubize, squadra neopromossa in massima divisione belga, con cui disputa 24 partite di campionato.\nAll'inizio della stagione 2009-2010 torna al Lione, ma non gioca nessuna partita e quindi a gennaio passa in prestito al Gueugnon, in terza divisione francese. Il 12 giugno del 2011 viene ufficializzato il trasferimento al Luzenac, club della seconda serie francese."}
{"id": "2895981", "revid": "767487", "url": "https://it.wikipedia.org/wiki?curid=2895981", "title": "Miguel Fla\u00f1o", "text": "Ha un fratello gemello, Javier, che milita anch'esso nell'Osasuna.\nCaratteristiche tecniche.\nGioca come difensore centrale."}
{"id": "2895983", "revid": "307923", "url": "https://it.wikipedia.org/wiki?curid=2895983", "title": "Episodi di Magnum, P.I. (seconda stagione)", "text": "La seconda stagione della serie televisiva Magnum, P.I. \u00e8 stata trasmessa in prima visione negli Stati Uniti d'America da CBS tra il 1981 e il 1982.\nIn Italia \u00e8 stata trasmessa in prima visione da Italia 1 tra il 1983 e il 1984."}
{"id": "2895984", "revid": "599013", "url": "https://it.wikipedia.org/wiki?curid=2895984", "title": "Ludovic Delporte", "text": "Carriera.\nCon la maglia dell'Osasuna ha disputato 109 incontri nella Liga, segnando 5 reti.\nRitiratosi inizialmente nel 2012, per i primi 6 mesi del 2015 ha trovato brevemente ingaggio nell', dando l'addio definitivo nel luglio dello stesso anno."}
{"id": "2895985", "revid": "287204", "url": "https://it.wikipedia.org/wiki?curid=2895985", "title": "Romain Beyni\u00e8", "text": ""}
{"id": "2895986", "revid": "287204", "url": "https://it.wikipedia.org/wiki?curid=2895986", "title": "Romain Beynie", "text": ""}
{"id": "2895989", "revid": "77268843", "url": "https://it.wikipedia.org/wiki?curid=2895989", "title": "Episodi di Magnum, P.I. (terza stagione)", "text": "La terza stagione della serie televisiva Magnum, P.I. \u00e8 stata trasmessa in prima visione negli Stati Uniti d'America da CBS tra il 1982 e il 1983.\nIn Italia \u00e8 stata trasmessa in prima visione da Italia 1 tra il 1984 e il 1985."}
{"id": "2895993", "revid": "31269", "url": "https://it.wikipedia.org/wiki?curid=2895993", "title": "Episodi di Magnum, P.I. (quarta stagione)", "text": "La quarta stagione della serie televisiva Magnum, P.I. \u00e8 stata trasmessa in prima visione negli Stati Uniti d'America da CBS tra il 1983 e il 1984.\nIn Italia \u00e8 stata trasmessa in prima visione da Italia 1 tra il 1985 e il 1986."}
{"id": "2895994", "revid": "307923", "url": "https://it.wikipedia.org/wiki?curid=2895994", "title": "Episodi di Magnum, P.I. (quinta stagione)", "text": "La quinta stagione della serie televisiva Magnum, P.I. \u00e8 stata trasmessa in prima visione negli Stati Uniti d'America da CBS tra il 1984 e il 1985.\nIn Italia \u00e8 stata trasmessa in prima visione da Italia 1 tra il 1986 e il 1987."}
{"id": "2895996", "revid": "599013", "url": "https://it.wikipedia.org/wiki?curid=2895996", "title": "Boakye", "text": ""}
{"id": "2895997", "revid": "288300", "url": "https://it.wikipedia.org/wiki?curid=2895997", "title": "Benzema", "text": ""}
{"id": "2895998", "revid": "100350334", "url": "https://it.wikipedia.org/wiki?curid=2895998", "title": "Episodi di Magnum, P.I. (sesta stagione)", "text": "La sesta stagione della serie televisiva Magnum, P.I. \u00e8 stata trasmessa in prima visione negli Stati Uniti d'America da CBS tra il 1985 e il 1986.\nIn Italia \u00e8 stata trasmessa in prima visione da Italia 1 tra il 1987 e il 1988."}
{"id": "2896002", "revid": "1305772", "url": "https://it.wikipedia.org/wiki?curid=2896002", "title": "Bernays", "text": ""}
{"id": "2896003", "revid": "31269", "url": "https://it.wikipedia.org/wiki?curid=2896003", "title": "Episodi di Magnum, P.I. (settima stagione)", "text": "La settima stagione della serie televisiva Magnum, P.I. \u00e8 stata trasmessa in prima visione negli Stati Uniti d'America da CBS tra il 1986 e il 1987.\nIn Italia \u00e8 stata trasmessa in prima visione da Italia 1 tra il 1988 e il 1989."}
{"id": "2896007", "revid": "1346043", "url": "https://it.wikipedia.org/wiki?curid=2896007", "title": "Julia Nickson-Soul", "text": " I principali ruoli da lei interpretati al cinema sono stati in \"Rambo 2 - La vendetta\", \"Ethan Mao\" e \"Half-Life\".Nel 1988 fu la coprotagonista del film \"Chiari di luna\" di Lello Arena.\nBiografia.\nLa Nickson-Soul nacque come Julia Nickson a Singapore, da padre britannico e da madre di discendenza cinese. Frequent\u00f2 l'Universit\u00e0 delle Hawaii. Fu sposata per sei anni, dal 1987 al 1993, con l'attore americano David Soul ed ebbe una figlia con lui, China Soul.\n\u00c8 una praticante Scientologist dopo aver aderito alla Chiesa nel 1996."}
{"id": "2896010", "revid": "135229", "url": "https://it.wikipedia.org/wiki?curid=2896010", "title": "Raid su Tokio", "text": ""}
{"id": "2896012", "revid": "31237136", "url": "https://it.wikipedia.org/wiki?curid=2896012", "title": "Aurore Dupin", "text": ""}
{"id": "2896020", "revid": "219355", "url": "https://it.wikipedia.org/wiki?curid=2896020", "title": "Limite di rivelabilit\u00e0 qualitativo", "text": ""}
{"id": "2896026", "revid": "729019", "url": "https://it.wikipedia.org/wiki?curid=2896026", "title": "Prenk Pervizi", "text": "I Pervizi Skuraj di Kurbin sono un'antica e importante famiglia (stirpe) cattolica del Nord d'Albania, la cui storia si perde nel passato. Il nome le viene dal suo capostipite Pervizi il Grande degli Skuraj di Kurbini, vissuto nel XIV-XV secolo. Sue notizie sono pervenute oralmente, tramandate di padre in figlio. Si \u00e8 appreso che egli si era opposto strenuamente all'invasione ottomana e non aveva accettato di piegarsi alle loro invitanti offerte, per cui fu ucciso a tradimento dai turchi. Dovettero passare cinque secoli prima che il nome dei Pervizi ritornasse alla ribalta della storia d'Albania. Questo successe nel periodo del Risorgimento Nazionale, quando un altro capostipite, Gjin Pjeter Mark Pervizi Skuraj di Kurbini, si distinse come capo dell'insurrezione popolare di Kurbini-Croia, 1903-1912, contro la dominazione turca condotta con successo e coronata con l'innalzamento della bandiera nazionale a Milot, centro di Kurbini, nello stesso giorno della proclamazione dell'indipendenza il 28 novembre 1912 a Valona, dal grande patriota Ismail Qemali.\nConseguentemente suo successore divenne suo nipote Prenk Pervizi, che diede al casato pi\u00f9 fulgore, seguendo la carriera militare, dove raggiunse l'alto grado di Generale e la carica di Ministro della Difesa.\nBiografia.\nImprese iniziali.\nNato il 4 maggio 1897 a Skuraj, nel distretto di Kurbin, Prenk Pervizi proveniva da una famiglia cattolica nobile ed importante, quella dei Pervizi Skuraj di Kurbini, che aveva lasciato tracce nella lotta contro il dominio turco. Un personaggio di grande rilievo ed importanza della storia moderna d'Albania.\nUscito dalla Kadettenschule di Vienna, nel 1918 fu inquadrato nell'esercito albanese come comandante del distretto di Croia nel 1918, e poi presso il Comando Generale dell'esercito, distinguendosi nelle operazioni per la cacciata dei serbi dalle regioni del nord del Paese, a fianco di grandi patrioti come Bajram Curri, Elez Isufi e Prenk Jaku.\nI suoi sforzi per creare ed affermare il giovane stato albanese furono condivisi con l'amico Ahmet Zogu, conosciuto durante la permanenza a Vienna, partecipe nel congresso di Lushnj\u00eb del 1920 e futuro ministro. Pervizi lo difese anche in occasione di un colpo di Stato dell'opposizione, diretto contro la capitale Tirana l'8 marzo 1922, sbaragliando i ribelli che volevano impadronirsi del Parlamento e rovesciare il Governo, salvando cos\u00ec il Paese da una crisi che poteva avere conseguenze disastrose per la stessa esistenza dell'Albania. Questa azione gli valse la promozione per meriti di guerra a capitano di primo grado e la medaglia d'oro al valor militare.\nNon riusc\u00ec per\u00f2 a contenere un successivo colpo di Stato, iniziato il 24 giugno 1924. Segu\u00ec Zog che con il suo governo e i militari a lui fedeli ripararono in Jugoslavia.\nIl periodo del quadrumvirato.\nIl 20-24 dicembre 1924 prese parte e si distinse nelle operazioni che riportano al potere il governo legale con Ahmet Zog Presidente, il quale divide l'Albania in quattro zone militari e gliene affida una a Pervizi, quella centrale di Tirana. Pervizi, insieme agli altri tre capitani (Muharrem Bajraktari per la zona nord, Fiqri Dine per la nord-ovest e Hysni Dema per la zona sud) in cinque anni riport\u00f2 l'ordine e la calma nel Paese, dando stabilit\u00e0 ed affermazione all'Albania.\nNel frattempo, nel novembre-dicembre 1926, era scoppiata l'insurrezione di Dukagjini, Shal e Shosh,\"Pjeter Hidri, Gjeneral Prenk Pervizi, Tirana, Toena, 2002\" istigata e organizzata dalla Jugoslavia per destabilizzare il Paese, con la pretesa che queste regioni cattoliche del nord dovevano unirsi al Montenegro giacch\u00e9 l'Albania era in mano ai musulmani come Zog e compagni. I ribelli ebbero un primo successo, bloccando l'esercito inviato e facendo prigioniero il comandante e il suo staff d'ufficiali. Gli insorti, forti di questi primi successi, si preparavano ad attaccare e occupare Scutari. A questo punto Zog chiam\u00f2 d'urgenza Pervizi dandogli pieni poteri per sedare la rivolta. In tre giorni il capitano, con una sorprendente e fulminea manovra, pone fine alla ribellione, e ne consegn\u00f2 i capi alla giustizia. Questo successo ingrand\u00ec la sua fama e influenza nell'esercito e nel popolo.\nI legami con l'Italia.\nPervizi, in quanto a legami con l'Italia, restava nella posizione d'amicizia. Egli aveva inviato i suoi figli a istruirsi in Italia fin dalle elementari, a Lanzo Torinese, nel Collegio di San Bosco, dove studiavano i figli dell'aristocrazia piemontese, e gli stessi membri di casa Savoia, lo stesso re e il principe Umberto, con il quale ebbe a seguire lo stesso corso nella Scuola della Guerra. A Torino egli aveva portato tutta la famiglia, madre, moglie e i suoi tre figli. Tre anni a Torino e altri due anni a Firenze. Era invitato particolare alla nozze del Principe Umberto, che lo riteneva come suo zio, nel senso che montenegrini e albanesi erano della stessa origine illirica. Distintosi, viene decorato Ufficiale dell'Ordine cavalleresco dei SS. Maurizio e Lazzaro. Il lungo soggiorno in Italia gli permise di perfezionare la lingua italiana e di fare molte conoscenze e amicizie personali nella societ\u00e0 italiana, particolarmente in quella militare. Nel 1965, quando pass\u00f2 in Italia come rifugiato politico, gli fu proposto di mantenere il grado e le funzioni di generale nell'esercito italiano, a condizione di prendere la cittadinanza italiana, che lui non accett\u00f2 e si ritir\u00f2 in Belgio.\nL'invasione dell'Albania.\nNel 1929, concluso ormai il suo dovere, fu inviato alla Scuola di Guerra di Torino, dove rimase fino al 1933, quindi fu nominato ispettore degli studenti albanesi in Italia sino al 1935. Al suo rientro rappresent\u00f2 l'Albania nella Commissione degli Osservatori Stranieri nella guerra d'Abissinia 1935-1936, dove ebbe l'occasione di conoscere i generali Badoglio, Graziani e De Bono, oltre ad altri alti ufficiali tra cui diversi compagni della Scuola di Guerra. Di questa guerra redasse una relazione ben dettagliata e tenne alcune conferenze in Albania.\nNell'agosto 1936, rappresent\u00f2 l'Albania nelle Grandi Manovre d'Italia in Irpinia, dove scambi\u00f2 alcune parole con Mussolini, che gli diede da intendere la sua intenzione d'intervenire in Albania. Avvert\u00ec il re Zog dell'intenzione di Benito Mussolini di attaccare e occupare l'Albania, seguendo l'esempio dei Romani contro gli Illiri. Il re si mostr\u00f2 scettico e non diede importanza all'avvertimento.\nIn occasione del venticinquesimo anniversario dell'indipendenza albanese (1937), Pervizi avanz\u00f2 al rango di colonnello, ricevette l'ordine della \"Besa\" e divent\u00f2 grande ufficiale dell'Ordine della Corona d'Italia..\nIntanto i suoi avvertimenti non furono presi in considerazione n\u00e9 dal Re, n\u00e9 dal governo, visto che la fine del conflitto abissino non aveva provocato alcuna minaccia da parte dell'Italia. Ma si dimenticava che l'Italia si era ingaggiata tre anni(1936-1939) nella guerra di Spagna. Quando il primo aprile 1939, Francisco Franco proclamava la vittoria e la fine della guerra, sei giorni dopo Mussolini ordinava l'attacco e l'invasione dell'Albania. Cos\u00ec i buoni rapporti terminarono il 7 aprile 1939, quando l'Italia attacc\u00f2 l'Albania, facendo fuggire il Re Zog, che si affid\u00f2 al colonnello, il quale gli chiese di proclamare la resistenza armata sulle montagne. Il Re non accett\u00f2 e lasci\u00f2 questo compito a Pervizi, ordinandogli invece di organizzare il suo passaggio in Grecia, sancendo di fatto la fine del Regno d'Albania. \nRientrato in Albania per ordine del Re stesso, Pervizi venne convocato dai generali Pariani e Guzzoni, che deplorando quanto accaduto gli chiesero di adattarsi alla situazione e poi lo informarono che non avrebbero sciolto l'esercito albanese. Pervizi si mostr\u00f2 disponibile, a patto che l'esercito albanese non partecipasse a nessuna azione contro il suo popolo, a fianco dell'esercito italiano. La sua richiesta venne accolta. Egli venne tenuto formalmente nelle sue cariche effettive, ma non gli fu applicata nessuna restrizione della personalit\u00e0, in quanto gli italiani erano a conoscenza della sua figura patriottica e dell'influenza e la simpatia che godeva nell'esercito e tra la popolazione, e temevano di dare pretesto a un malcontento che poteva sfociare in una ribellione armata.\nLa campagna di Grecia.\nIl 28 ottobre 1940 inizi\u00f2 la campagna italiana di Grecia, e alcuni battaglioni albanesi vennero scaglionati nelle divisioni \"Venezia\" e \"Julia\", con il Pervizi chiamato a rappresentare l'esercito albanese presso l'alto comando delle operazioni.\nInviato inaspettatamente a Tirana, durante la sua assenza i generali italiani ebbero a ridire sulla scarsa qualit\u00e0 dei soldati albanesi, basandosi anche sul fatto che una loro unit\u00e0 era stata decimata dai greci. Il colonnello, non appena venuto a sapere dell'accaduto, torn\u00f2 immediatamente al quartier generale e protest\u00f2 con Ubaldo Soddu e il comando italiano circa il fatto che i suoi uomini erano stati utilizzati come carne da cannone, ricordando inoltre che il comando dei soldati albanesi era sua sola competenza.\nVisto l'andamento negativo delle operazioni, lo stato maggiore italiano ordin\u00f2 la ritirata generale e di conseguenza Pervizi fece altrettanto, abbandonando il fronte e lasciando sguarnita la citt\u00e0 di Koritza, presidiata da un battaglione agli ordini del maggiore Spiro Moisiu. Gli italiani, adirati per tale gesto, chiesero di processare i responsabili davanti a un tribunale militare, al quale il colonnello si oppose con fermezza per cui alla fine si procedette solamente al trasferimento dei soldati albanesi sulle montagne del nord, e Pervizi fu posizionato e isolato nella zona di Puka; nel frattempo venne per\u00f2 promosso generale, per calmare la situazione e il popolo.\nDopo l'8 settembre.\nSpostato a Scutari come semplice consigliere, l'8 settembre 1943, data dell'annunciazione dell'armistizio di Cassibile, riprese i suoi vecchi poteri, prendendo in consegna il comando dal generale Dalmazzo, con la condizione di dare l'ordine alla resa delle guarnigioni italiane, deponendo le armi e consigliandolo a prendere con s\u00e9 quanti pi\u00f9 italiani per non lasciarli alla merc\u00e9 dei tedeschi. Il 23 ottobre fu eletto Ministro della Difesa e promosso al grado di generale di divisione, adoperandosi quindi per riformare l'esercito albanese e rafforzando il confine nord per prevenire i tentativi dei serbi di annettere il Kosovo.\nOstacol\u00f2 anche i tedeschi nella loro opera di reclutamento per le Waffen-SS, cosa che lo port\u00f2, insieme al resto del governo, ad abbandonare Tirana in favore delle montagne.\nPer lottare anche contro i comunisti, si un\u00ec alla missione inglese inviata nel paese, facendo la conoscenza del colonnello McLean e degli altri ufficiali, Julian Amery e David Smiley, che poi s'allontanarono nell'ottobre 1944. Rifugiatosi nelle montagne di Skuraj di Kurbini (1944-1946) e scampato alla cattura, nel settembre 1946 raggiunse segretamente la Grecia, dove acquis\u00ec lo \"status\" di rifugiato politico. Trascorse 19 anni in Grecia, un anno in Italia e 11 anni nel Belgio, dove mor\u00ec il 6 settembre 1977. Durante tutto questo tempo la sua famiglia (madre, moglie e tre figli) erano rinchiusi in prigioni e campi di concentramento. Madre, moglie e il secondo dei figli morirono i tali condizioni di condanna."}
{"id": "2896030", "revid": "767487", "url": "https://it.wikipedia.org/wiki?curid=2896030", "title": "Sinfonia n. 13 (Haydn)", "text": "La Sinfonia n. 13 in Re maggiore di Joseph Haydn fu composta nel 1763 per il mecenate di Haydn, il Principe Nikolaus Esterh\u00e1zy, ad Eisenstadt.\nAltre due sinfonie furono scritte in quell'anno: la Sinfonia n. 12 e la Sinfonia n. 40.\nI movimenti.\nA quel tempo, una sinfonia standard veniva eseguita da un'orchestra composta da un paio di oboi, corni ed archi, ma l'orchestra di Eisenstadt aveva da poco ingaggiato due nuovi cornisti, ed Haydn scrisse questa sinfonia per un complesso esteso di 2 oboi, un flauto, 4 corni, timpani ed archi (primi e secondi violini), viole, violoncelli e contrabbassi, con il fagotto a ricalcare la linea del basso. La partitura dei timpani non proviene dalla mano di Haydn, ma pare sia comunque autentica: potrebbe averla scritta in un foglio separato, e qualcuno potrebbe averla aggiunta alla partitura qualche tempo dopo.\nIl primo movimento con gli ottoni e gli archi che intonano una semplice figura basata su un arpeggio:\nIl movimento \u00e8 nella forma di una sonata, con la prima met\u00e0 che viene ripetuta nella tonalit\u00e0 iniziale, \"Re maggiore\", e che poi viene modulata in \"La maggiore\", poi una seconda met\u00e0 che inizia con lo sviluppo di un materiale gi\u00e0 precedentemente ascoltato (che passa dal \"Si minore\") seguito dalla ripetizione della prima met\u00e0, ora eseguita totalmente in \"Re maggiore\". \nIl secondo movimento, \"Adagio cantabile\", in \"Sol maggiore\", si caratterizza per un violoncello solo che suona la melodia in contrapposizione dei semplici accordi degli altri archi. Gli ottoni non suonano in questo movimento. Ai giorni di Haydn, il violoncello sarebbe stato suonato dal violoncellista principale della Orchestra di Eisenstadt, Joseph Franz Weigl.\nIl terzo movimento, in \"Re maggiore\", \u00e8 un minuetto e trio, con il flauto che si sviluppa con esso. L'ultimo movimento si sviluppa attorno ad una figura di quattro note che ricorda l'ultimo movimento della Sinfonia Jupiter di Mozart:\nLa figura, che appare in diversi chiavi durante il movimento, \u00e8 trattata in modo tale da sembrare una fuga. \nUna performance tipica di questa sinfonia dura all'incirca 20 minuti."}
{"id": "2896031", "revid": "31238733", "url": "https://it.wikipedia.org/wiki?curid=2896031", "title": "Askoi", "text": ""}
{"id": "2896037", "revid": "767487", "url": "https://it.wikipedia.org/wiki?curid=2896037", "title": "Oliviero Vojak", "text": "Biografia.\nRivelatosi calcisticamente a Pola, \u00e8 tra i pi\u00f9 giovani debuttanti della Juventus, avendo esordito a 16 anni, 10 mesi e 23 giorni. Per distinguerlo dal fratello maggiore Antonio che era conosciuto come Vojak I, Oliviero era chiamato Vojak II. Cresciuto a Stoia, mor\u00ec ventunenne per una polmonite. Il suo feretro fu portato a spalla dai giocatori della Juventus."}
{"id": "2896039", "revid": "92723", "url": "https://it.wikipedia.org/wiki?curid=2896039", "title": "Rudenko", "text": ""}
{"id": "2896042", "revid": "31239771", "url": "https://it.wikipedia.org/wiki?curid=2896042", "title": "Opere edili", "text": ""}
{"id": "2896044", "revid": "1494169", "url": "https://it.wikipedia.org/wiki?curid=2896044", "title": "Cusatelli", "text": ""}
{"id": "2896045", "revid": "250936", "url": "https://it.wikipedia.org/wiki?curid=2896045", "title": "Gennargentu", "text": ""}
{"id": "2896047", "revid": "110157", "url": "https://it.wikipedia.org/wiki?curid=2896047", "title": "Harvard Medical School", "text": "La Harvard Medical School \u00e8 una delle \"graduate school\" presenti nell'Universit\u00e0 di Harvard.\nOrigini.\nL'istituto fu fondato il 19 settembre 1782 dal celebre chirurgo John Warren, in collaborazione con Benjamin Waterhouse ed Aaron Dexter, che ne fa il terzo, in ordine cronologico, tra gli istituti di ricerca medica degli Stati Uniti d'America. Le prime lezioni furono tenute prima nelle sale interrate della \"Harvard Hall\" e in seguito nella Holden Chapel, una piccola cappella all'interno del complesso universitario. I primi studenti furono solo due e si laurearono nel 1788.\nSituazione attuale.\nSituata nella Longwood Medical and Academic Area, nei pressi della Mission Hill di Boston, possiede vari distaccamenti in diverse istituzioni sanitarie ed ospedali di Boston, con circa 2.900 tra impiegati tecnici ed amministrativi \"part-time\" e \"full-time\".\nGli studenti possono seguire due percorsi formativi distinti: il \"New Pathway\", il pi\u00f9 completo dei due, pone l'enfasi sul metodo di apprendimento \"Problem-based learning\", mentre il secondo, applicato solo dalla \"Harvard\u2013MIT Division of Health Sciences and Technology\", \u00e8 incentrato soprattutto sulla ricerca medica. Il decano dell'istituto \u00e8 l'endocrinologo Jeffrey S. Flier, gi\u00e0 responsabile del centro \"Beth Israel Deaconess Medical Center\" e succeduto al dottor Joseph B. Martin, neurologo, dal 2008."}
{"id": "2896048", "revid": "1305772", "url": "https://it.wikipedia.org/wiki?curid=2896048", "title": "Barilla (disambigua)", "text": ""}
{"id": "2896049", "revid": "1305772", "url": "https://it.wikipedia.org/wiki?curid=2896049", "title": "Barill\u00e0", "text": "Barill\u00e0"}
{"id": "2896051", "revid": "830939", "url": "https://it.wikipedia.org/wiki?curid=2896051", "title": "Thiva", "text": ""}
{"id": "2896053", "revid": "339392", "url": "https://it.wikipedia.org/wiki?curid=2896053", "title": "Comune della Spagna", "text": ""}
{"id": "2896054", "revid": "117349188", "url": "https://it.wikipedia.org/wiki?curid=2896054", "title": "Cyclone (DC Comics)", "text": "Cyclone (Maxine Hunkel) \u00e8 un personaggio immaginario, una supereroina dei fumetti dell'Universo DC. \u00c8 la nipote del Red Tornado originale ed un membro della Justice Society of America. Cyclone fu creata da Mark Waid, Alex Ross, Geoff Johns e Dale Eaglesham.\nStoria di pubblicazione.\nAnche se non venne mai chiamata per nome all'epoca, il personaggio sarebbe stato noto al pubblico come Maxine Hunkel, quando comparve per la prima volta in \"Kingdom Come\" n. 2 (1996) di Mark Waid ed Alex Ross.\nUn decennio dopo, prima del rilancio della serie della Justice Society of America, lo scrittore Geoff Johns cre\u00f2 Maxine Hunkel, un eroe che avrebbe seguito l'eredit\u00e0 dei Red Tornado. Ricordando il personaggio che aveva disegnato per \"Kingdom Come\", l'artista Alex Ross bas\u00f2 i suoi disegni su Maxine sull'idea originale, facendo dei personaggi retroattivamente la stessa persona.\nJohns afferm\u00f2 in Newsarama.com:\n\"Arrivai con il personaggio ed il concetto di Maxine. Quando lo dissi ad Alex, mi disse di questo personaggio che lui aveva inserito in Kingdom Come, e si parl\u00f2 a proposito di fare di Maxine la versione pi\u00f9 giovane della sua versione precedente\".\nMaxine ebbe il suo debutto nell'Universo DC in \"Justice Society of America\" n. 1 (dicembre 2006).\nBiografia del personaggio.\nMaxine Hunkel \u00e8 la nipote del Red Tornado originale, Abigail \"Ma\" Hunkel, un membro onorario della Justice Society e curatrice corrente del loro quartier generale. Maxine crebbe idolatrando gli alleati della JSA di sua nonna.\nAll'et\u00e0 di 6 anni, Maxine venne rapita da T.O. Morrow, lo scienziato pazzo che cre\u00f2 Red Tornado, un potente androide, futuro membro della Justice League of America. Morrow infett\u00f2 Maxine con i \"nanobytes\", che in teoria sono la fonte dei suoi poteri.\nAllegra, frizzante, ed estremamente intelligente, Maxine \u00e8 una studentessa di 19 anni all'Universit\u00e0 Harvard ed un'avida fan dei lavori di L. Frank Baum, in particolare de \"Il Mago di Oz\", e ne connesse delle opere come \"Wicked\". Tuttavia, la sua natura loquace e la personalit\u00e0 da so-tutto spesso allontana i suoi coetanei e la lascia da sola. A causa di ci\u00f2, il suo status di estraniata la rende soggetta a depressione atipica.\nNei mesi recenti, cominci\u00f2 a manifestare inusuali abilit\u00e0 super umane. Uno starnuto demol\u00ec il garage di sua nonna e, il giorno seguente, si svegli\u00f2 in un tornado a 250 metri da terra. Presto, la giovane donna scopr\u00ec di poter essere in grado di manipolare il vento.\nQuando la Justice Society decise di espandere i propri ranghi e di fornire un addestramento ai nuovi eroi, Maxine fu una dei primi sulla loro lista. Fu invitata ad unirsi alla squadra da Power Girl e Mister Terrific, ed accett\u00f2 con estrema eccitazione (era talmente contenta che quasi rinunci\u00f2 all'offerta). Poco dopo, fu presentata al resto della JSA e la sua personalit\u00e0 da fan divenne evidente nella reazione esagerata che ebbe nell'incontrare i suoi eroi e, in particolare la sua preferita, Stargirl. Durante il primo incontro con il gruppo, il detentore corrente del titolo di Mister America cadde letteralmente al centro del loro incontro e mor\u00ec. Come mezzo per aiutarla a superare la situazione, Stargirl tent\u00f2 di distrarla convincendola a crearsi un costume da eroina\nMaxine debutt\u00f2 ufficialmente come Cyclone in Justice Society of America n. 3, rendendo onore sia a Red Tornado che alle sue ex spalle, i Cyclone Kids (la zia e lo zio di Maxine). Durante questo periodo ebbe anche una scimmia domestica di nome \"Frankie\", che lei vest\u00ec perch\u00e9 somigliasse ad una delle scimmie presenti nel libro \"Il Mago di Oz\" (lei stessa indossa un cappello a punta di tanto in tanto che la faceva somigliare sia all'Incantatrice che alla Strega dell'Ovest). Ebbe una breve cotta per il suo compagno di squadra Damage quando fu reso temporaneamente affascinante, e poco a poco cominci\u00f2 ad essere meno loquace.\nMaxine fu vista come parte dell'armata di supereroi convocata da Alan Scott per difendere gli interessi della Terra dalle forze di conquista di Darkseid.\nDopo che la JSA soffr\u00ec di un massiccio attacco da parte dei super criminali, la squadra si divise in due. Cyclone si un\u00ec alla nuova JSA All-Stars, e poco dopo sent\u00ec una forte attrazione verso il suo compagno di squadra King Chimera.\nPoteri e abilit\u00e0.\nMaxine possiede il potere di manipolare il vento. \u00c8 in grado di convocare mentalmente i cicloni e i mulinelli, lanciare potenti getti d'aria, e volare sfruttando le correnti dei venti.\nAltre versioni.\nUna versione di Cyclone da una realt\u00e0 alternativa si vide nella serie \"Trinity\", come membro della \"Justice Society International\" alterata temporalmente. Fu uccisa in quella linea temporale quando venne tirata fuori da uno dei suoi cicloni mentre lo utilizzava.\nAltri media.\nCyclone compare nel film del DC Extended Universe \"Black Adam\", interpretata da Quintessa Swindell."}
{"id": "2896056", "revid": "31240071", "url": "https://it.wikipedia.org/wiki?curid=2896056", "title": "Tiranno di Akragas", "text": ""}
{"id": "2896057", "revid": "31240081", "url": "https://it.wikipedia.org/wiki?curid=2896057", "title": "Tiranno di Agrigento", "text": ""}
{"id": "2896058", "revid": "1851848", "url": "https://it.wikipedia.org/wiki?curid=2896058", "title": "Renato Valenti", "text": "Caratteristiche tecniche.\nNato come attaccante, in seguito giocher\u00e0 come difensore.\nCarriera.\nInizia la sua carriera nel Monfalcone.Ne 1950-51 gioca nella massima serie con la , allenata dall'ungherese Bela Guttman. Il suo esordio in campionato il 21 gennaio 1951 in Triestina-Como, nel suo ruolo naturale di attaccante. Valenti si mette subito in luce e segna all'esordio la rete del successo al Valmaura sui lariani. La stagione successiva viene impiegato come jolly difensivo e ben presto diventa una colonna insostituibile della difesa giuliana. Resta in alabardato cinque stagioni collezionando 104 presenze, Nell'estate del 1955 si trasferisce a Udine dove gioca per sei stagioni, conquistando nel 1955-56 la promozione in Serie A con i friulani.Nel 1964 torna nella sua Monfalcone, dove gioca da capitano altri quattro campionati con il CRDA. Valenti \u00e8 morto a Monfalcone l'11 maggio del 2019 all'et\u00e0 di 89 anni."}
{"id": "2896060", "revid": "352448", "url": "https://it.wikipedia.org/wiki?curid=2896060", "title": "Mulino a sfere", "text": ""}
{"id": "2896061", "revid": "626258", "url": "https://it.wikipedia.org/wiki?curid=2896061", "title": "Serie A1 2000 (baseball)", "text": "La Serie A1 2000 del Campionato italiano di baseball \u00e8 stata disputata da dieci squadre ed ha avuto una stagione regolare di 48 partite con 3 incontri settimanali, un'andata e un ritorno. Le prime 4 squadre della classifica dopo la stagione regolare si sono affrontate in due semifinale al meglio delle cinque partite. Le due vincitrici si sono affrontate nella \"finali scudetto\" sempre al meglio delle cinque partite, designando cos\u00ec la squadra campione d'Italia. Non c'\u00e8 stata nessuna retrocessione in Serie A2."}
{"id": "2896065", "revid": "1305772", "url": "https://it.wikipedia.org/wiki?curid=2896065", "title": "White Fathers' House", "text": "La White Fathers' House (in inglese: \"casa dei Padri Bianchi\") o Atiman House (\"casa di Atiman\") \u00e8 uno degli edifici pi\u00f9 antichi di Dar es Salaam, in Tanzania; si trova in Sokoine Street, a nordest della cattedrale di St. Joseph, fra un edificio ministeriale e la Forodhani Secondary School. Prende il nome dai Missionari d'Africa, detti anche \"Padri Bianchi\", che la usano come sede della propria missione; il nome \"casa di Atiman\" si riferisce invece ad Adrian Atiman, un dottore che fu liberato dalla schiavit\u00f9 in Nigeria dai Padri Bianchi e che in seguito prest\u00f2 la propria opera in Tanzania fino alla morte, avvenuta circa nel 1924.\nSi ritiene che l'edificio sia stato edificato negli anni 1860 (secondo alcune fonti nel 1866), originariamente per ospitare l'harem del sultano Majid. Nel 1922 l'edificio fu venduto ai Missionari d'Africa, che ne fecero la loro principale sede in Africa Orientale. All'interno dell'edificio, aperto alle visite turistiche, si trovano tra l'altro due antiche fotografie che mostrano il lungomare di Dar durante la dominazione coloniale tedesca."}
{"id": "2896067", "revid": "14691", "url": "https://it.wikipedia.org/wiki?curid=2896067", "title": "Atiman House", "text": ""}
{"id": "2896071", "revid": "767487", "url": "https://it.wikipedia.org/wiki?curid=2896071", "title": "Disorderlies", "text": "Disorderlies \u00e8 un film commedia del 1987, che vede la partecipazione del noto gruppo rap The Fat Boys e dell'attore Ralph Bellamy.\nHa incassato pi\u00f9 di 10 milioni di dollari al box office.\nTrama.\nWinslow Lowry, un cosiddetto \"buono a nulla\" pieno di debiti, cerca di accelerare la morte del ricco zio (al fine di entrare in possesso dell'eredit\u00e0), assumendo i tre infermieri pi\u00f9 incapaci che aveva trovato nei dintorni. Questi sono interpretati dai membri dei Fat Boys, che per\u00f2 sono all'oscuro del piano di Winslow, e che cercano seriamente di salvare la vita dello zio. Con le loro buffonate di buon carattere, alla fine riescono a salvare l'uomo, soprattutto dopo aver scoperto il piano del nipote e cercato di impedirlo a ogni costo."}
{"id": "2896073", "revid": "1634850", "url": "https://it.wikipedia.org/wiki?curid=2896073", "title": "Sistema vocalico siciliano", "text": "Il sistema vocalico della lingua siciliana e di tutti i dialetti italiani meridionali estremi (detto anche sistema pentavocalico siciliano o vocalismo siciliano) \u00e8 formato, da un punto di vista fonologico, principalmente da cinque fonemi ( vengono dette anche \"e/o aperta\"), al quale corrispondono le cinque vocali grafiche tradizionali: . Tuttavia, in certe variet\u00e0 si trova pure [\u0259], la vocale centrale media; ], la vocale quasi posteriore quasi chiusa arrotondata; e ], la vocale quasi anteriore quasi chiusa non arrotondata. Lo schema finale pertanto \u00e8 il seguente:\nOltre ai fonemi vocalici siciliani, possiamo individuare due fonemi \"semivocalici\" o \"semiconsonantici\" , che occorrono necessariamente insieme a vocali nella costituzione di sillabe con dittonghi (o pi\u00f9 raramente con trittonghi). Nell'Alfabeto fonetico internazionale, tuttavia, questi due suoni sono identificati come consonanti approssimanti.\nQuesto sistema pu\u00f2 essere rappresentato mediante un triangolo, inserito in un quadrilatero. I lati superiore e inferiore del quadrilatero, suddivisi da linee verticali, indicano lo spazio tra il palato e il velo entro il quale si muove orizzontalmente il dorso della lingua.\nGli spazi creati dalle linee orizzontali, dei lati destro e sinistro, indicano il diverso grado di elevazione che la lingua pu\u00f2 assumere nella cavit\u00e0 orale per la pronuncia dei suoni vocalici.\nOrigine della particolarit\u00e0 fonetica siciliana.\nNon si conosce l'esatta ragione del fenomeno, ma la questione \u00e8 ancora molto dibattuta. Tra le teorie pi\u00f9 popolari, c'\u00e8 quella di una tarda latinizzazione della Sicilia, oppure quella di un bilinguismo in Sicilia, Calabria, Salento e Cilento di dialetti ellenici e neolatini."}
{"id": "2896076", "revid": "184351", "url": "https://it.wikipedia.org/wiki?curid=2896076", "title": "Comunit\u00e0 ebraica di Nuceria Alfaterna", "text": "L'esistenza, nell'antichit\u00e0, di una comunit\u00e0 ebraica a Nuceria Alfaterna, \u00e8 nota agli storici solo dagli anni novanta del XX secolo, a seguito di ritrovamenti archeologici avvenuti nella cosiddetta necropoli di San Clemente, il cui scavo ha restituito varie \"facies\" archeologiche, dall'epoca ellenistica fino a epoche imperiali e tarodimperiali. \nCaratteri della presenza ebraica a Nuceria.\nLa presenza giudaica a Nuceria Alfaterna s'inserisce in un vasto e radicato fenomeno di frequentazione e popolamento della Campania antica da parte di ebrei, ben attestato attraverso ritrovamenti accumulatisi nel tempo, che hanno permesso di identificare le comunit\u00e0 ebraiche di Napoli, Pozzuoli, Bacoli, Capua, Nola, Marano, Brusciano, Pompei, Ercolano, Stabiae e Salerno.\nSull'esistenza di una comunit\u00e0 ebraica a Nuceria Alfaterna, seppur probabile, si registrava invece il totale silenzio delle fonti storiche e archeologiche. Le epigrafi giudaiche di San Clemente, quindi, possono essere lette come chiare testimonianze dell'insediamento di una locale comunit\u00e0 ebraica di et\u00e0 imperiale, precedentemente non conosciuta da alcuna altra fonte.\nI ritrovamenti riguardano l'esistenza di figure istituzionali, attestate dalle iscrizioni greche \"gramateus\" e \"presbytera\", la cui esatta funzione sociale \u00e8 di non facile e univoca individuazione da parte degli studiosi. La prima di esse, maschile, viene di solito ricondotta a un vasto ventaglio di ipotesi interpretative: \"lettore della legge\" (vale a dire un conoscitore della legge ebraica), esperto di questioni giuridiche, redattore di negozi e atti di stato civile (matrimonio, divorzio...), segretario della comunit\u00e0, ma anche scriba, oppure copista dei rotoli della legge. L'attestazione femminile \"presbytera\", pi\u00f9 rara, \u00e8 di ancor pi\u00f9 incerta identificazione: doveva quindi trattarsi, probabilmente, di un ruolo religioso all'interno di una comunit\u00e0 ebraica, distinto e autonomo dal ruolo, certamente amministrativo, ricadente invece sul \"gramateus\".\nTali elementi rivelano, inoltre, che la presenza ebraica non doveva essere n\u00e9 effimera n\u00e9 occasionale, ma nelle forme di una comunit\u00e0 stabilmente radicata e fortemente strutturata, tanto da richiedere la presenza di cariche che adempissero a funzioni istituzionali sia in campo civile sia in ambito religioso."}
{"id": "2896077", "revid": "419471", "url": "https://it.wikipedia.org/wiki?curid=2896077", "title": "Paolo Calbini", "text": "Carriera.\nHa debuttato in Serie A1 il 5 novembre 1989, nel corso di un match che vedeva la Scavolini Pesaro opposta alla Viola Reggio Calabria.\nNella massima serie ha anche vestito le canotte di Rimini, nuovamente Pesaro, poi Trieste ed infine Roma."}
{"id": "2896078", "revid": "599013", "url": "https://it.wikipedia.org/wiki?curid=2896078", "title": "Cattedrale di San Giuseppe (Dar-es-Salaam)", "text": "La cattedrale di San Giuseppe (detta anche cattedrale metropolitana di St. Joseph) \u00e8 la chiesa cattedrale dell'arcidiocesi di Dar-es-Salaam, si trova a Dar-es-Salaam, in Tanzania. La chiesa si trova al numero 40 di Sokoine Drive, poco dopo la White Fathers' House in direzione ovest, ed \u00e8 uno fra i pi\u00f9 importanti edifici storici della citt\u00e0 nella zona del porto.\nStoria.\nLa chiesa in stile gotico \u00e8 stata edificata dai tedeschi in epoca coloniale, fra il 1897 e il 1902, e consacrata nel 1905 come luogo di culto cattolico.\nAll'interno sono preservate numerose opere d'arte originali di epoca coloniale; fra cui le notevoli vetrate poste dietro l'altare."}
{"id": "2896079", "revid": "880827", "url": "https://it.wikipedia.org/wiki?curid=2896079", "title": "St. Joseph's Cathedral", "text": ""}
{"id": "2896080", "revid": "880827", "url": "https://it.wikipedia.org/wiki?curid=2896080", "title": "Roman Catholic Cathedral of St. Joseph", "text": ""}
{"id": "2896082", "revid": "880827", "url": "https://it.wikipedia.org/wiki?curid=2896082", "title": "St Joseph's Metropolitan Cathedral", "text": ""}
{"id": "2896086", "revid": "196390", "url": "https://it.wikipedia.org/wiki?curid=2896086", "title": "Sistema eptavocalico italiano", "text": ""}
{"id": "2896088", "revid": "62725", "url": "https://it.wikipedia.org/wiki?curid=2896088", "title": "Sistema pentavocalico siciliano", "text": ""}
{"id": "2896092", "revid": "1573940", "url": "https://it.wikipedia.org/wiki?curid=2896092", "title": "Old Boma", "text": "L'Old Boma \u00e8 uno dei pi\u00f9 antichi edifici della zona di Dar es Salaam, in Tanzania. Si trova all'incrocio fra Morogoro Road e Sokoine Road, di fronte al municipio. L'edificio fu realizzato nel 1867 come residenza per gli ospiti del sultano di Zanzibar Seyyid Majid, che nella stessa area della citt\u00e0 fece costruire altri edifici importanti come la White Fathers' House. In epoca coloniale fu ristrutturato e ampliato dall'amministrazione tedesca. Fra gli elementi pi\u00f9 notevoli dell'edificio si possono citare il portone intagliato, in stile zanzibarino, e le pareti di corallo."}
{"id": "2896093", "revid": "78060468", "url": "https://it.wikipedia.org/wiki?curid=2896093", "title": "Vocalismo siciliano", "text": ""}
{"id": "2896094", "revid": "196390", "url": "https://it.wikipedia.org/wiki?curid=2896094", "title": "Vocalismo italiano", "text": ""}
{"id": "2896104", "revid": "647919", "url": "https://it.wikipedia.org/wiki?curid=2896104", "title": "Isola greca", "text": ""}
{"id": "2896108", "revid": "547992", "url": "https://it.wikipedia.org/wiki?curid=2896108", "title": "Maria Luisa Santella", "text": "Biografia.\nAttrice, regista, video maker e ricercatrice di nuovi linguaggi per la scrittura scenica nonch\u00e9 caratterista del teatro napoletano, come attrice cinematografica ha lavorato con Ettore Scola nel film film \"Brutti sporchi e cattivi\" (1976), interpretando il ruolo di una prostituta al fianco di Nino Manfredi.\nNegli anni successivi prende parte ad altre pellicole con registi come Maurizio Scaparro, Giuseppe Bertolucci, Gabriele Salvatores, Mario Martone, Pappi Corsicato, Stefano Mordini, Ferzan \u00d6zpetek. In televisione prende parte a molti dei lavori firmati da Ugo Gregoretti. \nSi trasferisce poi nel 1988 in Australia, per insegnare dizione e recitazione alla \"Academy of performing arts\" di Perth, dove mette in scena il lavoro multimediale di sua creazione \"Memory Rooms\" con la collaborazione per le arti visive del pittore italo australiano Michele Gentile e una rielaborazione in inglese di \"Questa sera si recita a soggetto\" di Luigi Pirandello, inoltre \u00e8 protagonista per la televisione australiana del film \"Windows\" di Teresa Crea.\nIn seguito \u00e8 tornata nella sua citt\u00e0 natale, Napoli, dal 1998 al 2016 lavorando tra Napoli e Fremantle (Australia occidentale).\nVita privata.\n\u00c8 stata moglie e compagna di lavoro dell'attore Mario Santella, di cui ha adottato il cognome. Successivamente si \u00e8 legata all'artista Michele Gentile."}
{"id": "2896112", "revid": "8660", "url": "https://it.wikipedia.org/wiki?curid=2896112", "title": "Lahden stadion", "text": "Il Lahden stadion \u00e8 lo stadio che ospita le partite casalinghe del Football Club Lahti.\nHa ospitato due volte il Campionato del mondo di sci nordico (nel 1989 e nel 2001) e per tre volte la Coppa del mondo di biathlon (nel 1981, nel 1991 e nel 2000).\nHaa ospitato due edizioni del Vaahteramalja, finale del campionato nazionale di football americano."}
{"id": "2896113", "revid": "1812835", "url": "https://it.wikipedia.org/wiki?curid=2896113", "title": "Paolo Silveri", "text": "Biografia.\nStudi\u00f2 a Roma, dapprima privatamente con Luigi Perugini e poi al Conservatorio Santa Cecilia, anche nella classe di Riccardo Stracciari, esordendo nel registro di basso nel 1939 al Teatro dell'Opera di Roma ne I maestri cantori di Norimberga. Dopo un'interruzione dovuta al periodo bellico e un ulteriore periodo di studio, debutt\u00f2 come baritono nel gennaio 1944, ancora all'Opera di Roma, nel ruolo di Germont.\nInizi\u00f2 una rapida carriera nei teatri italiani, tra cui in particolare il San Carlo di Napoli, fino al debutto nel 1949 nel ruolo del Conte di Luna alla Scala, dove ritorner\u00e0 regolarmente fino al 1955.\nSi esib\u00ec nel contempo nei pi\u00f9 importanti teatri esteri: Royal Opera House di Londra (dal '46 stabilmente fino agli anni 50, cantando abitualmente anche le opere italiane tradotte in inglese), Opera di Parigi, Vienna, Glyndebourne. Nel 1950 esord\u00ec al Metropolitan in \"Don Giovanni\", interpretando poi diversi altri ruoli, tra cui Rigoletto, il Marchese di Posa, Iago. Apparve anche in Sud America. \nAcquis\u00ec notoriet\u00e0 principalmente per l'interpretazione dei grandi ruoli verdiani (soprattutto \"Rigoletto\", che interpret\u00f2 in oltre cinquecento recite), distinguendosi anche come Figaro, Barnaba, Scarpia, Guglielmo Tell, Boris. Si esib\u00ec anche nel registro di tenore, interpretando Otello a Dublino nel 1959, non dando poi seguito alla nuova veste e ritornando ai ruoli di baritono. Grazie anche alla presenza scenica, partecip\u00f2 alla stagione dei film d'opera italiani tra gli anni '50 e '60, interpretando \"La Favorita\" accanto a Sophia Loren.\nSi ritir\u00f2 dalle scene nel 1968 con un'ultima recita di \"Rigoletto\" a Budapest, con accanto nel ruolo di Gilda la figlia Silvia. Si dedic\u00f2 in seguito all'insegnamento, anche come docente in conservatorio, e fu attivo come operatore culturale, specialmente in Inghilterra e Irlanda. Nel 1983 scrisse un'autobiografia tradotta in inglese."}
{"id": "2896114", "revid": "184755", "url": "https://it.wikipedia.org/wiki?curid=2896114", "title": "Renzo Segala", "text": "Biografia.\nLaureato in giurisprudenza, Seg\u00e0la esordisce al \"Corriere della Sera\" dove entra come redattore di politica estera negli stessi anni di Dino Buzzati . Nel 1936-1937, insieme a Guido Piovene e Luigi Barzini senior, viene inviato come corrispondente di guerra in Spagna.\nAllo scoppio della seconda guerra mondiale, \u00e8 nominato capo della redazione Esteri del \"Corriere\" a Berlino, dove resta ininterrottamente dal 1940 al 1943. Nel dopoguerra diventa direttore del quotidiano \"Il Tempo di Milano\", poi passa alla direzione di \"Grazia\" e, dal 1953 al 1955, a quella di \"Epoca\". Nominato capo ufficio stampa della Confindustria, si trasferisce a Roma, dove muore improvvisamente nel 1961 a soli 56 anni. Di lui, oltre al ricordo di un grande ma dimenticato giornalista, restano, oltre ai numerosi articoli, due libri: \"Trincee di Spagna\" (fratelli Treves Editori, 1938) e \"Collegio sul Po\" (Garzanti, 1939).\"La fine della Wilhelmstrasse\", dove Renzo Seg\u00e0la racconta, attraverso testimonianze di prima mano, la tragica, appassionante fine della Germania nazista, rimarr\u00e0 sulla sua scrivania, ancora in bozze. \nEmilio Radius, suo collega al \"Corriere della Sera\", cos\u00ec lo ricorda in \"50 anni di giornalismo\" (Guido Miano, 1969): \"Ex bersagliere, bell'uomo saldo e franco, aveva fatto studi seri pi\u00f9 che brillanti... Era un uomo liscio, di quelli che formano il tessuto connettivo della professione nelle sue parti pi\u00f9 resistenti. Il nerbo dei giornalisti \u00e8 sempre stato fatto della stoffa di Renzo Seg\u00e0la\"."}
{"id": "2896120", "revid": "1005847", "url": "https://it.wikipedia.org/wiki?curid=2896120", "title": "Dipartimento di Ka\u00e9di", "text": "Il dipartimento di Kaedi \u00e8 un dipartimento (\"moughataa\") della regione di Gorgol in Mauritania con capoluogo Ka\u00e9di.\nIl dipartimento comprende 7 comuni:"}
{"id": "2896125", "revid": "767487", "url": "https://it.wikipedia.org/wiki?curid=2896125", "title": "Meanderthal", "text": "Meanderthal \u00e8 il secondo album della band stoner/sludge/doom metal statunitense Torche, pubblicato l'8 aprile 2008.\nTracce.\nLa Daymare Recordings ha pubblicato l'album includendo i brani dell'EP \"In Return\" come tracce bonus."}
{"id": "2896127", "revid": "110157", "url": "https://it.wikipedia.org/wiki?curid=2896127", "title": "New Jersey Syndicate Tour", "text": "Il New Jersey Syndicate Tour (talvolta abbreviato semplicemente in New Jersey Tour o in Jersey Syndicate Tour) \u00e8 stato un tour musicale della rock band statunitense dei Bon Jovi, intrapreso durante il 1988, il 1989, il 1990 e il 1991, per promuovere il quarto album in studio del gruppo \"New Jersey\".\nIl tour.\nEssendo il tour pi\u00f9 lungo realizzato dai Bon Jovi con ben 232 date in totale, il New Jersey Syndicate Tour fu molto stancante e faticoso per il gruppo, tanto che costrinse i vari membri a prendersi una pausa dalla band dopo la sua conclusione. Era dal 1984 che i Bon Jovi giravano pesantemente a fare concerti, fermandosi pi\u00f9 che altro per le registrazioni dei vari album, e questo port\u00f2 varie pressioni all'interno del gruppo, dovute anche a motivi di salute e di famiglia. Ma non furono questi gli unici problemi: durante il tour, infatti, Jon Bon Jovi ebbe molta difficolt\u00e0 a eseguire le tonalit\u00e0 pi\u00f9 alte con la sua voce, e fu costretto ad assumere un maestro di canto per non provocare dei danni permanenti alle sue corde vocali (durante i concerti, con la voce dovette aiutarlo Richie Sambora). Il New Jersey Syndacate Tour \u00e8 spesso ricordato per aver molto spesso visto esibizioni dal vivo di canzoni estese, che quasi raddioppavano la lunghezza normale degli stessi brani. Inoltre,\ndurante il suo svolgimento, i Bon Jovi suonarono diversi loro canzoni in versione acustica, segnalando in un certo senso un cambiamento nello stile musicale, e la conseguente maturazione della band che si avr\u00e0 in maniera evidente nel successivo album \"Keep the Faith\" del 1992.\nI concerti del New Jersey Syndicate Tour furono caratterizzati da vari effetti pirotecnici, e una passerella elevata sopra la folla, da cui Jon che vi spuntava ad inizio esibizione attraverso un buco al suo interno. Il tour, inoltre, richiese una garanzia dell'ordine molto maggiore rispetto a quelle dei precedenti tour del gruppo, questo a causa della sempre pi\u00f9 crescente popolarit\u00e0 degli stessi Bon Jovi.\nRegistrazioni del tour utilizzate nei video musicali.\nAlcune registrazioni del tour sono state utilizzate dai Bon Jovi nei videoclip di \"Lay Your Hands on Me\", \"I'll Be There for You\", e \"Blood on Blood\". Inoltre, dopo la fine del tour, il gruppo pubblic\u00f2 la registrazione \"\", appunto una cronoaca del New Jersey Syndicate Tour.\nDurante il tour, la band si esib\u00ec anche al Moscow Music Peace Festival, in cui storico resta l'ingresso di Jon Bon Jovi, che attravers\u00f2 in uniforme militare sovietica tutta l'arena dello stadio accompagnato dalle note di \"Lay Your Hands on Me\". Qualche giorno dopo, invece, il gruppo si esib\u00ec al Monsters of Rock Festival USA.\nScaletta.\nEncore:"}
{"id": "2896128", "revid": "1005847", "url": "https://it.wikipedia.org/wiki?curid=2896128", "title": "Dipartimento di Maghama", "text": "Il dipartimento di Maghama \u00e8 un dipartimento (\"moughataa\") della regione di Gorgol in Mauritania con capoluogo Maghama.\nIl dipartimento comprende 8 comuni:"}
{"id": "2896129", "revid": "287204", "url": "https://it.wikipedia.org/wiki?curid=2896129", "title": "Distretto di Chau Duc", "text": "Il distretto di Chau Duc (vietnamita: \"Ch\u00e2u \u0110\u1ee9c\") \u00e8 un distretto (\"huy\u1ec7n\") del Vietnam che nel 2019 contava 143.859 abitanti.\nOccupa una superficie di 421 km\u00b2 nella provincia di Ba Ria-Vung Tau. Ha come capitale Ngai Giao."}
{"id": "2896132", "revid": "1005847", "url": "https://it.wikipedia.org/wiki?curid=2896132", "title": "Dipartimento di M'Bout", "text": "Il dipartimento di M'Bout \u00e8 un dipartimento (\"moughataa\") della regione di Gorgol in Mauritania con capoluogo M'Bout.\nIl dipartimento comprende 9 comuni:"}
{"id": "2896133", "revid": "75335305", "url": "https://it.wikipedia.org/wiki?curid=2896133", "title": "Vocalismo di tipo siciliano", "text": ""}
{"id": "2896135", "revid": "196390", "url": "https://it.wikipedia.org/wiki?curid=2896135", "title": "Vocalismo di tipo italiano", "text": ""}
{"id": "2896136", "revid": "1005847", "url": "https://it.wikipedia.org/wiki?curid=2896136", "title": "Dipartimento di Monguel", "text": "Il dipartimento di Monguel \u00e8 un dipartimento (\"moughataa\") della regione di Gorgol in Mauritania con capoluogo Monguel.\nIl dipartimento comprende 5 comuni:"}
{"id": "2896137", "revid": "110157", "url": "https://it.wikipedia.org/wiki?curid=2896137", "title": "Tapiolan urheilupuisto", "text": "Il Tapiolan urheilupuisto \u00e8 lo stadio dove la squadra FC Honka gioca le sue partite in casa.\nNel 2007 lo stadio \u00e8 stato ristrutturato, ampliando i riflettori e le recinzioni. Pu\u00f2 contenere fino a 5000 persone ma si sta pensando di ampliarlo fino ad avere una capienza di 13000 posti."}
{"id": "2896148", "revid": "726373", "url": "https://it.wikipedia.org/wiki?curid=2896148", "title": "Assunta Spina (miniserie televisiva 2006)", "text": "Assunta Spina \u00e8 una miniserie televisiva italiana.\nDescrizione.\nNel formato originario, la miniserie \u00e8 composta da due puntate, che vennero trasmesse in prima visione da Rai 1 domenica 8 e luned\u00ec 9 ottobre 2006, ottenendo un record di ascolti: \"Assunta Spina\" fu infatti una delle dieci fiction italiane pi\u00f9 viste nel 2006. Ispirata all'omonimo dramma teatrale scritto da Salvatore Di Giacomo nel 1909, e ampliata dalla sceneggiatura di Patrizia Carrano, la fiction descrive la storia di Assunta Spina (Bianca Guaccero), bella lavandaia napoletana che vuole riscattarsi da una condizione di arretratezza e povert\u00e0. La regia \u00e8 di Riccardo Milani.\nTrama.\nNapoli, 1904. Contrariamente alle altre lavandaie, Assunta, grazie all'aiuto della giornalista Matilde Serao (Lina Sastri), impara a leggere e a scrivere. Ma la sua bellezza accende il desiderio di molti uomini, come Salvatore (Giuseppe Zeno), il fidanzato che si imbarcher\u00e0 per l'America in cerca di fortuna; il ricco e irruente macellaio Michele Boccadifuoco (Michele Placido) che per lei prova un forte e primitivo sentimento d'amore e che in un impeto di gelosia la sfregia, e il cancelliere Federico Funelli (Sergio Assisi) al cui aiuto Assunta ricorrer\u00e0 per facilitare la scarcerazione di Michele Boccadifuoco. Ma sar\u00e0 proprio con Funelli che Assunta intreccer\u00e0 una relazione e scoprir\u00e0 la pienezza della passione. Ma Michele, scarcerato anzitempo, scopre la tresca e uccide il rivale.\nNel dramma di Di Giacomo Assunta si costituisce al posto di Michele, mentre nella sceneggiatura di Patrizia Carrano la reaconfessa verr\u00e0 salvata da Matilde Serao che, scoprendo la verit\u00e0, l'aiuter\u00e0 a riscattarsi."}
{"id": "2896151", "revid": "1005847", "url": "https://it.wikipedia.org/wiki?curid=2896151", "title": "Dipartimento di Ould Yeng\u00e9", "text": "Il dipartimento di Ould Yeng\u00e9 \u00e8 un dipartimento (\"moughataa\") della regione di Guidimagha in Mauritania con capoluogo Ould Yeng\u00e9.\nIl dipartimento comprende 7 comuni:"}
{"id": "2896152", "revid": "767487", "url": "https://it.wikipedia.org/wiki?curid=2896152", "title": "Gianni Sanjust", "text": "Biografia.\nGianni Sanjust nacque a Roma in una famiglia della nobilt\u00e0 sarda: aveva i titoli di cavaliere, nobile, nobile dei baroni di Teulada ed il trattamento nobiliare di \"don\", ma non risulta che li avesse mai usati.\nStudi\u00f2 il clarinetto da autodidatta. Nel 1952 insieme a Peppino De Luca form\u00f2 i Traditional Dixielanders con cui suon\u00f2 fino al 1955, anno in cui entr\u00f2 nella Seconda Roman New Orleans Jazz Band, con cui rimase fino al 1960, anno in cui venne sostituito da Lucio Dalla. Dal 1960 al 1962 suon\u00f2 con Romano Mussolini.\nSuccessivamente si trasfer\u00ec a Milano per un importante incarico presso la casa discografica Dischi Ricordi e si inser\u00ec nella formazioni locali di jazz tradizionale. Nel 1977 torn\u00f2 a Roma e riprese la sua carriera jazzistica quasi a tempo pieno alternandola alla sua attivit\u00e0 di produttore discografico.\nNella sua lunga carriera suon\u00f2 fra gli altri con Chet Baker, Lee Konitz, Wild Bill Davison, Billy Butterfield, Ralph Sutton, Dan Barrett, Oscar Klein, Romano Mussolini, Lino Patruno, Bruno Longhi in binomio nell\"'Italian Clarinet Summit\", Enzo Randisi, Franco Ambrosetti, Gianni Basso, Riccardo Biseo, Dino Piana, Guido Pistocchi, Umberto Cesari, Enrico Rava, Eddy Palermo e Carlo Loffredo.\nSanjust apparve nel film \"C'era una volta in America\" di Sergio Leone. Cur\u00f2 inoltre le musiche di numerosi progetti cinematografici. Tra le sue composizioni pi\u00f9 note, la colonna sonora del II episodio di \"Capriccio all'italiana\" (\"Il Mostro della domenica\") con la regia di Steno.\nNegli anni sessanta Sanjust fu autore dei testi di Paolo Conte, Bobby Solo, Quelli e altri. Incise in qualit\u00e0 di cantante e autore dei testi il brano \"Ti scorderai di me\" per Un disco per l'estate 1965 e scrisse il testo italiano del brano \"Il ballo di Simone\", canzone interpretata da Giuliano e i Notturni. Nella sua carriera discografica fu anche il produttore di Franco Califano, Mia Martini e Mietta, e scrisse con Antonello de Sanctis e Gabriele Varano \"Angeli nel ghetto\", canzone interpretata da Nek."}
{"id": "2896154", "revid": "1005847", "url": "https://it.wikipedia.org/wiki?curid=2896154", "title": "Dipartimento di S\u00e9libabi", "text": "Il dipartimento di S\u00e9libabi \u00e8 un dipartimento (\"moughataa\") della regione di Guidimagha in Mauritania con capoluogo S\u00e9libabi.\nIl dipartimento comprende 11 comuni:"}
{"id": "2896158", "revid": "149485", "url": "https://it.wikipedia.org/wiki?curid=2896158", "title": "Giovanni Sanjust", "text": ""}
{"id": "2896164", "revid": "216401", "url": "https://it.wikipedia.org/wiki?curid=2896164", "title": "GP di Berna", "text": ""}
{"id": "2896166", "revid": "1543377", "url": "https://it.wikipedia.org/wiki?curid=2896166", "title": "Distretto di Con Dao", "text": "Il distretto di Con Dao (vietnamita: \"C\u00f4n \u0110\u1ea3o\") \u00e8 un distretto (\"huy\u1ec7n\") del Vietnam che nel 2019 contava 8.827 abitanti.\nOccupa una superficie di 75 km\u00b2 nella provincia di Ba Ria-Vung Tau. Ha come capitale So Muoi.\nIl nome del distretto deriva da quello dell'arcipelago di isole della provincia di Ba Ria-Vung Tau in cui si trova, l'arcipelago di Con Dao, la cui isola principale \u00e8 l'isola di Con Son. Queste isole fanno da sfondo alla storia del Vietnam: prima del XX secolo erano note come isole di Con Lon (\"C\u00f4n L\u00f4n\"), famose per la prigione istituita durante il periodo del colonialismo francese, e chiusa solo nel 1975. L'attuale nome \u00e8 stato ufficializzato nel 1977 al Congresso della Repubblica Socialista del Vietnam.\nAll'interno del distretto si trova il Parco nazionale di Con Dao."}
{"id": "2896172", "revid": "372624", "url": "https://it.wikipedia.org/wiki?curid=2896172", "title": "B\u00e0 R\u1ecba-V\u0169ng T\u00e0u", "text": ""}
{"id": "2896175", "revid": "31242633", "url": "https://it.wikipedia.org/wiki?curid=2896175", "title": "Mytilene", "text": ""}
{"id": "2896178", "revid": "16758", "url": "https://it.wikipedia.org/wiki?curid=2896178", "title": "Roberto Ganz", "text": "Roberto Ganz \u00e8 il nome di diverse persone:"}
{"id": "2896180", "revid": "31242694", "url": "https://it.wikipedia.org/wiki?curid=2896180", "title": "Kythira", "text": ""}
{"id": "2896186", "revid": "287204", "url": "https://it.wikipedia.org/wiki?curid=2896186", "title": "A lyga 2009", "text": "La A lyga 2009 \u00e8 stata la 20\u00aa edizione della massima categoria del calcio lituano. Ebbe inizio il 4 aprile e si concluse il 31 ottobre 2009. L' conquist\u00f2 il suo secondo titolo consecutivo, il quarto della sua storia.\nNovit\u00e0.\nDopo aver concluso la precedente stagione all'ultimo posto, l'FK \u0160ilut\u0117 fu retrocesso nella seconda divisione (\"1 Lyga\"), i cui vincitori del Tauras vennero promossi.\nControversia.\nPrima dell'inizio della stagione l'FBK Kaunas e l'FK Atlantas si ritirarono dal campionato il 20 marzo 2009. Le ragioni addotte da entrambi i club furono divergenze nate con la federazione lituana (LFF). Questi due ritiri arrivarono due settimane dopo la forzata esclusione dello \u017dalgiris il 6 marzo a causa di insostenibili problemi finanziari.\nCome conseguenza di tutto ci\u00f2, il presidente dell'associazione dei club, Gintaras Ugianskis, si dimise dal suo incarico.\nLe 8 squadre che arrivarono a comporre la A Lyga 2009 furono prese sia dalla A Lyga che dalla 1 Lyga (la seconda divisione). Quelle squadre con una migliore posizione di classifica nella stagione precedente ebbero la precedenza, ma comunque qualsiasi club fosse interessato a partecipare avrebbe potuto presentare la sua richiesta entro il 26 marzo 2009.\nCos\u00ec il 27 marzo la LFF annunci\u00f2 le tre squadre che avrebbero rimpiazzato le tre escluse: FK Banga Garg\u017edai, LKKA ir Teledema Kaunas ed FK Kruoja Pakruojis.\nL'FBK Kaunas e l'Atlantas furono relegate nella II Liga (la terza divisione) per \"condotta non etica e altre irregolarit\u00e0\", mentre lo \u017dalgiris fu ammesso alla 1 Lyga (la seconda divisione).\nFormula.\nLe 8 squadre partecipanti si sfidano in due tornate con una doppia andata e un doppio ritorno (andata e ritorno + andata e ritorno), garantendo cos\u00ec la disputa di 28 giornate e quindi un numero ragionevole di partite.\nLa squadra campione di Lituania ha il diritto a partecipare alla UEFA Champions League 2010-2011, partendo dal secondo turno preliminare.\nLe squadre classificate al secondo e terzo posto sono ammesse alla UEFA Europa League 2010-2011, partendo rispettivamente dal secondo e dal primo turno preliminare.\nIn origine avrebbe dovuto retrocedere direttamente alla categoria inferiore l'ultima in classifica, ma in seguito si decise di bloccare le retrocessioni per poter avere un maggior numero di squadre la stagione successiva.\nMentre il campionato viene disputato nell'arco dell'intero anno solare (2009), la Coppa Nazionale si dipana fra 2009 e 2010. Il vincitore della Coppa 2009-2010 \u00e8 ammesso alla UEFA Europa League 2010-2011, partendo dal secondo turno preliminare."}
{"id": "2896191", "revid": "599013", "url": "https://it.wikipedia.org/wiki?curid=2896191", "title": "Tosh McKinlay", "text": ""}
{"id": "2896193", "revid": "599013", "url": "https://it.wikipedia.org/wiki?curid=2896193", "title": "John Fox (allenatore di football americano)", "text": "Carriera come allenatore.\nFox inizi\u00f2 la sua carriera come allenatore nella NFL nel 1989 con i Pittsburgh Steelers come allenatore dei defensive back, fino al 1991.\nNel 1992 pass\u00f2 ai San Diego Chargers ricoprendo lo stesso ruolo, fino al 1993.\nNel 1994 firm\u00f2 coi Los Angeles Raiders come coordinatore della difesa, fino al 1995.\nNel 1996 pass\u00f2 ai St. Louis Rams come consulente del personale.\nNel 1997 firm\u00f2 coi New York Giants come coordinatore della difesa, fino al 2001.\nNel 2002 divenne il capo-allenatore dei Carolina Panthers. Concluse la sua prima stagione con 7 vittorie e 9 sconfitte. Nel 2003 vinse per la 1 volta la Division South della NFC con il record di 11 vittorie e 5 sconfitte. Perse la finale del Super Bowl contro i New England Patriots. Nel 2005 con 11 vittorie e 5 sconfitte, venne eliminato all'NFC Championship Game dai Seattle Seahawks. Nel 2008 vinse per la 2 volta la Division South della NFC con il record di 12 vittorie e 4 sconfitte, venne eliminato al Divisional Game dagli Arizona Cardinals. Terminata la stagione 2010 venne esonerato.\nIl 13 gennaio 2011 assunse il ruolo di capo-allenatore dei Denver Broncos firmando un contratto di 4 anni per un totale di 14 milioni di dollari. Vinse la 1 volta la Division West della AFC con il record di 8 vittorie e 8 sconfitte, venne eliminato al Divisional Game dai New England Patriots. Nel 2012 vinse per la seconda volta la Division West con 13 vittorie e 3 sconfitte, usc\u00ec al Divisional Game contro i Baltimore Ravens. Nel 2013 chiuse con 13 vittorie e 3 sconfitte, vincendo nuovamente la division. La squadra stabil\u00ec un nuovo record NFL per punti segnati nella stagione regolare. Nei playoff elimin\u00f2 i San Diego Chargers e i New England Patriots, giungendo a disputare il secondo Super Bowl della carriera, perdendo 43-8 contro i Seattle Seahawks.\nIl 4 aprile 2014 estese il suo contratto per altri due anni, rimanendo con i Broncos fino alla stagione 2016. Nel quindicesimo turno della stagione divenne solamente il secondo allenatore nella storia della NFL a vincere quattro titoli di division nelle prime quattro stagioni con una squadra, raggiungendo Chuck Knox. Denver per\u00f2 fu subito eliminata nel divisional round dei playoff dagli Indianapolis Colts e il giorno successivo, Fox e il club annunciarono la propria separazione consensuale. Fox lasci\u00f2 i Broncos con una percentuale di vittorie del 71,9% nelle sue quattro stagioni, la pi\u00f9 alta della storia della franchigia.\nDopo soli quattro giorni, Fox fu assunto come capo-allenatore dei Chicago Bears."}
{"id": "2896195", "revid": "287204", "url": "https://it.wikipedia.org/wiki?curid=2896195", "title": "Tijuca", "text": "Tijuca \u00e8 un quartiere (\"bairro\") della Zona Nord della citt\u00e0 di Rio de Janeiro in Brasile.\nAmministrazione.\nTijuca fu istituito come \"bairro\" a s\u00e9 stante il 23 luglio 1981 come parte della omonima Regione Amministrativa VIII del municipio di Rio de Janeiro."}
{"id": "2896196", "revid": "1154737", "url": "https://it.wikipedia.org/wiki?curid=2896196", "title": "Segno (Vado Ligure)", "text": "Segno \u00e8 una frazione di 354 abitanti del comune di Vado Ligure, in provincia di Savona. Gi\u00e0 comune autonomo, fu accorpato nel 1929 all'ente vadese.\nPosizionata a 191 m sul livello del mare, \u00e8 posta a circa 7\u00a0km ad ovest dal capoluogo comunale. Il paese presenta un raggruppamento in borgate tipico di molti paesi dell'entroterra ligure.\nGeografia fisica.\nIl territorio frazionario \u00e8 costituito dalle localit\u00e0 di Bassi, Bricco, Carpeneta, Campo Ferrato, Contrada, Cundan, Cunio, Gatti, Marroni, Piano, Ponte dell'Isola, Ritano, San Bernardo, Suenghe e Verma. Comprende buona parte del bacino dell'omonimo torrente.\nStoria.\nStoricamente il villaggio di Segno segu\u00ec le vicende antiche del capoluogo comunale di Vado Ligure.\nPossedimento della citt\u00e0 romana di \"Vada Sabatia\", rientr\u00f2 tra i domini aleramici di Bonifacio del Vasto e dei discendenti della famiglia feudale dei Del Carretto; a questo periodo risalirebbe la costruzione del castello carrettesco in loco, oggi in stato di rudere.\nDivenuto quindi possedimento della Repubblica di Genova il territorio di Segno e Vado fu eretto in podesteria seguendo le sorti e vicende storiche genovesi.\nCon la caduta della Repubblica di Genova (1797), sull'onda della rivoluzione francese e a seguito della prima campagna d'Italia di Napoleone Bonaparte, il territorio rientr\u00f2 dal 2 dicembre 1797 nel Dipartimento del Letimbro, con capoluogo Savona, all'interno della Repubblica Ligure. Dal 28 aprile del 1798 con i nuovi ordinamenti francesi, rientr\u00f2 nel IV Cantone, con capoluogo Vado, della Giurisdizione di Colombo e dal 1803 centro principale del I Cantone di Savona nella Giurisdizione di Colombo. Annesso al Primo Impero francese, dal 13 giugno 1805 al 1814 venne inserito nel Dipartimento di Montenotte.\nNel 1815 fu inglobato nel Regno di Sardegna, cos\u00ec come stabil\u00ec il Congresso di Vienna del 1814 anche per gli altri comuni della repubblica ligure, e successivamente nel Regno d'Italia dal 1861. Dal 1859 al 1927 il territorio fu compreso nel VI mandamento di Noli del Circondario di Savona facente parte della Provincia di Genova; nel 1927 anche il territorio comunale di Segno pass\u00f2 sotto la neo costituita Provincia di Savona.\nNel 1929 l'ente comunale venne soppresso e accorpato - come frazione - al comune di Vado Ligure. Nel periodo bellico venne qui costruito, a fianco della locale chiesa parrocchiale, nella zona del cimitero, un campo di concentramento.\nCultura.\nEventi.\nOltre alla festivit\u00e0 patronale di san Maurizio il 22 settembre, Segno \u00e8 rinomato per la sagra delle lumache all'inizio di giugno, la sagra dei ravioli a luglio e la sagra della melanzana ripiena ad inizio agosto.\nNei giorni intorno al Natale a Segno prende vita un caratteristico presepe vivente storico tradizionale \"\u00f9 Bambin de \u00e7ent'anni f\u00e0 \"(\"il Bambino Ges\u00f9 di cent'anni fa\"), ambientato agli inizi del 1900, che vuole riproporre i mestieri e i costumi di inizio secolo attraverso uno squarcio di vita quotidiana del tempo, i cui figuranti sono gli stessi abitanti e che attrae numerosi visitatori."}
{"id": "2896198", "revid": "124123", "url": "https://it.wikipedia.org/wiki?curid=2896198", "title": "Roberto Ganz (1986)", "text": "Ha esordito in serie A nella stagione 2003-2004 con l'SHC Fassa, nelle cui giovanili militava. Con la squadra di Cavalese ha giocato fino al 2008 (con una sola parentesi, durata una partita, con l'HC Gherd\u00ebina in serie A2 nel 2006-2007), raccogliendo un totale di 89 presenze nel massimo campionato.\nSi \u00e8 poi accasato per una stagione (2008-2009) all'HC Fiemme, nella prima divisione della serie C Under 26. La squadra retrocesse dopo lo spareggio con l'HC Trento, squadra con cui si \u00e8 accasato dalla stagione successiva."}
{"id": "2896199", "revid": "183694", "url": "https://it.wikipedia.org/wiki?curid=2896199", "title": "Luigi Majno", "text": "Biografia.\nFigura di spicco della cultura milanese della fine del XIX secolo, dal 1889 al 1894 fu docente di diritto e procedura penale all'Universit\u00e0 di Pavia. Avvicinatosi al movimento socialista ed in particolare alla corrente di Filippo Turati, dal 1900 al 1904 fu deputato socialista al Parlamento nazionale per la XXI legislatura.\nFu per molti anni presidente della Societ\u00e0 Umanitaria, rettore dell'Universit\u00e0 commerciale Luigi Bocconi, assessore all'istruzione del comune di Milano, prosindaco di Milano e presidente dell'Ordine degli Avvocati milanesi.\nInsieme alla moglie Ersilia Bronzini fu promotore di molte iniziative di carattere sociale fra le quali, il sostegno alla fondazione della Clinica del Lavoro (l'attuale Dipartimento di Medicina del lavoro dell'Universit\u00e0 degli Studi di Milano) e nel 1902 la fondazione di un istituto destinato all'accoglienza e al recupero di bambine e adolescenti vittime di violenze o avviate alla prostituzione intitolato alla figlia Mariuccia, morta in giovane et\u00e0 (il tuttora esistente Asilo Mariuccia).\nFu autore dell'ultima parte del volume VII del \"Codice di procedura penale commentato\" e autore del \"Commento al codice penale italiano\" (1890-1894). Collabor\u00f2 inoltre alla redazione del Codice di procedura penale italiano del 1913.\nNel 1914, a seguito della vittoria del Partito Socialista Italiano alle elezioni amministrative di Milano, fu offerta a Majno la carica di sindaco, che egli rifiut\u00f2 per il declinare delle proprie condizioni di salute.\nRiconoscimenti.\nDue scuole sono dedicate a suo nome: una scuola media statale a Milano e una scuola media inferiore nella citt\u00e0 di Gallarate, citt\u00e0 in cui gli \u00e8 intitolata anche la locale Biblioteca Civica.\nA Luigi Majno \u00e8 intitolato un viale di circonvallazione della Cerchia dei Bastioni di Milano nelle immediate vicinanze di Porta Venezia."}
{"id": "2896202", "revid": "767487", "url": "https://it.wikipedia.org/wiki?curid=2896202", "title": "Gesualdo Albanese", "text": "Carriera.\nGiocatore.\nClub.\nCresciuto nella Juventus Siderno, nel 1966 gioca per il Roccella mentre nel 1967 fa ritorno alla Juventus Siderno dove rimane fino al 1969.\nDal 1969 al 1973 gioca per la Massese in Serie C e Serie B. Nel 1973 gioca per la in Serie B dove inizia anche la successiva stagione 1974-1975 nella stessa categoria, trasferendosi nell'ottobre 1974 all'. L'anno dopo ritorna alla Reggiana, mentre nel 1976 passa al L.R. Vicenza, sempre in Serie B.\nNel 1977 veste la maglia del in cadetteria prima di fare ritorno alla Reggiana, questa volta in Serie C1, dove nel 1979 chiude la carriera da giocatore.\nCon Massese, Reggiana, Avellino, L.R. Vicenza e Modena disputa 125 partite segnando 18 gol in sei campionati di Serie B. Nella stagione 1976-1977, sia pur con sole 4 presenze all'attivo, si \u00e8 aggiudicato il campionato cadetto con la maglia del Lanerossi.\nNazionale.\nNel 1970 ha disputato un incontro nella nazionale Under-23 a Bergamo contro la Bulgaria, sfida conclusasi sullo 0-0.\nAllenatore.\nNel 1978 frequenta il supercorso di Coverciano diplomandosi allenatore-istruttore giovani calciatori e in seguito allenatore professionista di prima categoria. Comincia la sua carriera nel settore giovanile del L.R. Vicenza.\nDal 1982 al 1984 allena la squadra del Sant'Angelo. Nel 1984 passa ad allenare la Torres in Serie C2. Nella stessa categoria allena nel 1986 il Rende per passare poi ad allenare la stagione successiva la formazione Primavera del . Nel 1988 viene promosso alla guida della prima squadra in Serie B al posto di Paolo Specchia.\nDopo due stagioni sulla panchina dei pugliesi nel 1990 siede su quella della Vigor Lamezia in Serie C2. Nel 1991 allena il Benevento mentre nel 1994 la guida del Cittadella. Dal 1997 ha allenato il Torri, il Moreno Tva e successivamente la formazione Allievi Regionali del Cspr '94."}
{"id": "2896203", "revid": "1934238", "url": "https://it.wikipedia.org/wiki?curid=2896203", "title": "Dieci grandi foreste di pianura e di fondovalle", "text": "Il programma Dieci grandi foreste di pianura e di fondovalle consiste nella creazione, su terreni agricoli posti in pianura padana o nei fondovalle alpini, di una decina di grandi foreste di elevato valore naturalistico e ricreativo, sull'esempio del Parco Nord Milano. Il programma fu ideato da Paolo Lassini. Finora sono state realizzate otto foreste.\nIl programma.\nFanno parte del progetto \"Dieci grandi foreste di pianura e di fondovalle\" otto aree, per un totale di oltre 400 ettari, di cui circa 325 a bosco:"}
{"id": "2896204", "revid": "599013", "url": "https://it.wikipedia.org/wiki?curid=2896204", "title": "Darren Jackson", "text": ""}
{"id": "2896207", "revid": "767487", "url": "https://it.wikipedia.org/wiki?curid=2896207", "title": "Bene meritorio", "text": ""}
{"id": "2896208", "revid": "486946", "url": "https://it.wikipedia.org/wiki?curid=2896208", "title": "Merit good", "text": ""}
{"id": "2896209", "revid": "110157", "url": "https://it.wikipedia.org/wiki?curid=2896209", "title": "Idrossido di cesio", "text": "L'idrossido di cesio (CsOH) \u00e8 un composto chimico formato da uno ione di cesio e uno ione idrossido.\nPropriet\u00e0.\nL'idrossido di cesio \u00e8 una base molto forte, cos\u00ec reattiva da riuscire a corrodere rapidamente anche il vetro, trasformandolo in silicato di cesio e acqua."}
{"id": "2896211", "revid": "124792875", "url": "https://it.wikipedia.org/wiki?curid=2896211", "title": "Kallie Knoetze", "text": "Carriera.\nPugile.\nKnoetze \u00e8 diventato professionista nel 1976 e ha iniziato la sua carriera con sei vittorie per KO consecutive. Nel suo settimo incontro fu squalificato contro Reinaldo Raul Gorosito, mentre nel suo ottavo match perse ai punti contro Gerrie Coetzee. Dalla fine del 1976 al 1979 ottenne 11 vittorie consecutive, battendo l'olimpionico statunitense Duane Bobick e l'inglese Richard Dunn, ex avversario di Muhammad Ali.\nNel 1979, dopo essere divenuto il numero 3 nel mondo, combatt\u00e9 un incontro per la cintura vacante WBA dei pesi massimi, ma perse all'ottavo round contro un altro olimpionico americano, John Tate. Knoetze non combatt\u00e9 mai pi\u00f9 per un titolo importante. Prima di ritirarsi nel 1981 combatt\u00e9 altri sette incontri, vincendone quattro e perdendone tre. Si ritir\u00f2 dopo aver perso per KO contro Robbie Williams.\nAttore.\nNel 1982 divenne noto al pubblico italiano interpretando il ruolo di Rosco Dunn nel film \"Bomber\" con Bud Spencer e Jerry Cal\u00e0. L'attribuzione del cognome \"Dunn\" potrebbe non essere stata casuale, ma ispirata al vecchio avversario di Knoetze."}
{"id": "2896215", "revid": "599013", "url": "https://it.wikipedia.org/wiki?curid=2896215", "title": "Sean Payton", "text": "Carriera professionistica come giocatore.\nChicago Bears (1987).\nPayton firm\u00f2 come free agent coi Chicago Bears, dopo non esser stato scelto al Draft 1987. Con loro gioc\u00f2 solamente 3 partite.\nCarriera professionistica come allenatore.\nNel 1997 inizi\u00f2 la sua carriera NFL con i Philadelphia Eagles come allenatore dei quarterback, fino al 1998.\nNel 1999 pass\u00f2 ai New York Giants ricomprendo sempre lo stesso ruolo. Nel 2000 divenne coordinatore dell'attacco, fino al 2002.\nNel 2003 pass\u00f2 ai Dallas Cowboys come assistente del capo-allenatore e allenatore dei quarterback, fino al 2005.\nNel 2006 pass\u00f2 ai New Orleans Saints come capo-allenatore chiudendo la sua prima stagione vincendo la Division South della NFC con il record di 10 vittorie e 6 sconfitte, venne eliminato al NFC Championship Game dai Chicago Bears. Nel 2009 vinse le prime 13 partite consecutive per poi perdere le ultime 3, vinse comunque la Division South NFC. Nel Division Game, i Saints superarono gli Arizona Cardinals 41-14 e nel NFC Championship Game contro i Minnesota Vikings vinsero per 31-28 nei tempi supplementari. Il 7 febbraio 2010, i Saints guidati da Payton sconfissero i favoriti Indianapolis Colts nel Super Bowl XLIV disputato a Miami\nNel 2010 chiuse la stagione con 11 vittorie e 5 sconfitte, venendo subito eliminato nel Wild Card Game dai Seattle Seahawks. Nel 2011 vinse per la 3 volta la Division South NFC con il record di 13 vittorie e 3 sconfitte, venne eliminato al Divisional Game dai San Francisco 49ers.\nNella primavera del 2012, Payton fu sospeso per l'intera stagione 2012 per il suo coinvolgimento nello scandalo delle taglie dei New Orleans Saints, un incidente che coinvolse anche diversi giocatori difensivi dei Saints, scoperti ad aver costruito un sistema che assegnava bonus, o \"taglie,\" per prestazioni vietate dal regolamento NFL. Il sistema prese il via nel 2009 (l'anno in cui i Saints vinsero il Super Bowl XLIV) e termin\u00f2 nel 2011. Tra le altre cose, i giocatori furono scoperti ad incassare bonus per infortunare deliberatamente gli avversari.\nIl 28 dicembre 2012, Payton firm\u00f2 un prolungamento contrattuale quinquennale per continuare ad allenare i Saints. Chiuse la stagione con 11 vittorie e 5 sconfitte, fu eliminato al Divisional Game contro i Seattle Seahawks.\nStatistiche come giocatore.\n\"Nota: * Fino alla stagione 1991 non veniva contata come statistica\".\nVittorie e premi.\nIndividuale.\n2x Pro Bowl head coach (NFC: 2007, 2018)"}
{"id": "2896216", "revid": "339392", "url": "https://it.wikipedia.org/wiki?curid=2896216", "title": "105/14 Mod 18", "text": ""}
{"id": "2896221", "revid": "599013", "url": "https://it.wikipedia.org/wiki?curid=2896221", "title": "Neil Sullivan", "text": "Sullivan \u00e8 nato nel Borgo londinese di Sutton."}
{"id": "2896223", "revid": "587852", "url": "https://it.wikipedia.org/wiki?curid=2896223", "title": "Sistema pentavocalico", "text": "L'espressione sistema pentavocalico (5 suoni vocalici) pu\u00f2 indicare:"}
{"id": "2896224", "revid": "6923", "url": "https://it.wikipedia.org/wiki?curid=2896224", "title": "Sistema vocalico spagnolo", "text": "Il sistema vocalico della lingua spagnola standard (detto anche \"sistema pentavocalico spagnolo\" o \"vocalismo spagnolo\") \u00e8 formato, da un punto di vista fonologico, da cinque fonemi , al quale corrispondono le cinque vocali grafiche tradizionali: .\nOltre ai cinque fonemi vocalici spagnoli, possiamo individuare due fonemi \"semivocalici\" o \"semiconsonantici\" , che occorrono necessariamente insieme a vocali nella costituzione di sillabe con dittonghi. Nell'Alfabeto fonetico internazionale, tuttavia, questi due suoni sono identificati come consonanti approssimanti.\nQuesto sistema pu\u00f2 essere rappresentato mediante un triangolo, inserito in un quadrilatero. I lati superiore e inferiore del quadrilatero, suddivisi da linee verticali, indicano lo spazio tra il palato e il velo entro il quale si muove orizzontalmente il dorso della lingua.\nGli spazi creati dalle linee orizzontali, dei lati destro e sinistro, indicano il diverso grado di elevazione che la lingua pu\u00f2 assumere nella cavit\u00e0 orale per la pronuncia dei suoni vocalici."}
{"id": "2896226", "revid": "62725", "url": "https://it.wikipedia.org/wiki?curid=2896226", "title": "Sistema pentavocalico spagnolo", "text": ""}
{"id": "2896228", "revid": "62725", "url": "https://it.wikipedia.org/wiki?curid=2896228", "title": "Vocalismo spagnolo", "text": ""}
{"id": "2896239", "revid": "486946", "url": "https://it.wikipedia.org/wiki?curid=2896239", "title": "Regno celeste", "text": ""}
{"id": "2896240", "revid": "54193", "url": "https://it.wikipedia.org/wiki?curid=2896240", "title": "Dati aperti", "text": "I dati aperti, comunemente chiamati con il termine inglese \"open data\" anche nel contesto italiano, sono dati liberamente accessibili a tutti le cui eventuali restrizioni sono l'obbligo di citare la fonte o di mantenere la banca dati sempre aperta. L'open data si richiama alla pi\u00f9 ampia disciplina dell'open government, cio\u00e8 una dottrina in base alla quale la pubblica amministrazione dovrebbe essere aperta ai cittadini, tanto in termini di trasparenza quanto di partecipazione diretta al processo decisionale, anche attraverso il ricorso alle nuove tecnologie dell'informazione e della comunicazione; e ha alla base un'etica simile ad altri movimenti e comunit\u00e0 di sviluppo \"open\", come l'open source, l'open access e l'open content. Nonostante la pratica e l'ideologia che caratterizzano i dati aperti siano da anni ben consolidate, con la locuzione \"open data\" si identifica una nuova accezione piuttosto recente e maggiormente legata a Internet come canale principale di diffusione dei dati stessi. Gli open data sono fondamentali per il \"data journalism\", o giornalismo di precisione.\nDescrizione.\nCome con il software libero, l'accesso aperto o l'open source, sin dal 2005 (The Open Definition) diverse dichiarazioni formali sui dati aperti sono state comunemente accettate e condivise a livello internazionale.\nGli open data fanno di frequente riferimento a informazioni rappresentate in forma di database e riferite alla tematiche pi\u00f9 disparate, ad esempio: cartografia, genetica, composti chimici, formule matematiche e scientifiche, dati medici e pratica, delle bioscienze, dati anagrafici, dati governativi, ecc. Vi sono alcune difficolt\u00e0 oggettive che impediscono alla pratica dei dati aperti una larga diffusione.\nI primi ostacoli per l'apertura dei dati vengono da restrizioni a monte quali privacy, segreto statistico, dati su flora e fauna protetta e interessi aziendali.\nUno dei problemi principali spesso riguarda il valore commerciale che gli stessi dati, visti sia in forma puntuale che aggregata, possono avere. I dati sono di frequente controllati da organizzazioni, sia pubbliche che private, che spesso mostrano renitenza di fronte alla possibilit\u00e0 di diffondere il proprio patrimonio informativo. Il controllo sui dati pu\u00f2 avvenire attraverso limitazioni all'accesso, alle licenze con cui vengono rilasciati, ai diritti d'autore, brevetti e diritti di riutilizzo. Di fronte a queste forme di controllo sui dati, e pi\u00f9 in generale sulla conoscenza, i sostenitori dell'Open Data affermano che tali restrizioni siano un limite al bene della comunit\u00e0 e che i dati dovrebbero essere resi disponibili senza alcuna restrizione o forma di pagamento. Inoltre, \u00e8 importante che i dati, dopo essere stati pubblicati, siano riutilizzabili senza necessit\u00e0 di ulteriore autorizzazione, anche se determinate forme di riutilizzo (come la creazione di opere derivate) pu\u00f2 essere controllato attraverso specifiche licenze (ad esempio Creative Commons, GFDL). Pertanto, le licenze che non permettono il riuso a fini commerciali o le modifiche non sono considerate open data.\nUna rappresentazione tipica della necessit\u00e0 dell'apertura dei dati viene proposta in una dichiarazione di John Wilbanks, direttore esecutivo dello Science Commons:\nInoltre accade spesso che gli stessi creatori di dati sottovalutino l'importanza degli stessi e non considerino la necessit\u00e0 di precisare le condizioni della propriet\u00e0 intellettuale, delle licenze e del loro riutilizzo. Ad esempio, molti enti (siano essi di natura scientifica o governativa) per mancanza di consapevolezza dell'importanza dei propri dati non prendono in considerazione l'ipotesi di rilasciarli con licenze aperte. La mancanza di una determinata licenza che certifichi la possibilit\u00e0 di riutilizzare i dati rende difficile determinare lo stato di un insieme di dati e ne limita l'uso.\nDefinizione.\nIl progetto Open Definition di Open Knowledge Foundation utilizza la seguente frase per definire dati (e contenuti) aperti: \u00abun contenuto o un dato si definisce aperto se chiunque \u00e8 in grado di utilizzarlo, ri-utilizzarlo e ridistribuirlo, soggetto, al massimo, alla richiesta di attribuzione e condivisione allo stesso modo\u00bb.\nLa definizione, molto sintetica, viene poi meglio esplicata attraverso il documento \"Conoscenza Aperta\" i cui contenuti sono molto simili a quelli della OSI definition .\nSi tratta di 11 punti che mettono chiarezza sulle modalit\u00e0 di distribuzione e di accesso a tale informazioni.\nFra questi ricordiamo: la possibilit\u00e0 di utilizzare a qualsiasi scopo i dati (quindi eliminando clausole quali la possibilit\u00e0 di lucro) e l'assenza di restrizioni tecnologiche (formati aperti ma anche il servizio d'accesso).\nDiritti fondamentali.\nSecondo i sostenitori del movimento Open data, i dati andrebbero trattati come beni comuni; di seguito alcune delle argomentazione utilizzate a sostegno di questa tesi:\nLe 5 stelle dei dati aperti.\nTim Berners-Lee, il fondatore del World wide web, ha classificato il formato dei dati su una scala a cinque stelle: una stella corrisponde al minimo di apertura, cinque stelle al massimo:\ncodice_1Dato non strutturato e codificato in formato proprietario (esempi: un file pdf; un'immagine jpeg);\ncodice_2 Dato strutturato ma codificato in formato proprietario (quindi abbastanza facile da poter essere elaborato da un'applicazione informatica);\ncodice_3 Dato strutturato in un formato non proprietario (per esempio, il formato CSV, che pu\u00f2 essere aperto da qualsiasi software);\ncodice_4Dati strutturati e codificati in formato non proprietario e dotati di un identificativo unico di risorsa (URI). Un esempio \u00e8 lo standard RDF: applica al dato un significato condiviso (\u201cquel dato ha lo stesso significato in qualsiasi lingua, per qualsiasi Paese\u201d);\ncodice_5Dati aperti collegati ad altri insiemi di dati aperti (\"Linked data\").\nNella scala di Berners-Lee, un dato pu\u00f2 considerarsi aperto se ha almeno tre stellette.\nGli open data nel panorama culturale contemporaneo.\nOpen data rientra in un pi\u00f9 ampio movimento di pensiero che mira a difendere i diritti dei cittadini/utenti con iniziative affini, da considerarsi parallele, sovrapporte in alcuni punti.\nIniziative internazionali sul tema Open data.\nL'approccio aperto ai dati ha trovato applicazione in diversi paesi; di seguito vengono elencate alcune delle principali iniziative.\nStati Uniti.\nUna grossa spinta all'affermarsi del movimento Open data in ambito governativo \u00e8 stata data dall'ex-presidente degli Stati Uniti d'America Barack Obama con la promulgazione della Direttiva sull'Open government nel dicembre 2009, nella quale si legge testualmente:\nAlla direttiva sopra citata \u00e8 stato dato un seguito \"tangibile\" attraverso il sito pubblico Data.gov , lanciato nel maggio 2009 dal \"Chief Information Officer\" (CIO) dell'amministrazione pubblica statunitense Vivek Kundra. Il sito \u00e8 stato creato con l'obiettivo principale di raccogliere in un unico portale tutte le informazioni rese disponibili dagli enti statunitensi in formato aperto.\nUnione Europea.\nIl portale Open Data dell'UE \u00e8 stato avviato nel 2012, a seguito della Decisione 2011/833/UE della Commissione Europea sul riutilizzo dei documenti della Commissione stessa. La sua gestione tecnica \u00e8 affidata all'Ufficio delle pubblicazioni ufficiali delle Comunit\u00e0 europee, mentre un apposito ufficio della Commissione si riserva di deciderne le politiche di gestione. Gli utenti possono accedere ai dati messi a disposizione da oltre 70 istituzioni europee che coprono l'intera gamma delle competenze dell'UE. Oltre ai dataset delle istituzioni europee, il Portale mette a disposizione anche vari strumenti (mappe e schemi interattivi, infografiche ecc.) che fanno uso dei dati pubblicati.\nIl Portale \u00e8 open source ed i suoi dati sono liberamente utilizzabili per fini commerciali e non commerciali, con alcune eccezioni che vengono segnalate.\nUn portale pi\u00f9 ampio varato il 16 novembre 2015, sempre dalla Commissione Europea, \u00e8 l'European Data Portal, una piattaforma di metadati che permette di ricercare i dataset messi a disposizione in portali pubblici sia dalle istituzioni europee sia da quelle degli Stati membri dello Spazio economico europeo (i 28 membri dell'UE e i 4 membri dell'EFTA). Il portale viene sviluppato da un consorzio di aziende ed enti di ricerca europei.\nItalia.\nIn Italia si \u00e8 cominciato a parlare di dati aperti anche grazie al progetto OpenStreetMap. Con il fine di creare uno stradario liberamente utilizzabile, tra il 2007 e il 2010 alcune amministrazioni locali, grazie all'iniziativa di volontari (tra cui Ferrara, Merano, Vicenza, Montecchio Maggiore e Schio), hanno pubblicato con licenza aperta i dati dei propri stradari e altri propri dati.\nIl Ministro per la pubblica amministrazione e l'innovazione Renato Brunetta in un'intervista rilasciata il 3 giugno 2010 all'allora direttore di Wired Italia Riccardo Luna ha anticipato la realizzazione di un portale italiano dell'Open data sul modello dei datagov anglosassoni entro la fine dell'anno. In data 18 ottobre 2011 il portale dati.gov.it \u00e8 stato messo on line.\nLa Regione Piemonte nel maggio del 2010 ha realizzato il proprio portale regionale dei dati aperti . La regione Emilia-Romagna ha seguito l'esempio piemontese nel 2011 con il suo sito Open Data .\nNel marzo 2012 FormezPA ha rilasciato la seconda release della licenza Italian Open Data License, indicata come IODL v2.0, priva di clausole del tipo \"condividi-allo-stesso-modo\" e con la sola richiesta di attribuzione della fonte per il riutilizzo dei dati. La licenza \u00e8 progettata per i dati delle pubbliche amministrazioni italiane\nOpen Knowledge Foundation Italia e il Centro NEXA su Internet &amp; Societ\u00e0 del Politecnico di Torino hanno offerto il repository it.ckan.net dove chiunque poteva segnalare i dataset italiani disponibili online, assorbito da unico portale internazionale datahub.io \nUn servizio analogo era gestito dalla comunit\u00e0 del sito Spaghetti Open Data , ma il servizio \u00e8 stato chiuso dopo il rilascio del sito nazionale, nel quale sono confluiti i dataset presenti.\nDa settembre 2012 \u00e8 disponibile anche DatiOpen.it , un'altra iniziativa indipendente che offre a tutti servizi gratuiti di segnalazione, caricamento e visualizzazione.\nAlla fine del 2012 \u00e8 stato rilasciato il servizio Open Data Hub Italia che si \u00e8 evoluto nel tempo e che oggi raccoglie in un ampio catalogo pi\u00f9 di 38.000 dataset messi a disposizione da diverse organizzazioni sia pubbliche che private semplificandone la ricerca e l'accesso ai cittadini e alle imprese.\nL'associazione di giornalismo investigativo e Radio Radicale hanno dato il via al primo corso strutturato di Open Data Journalism.\nLa comunit\u00e0 di maggior successo sul tema dei dati aperti si ritrova nella mailing list di Spaghetti Open Data.\nDal 2013 la societ\u00e0 Present SpA ha reso disponibile sotto licenza Creative Commons il modello aperto \"Open Data Management Cycle\" (ODMC), che propone un ciclo di gestione per i dati aperti pronto per l'uso e/o modifica delle Pubbliche amministrazioni. Il modello \u00e8 attualmente impiegato nel comune di Guidonia (che ha ricevuto il riconoscimento SMAU 2014 per la categoria Smart City), nelle Regioni Veneto e Umbria (adattato e rinominato \"Modello Operativo Open Data (MOOD) Umbria\"), nel Comune di Reggio Calabria e nella Citt\u00e0 metropolitana di Genova.\nIl legislatore italiano ha formalizzato una definizione di dati aperti (formalmente \"dati di tipo aperto\") inserendola all'interno del Codice dell'Amministrazione Digitale (da ultimo, all'art. 1, comma 1, lettera l-ter) del Decreto Legislativo 7 marzo 2005, n. 82 )\nSecondo tale definizione, sono dati di tipo aperto i dati che presentano le seguenti tre caratteristiche:\nIl piano triennale per l'informatica nella pubblica amministrazione integra la nozione di dato aperto affermando, al par. 4.1, che \"Il dato deve essere inteso come bene comune, condiviso gratuitamente tra Pubbliche amministrazioni per scopi istituzionali e, salvo casi documentati e propriamente motivati, utilizzabile dalla societ\u00e0 civile\", sviluppando il cosiddetto \"principio open by default\" gi\u00e0 presente nell'ordinamento italiano."}
{"id": "2896241", "revid": "62725", "url": "https://it.wikipedia.org/wiki?curid=2896241", "title": "Sistema vocalico della lingua spagnola", "text": ""}
{"id": "2896242", "revid": "1522738", "url": "https://it.wikipedia.org/wiki?curid=2896242", "title": "Johan Bojer", "text": "Biografia.\nNato da una relazione illegittima tra una cameriera, Johanne Elga, appena diciassettenne e il suo datore di lavoro, Hans Bojer, non fu riconosciuto da quest'ultimo in quanto temeva le ripercussioni di un eventuale scandalo e, per questo, fu inviato lontano dalla casa paterna, presso una famiglia di poveri contadini di Rissa, in Norvegia, dove apprese per esperienza diretta le ristrettezze ed i drammi della realt\u00e0 contadina.\nMentre aiutava la sua famiglia lavorando come guardiano di armenti, il giovane Johan apprese dalla madre adottiva, Randi F\u00e6tten, molte leggende e fiabe del folklore contadino norvegese.\nAppassionato di letteratura, dopo molte insistenze, convinse il suo padre naturale, a pagare i suoi studi presso la scuola di Selbu, dove il giovane si avvicin\u00f2 alla poesia.\nTerminati gli studi, fu inviato dal padre naturale alla scuola sottufficiali di Trondheim dove guadagn\u00f2 il grado di sergente.\nDopo aver seguito una scuola professionale nel 1893, il giovane Bojer fu impiegato in diverse occupazioni e nel frattempo continu\u00f2 a dedicarsi alla lettura e pubblic\u00f2 il suo primo lavoro letterario, \"Unge tanker\", mantenendo il nome adottivo di Johan K. Hansson. Assunse il suo vero cognome nel 1894 solo dopo la morte del suo padre naturale, il quale gli lasci\u00f2 una discreta eredit\u00e0, con la quale Bojer si trasfer\u00ec a Parigi. A Parigi, mentre si guadagnava da vivere come giornalista, fece due incontri importanti che furono decisivi per la sua carriera di scrittore, i suoi conterranei Knut Hamsun e Alexander Lange Kielland, i quali lo incitarono a intraprendere la via della letteratura. Nel 1895 Bojer pubblic\u00f2 il dramma \"En Mode\" (\"La Madre\"), il romanzo \"Helga\" e il dramma \"Gravholmen\" (\"L'isola dei morti\"); ma fu solo con il romanzo \"Et folketog\" (\"La processione\") che Bojer inizi\u00f2 ad essere conosciuto ed apprezzato dalla critica letteraria, ricevendo grandi elogi dal celebre critico norvegese Arne Garborg, soprattutto per i risvolti politici e sociali del romanzo. Dopo aver terminato gli studi all'Universit\u00e0 di Oslo nel 1897, Bojer viaggi\u00f2 a lungo a Parigi e Roma, scrivendo come corrispondente per il settimanale norvegese \"Morgenbladet\".\nNel 1899 Bojer spos\u00f2 Ellen Lous Lange, dalla quale ebbe tre figli: Thora nel 1902, Randi nel 1903 ed infine Halvard nel 1905. Dopo aver trascorso una lunga luna di miele a Roma, nel 1901 i Bojer si trasferirono a Steinkjer. Nel 1902 Bojer fece ritorno a Parigi, dove torn\u00f2 ad occuparsi di giornalismo, e nel frattempo ricevette dall'editore danese Gyldendal una offerta di esclusiva editoriale su tutta la sua produzione per una somma mensile fissa che lo scrittore accett\u00f2 di buon grado. Durante il suo soggiorno francese Bojer produsse diverse opere letterarie, tra le quali \"En gang pilgrim\"."}
{"id": "2896243", "revid": "62725", "url": "https://it.wikipedia.org/wiki?curid=2896243", "title": "Sistema vocalico della lingua siciliana", "text": ""}
{"id": "2896246", "revid": "196390", "url": "https://it.wikipedia.org/wiki?curid=2896246", "title": "Sistema vocalico della lingua italiana", "text": ""}
{"id": "2896255", "revid": "486946", "url": "https://it.wikipedia.org/wiki?curid=2896255", "title": "Ophrys calliantha", "text": ""}
{"id": "2896257", "revid": "1300584", "url": "https://it.wikipedia.org/wiki?curid=2896257", "title": "Robben", "text": ""}
{"id": "2896266", "revid": "112093985", "url": "https://it.wikipedia.org/wiki?curid=2896266", "title": "HMS Formidable (67)", "text": "La HMS \"Formidable\" (Pennant number R67), quinta nave da guerra britannica a portare questo nome, \u00e8 stata una portaerei classe Illustrious della Royal Navy. Ordinata in base al programma di costruzioni navali del 1936, venne costruita nei cantieri Harland and Wolff di Belfast, venendo impostata il 17 giugno 1937, varata il 17 agosto 1939 ed entrando in servizio il 24 novembre 1940.\nServizio.\n1940-1942.\nAl momento dell'ingresso in servizio la \"Formidable\" venne assegnata alla Forza K di base a Freetown insieme agli incrociatori \"Norfolk\" e \"Berwick\" con compiti di difesa dei convogli e di caccia alle corsare e alle navi rifornimento nemiche. Nel mese di dicembre partecip\u00f2 alla caccia alla \"Admiral Scheer\" nell'Atlantico.\nNel gennaio 1941 venne deciso il trasferimento nel Mediterraneo orientale via Citt\u00e0 del Capo e Suez per sostituire la \"Illustrious\", gravemente danneggiata da un attacco aereo. In febbraio oper\u00f2 con la \"East Indies Fleet\" in appoggio alle operazioni in Somaliland, minando anche il porto di Mogadiscio. Il 10 marzo si un\u00ec quindi alla \"Mediterranean Fleet\", venendo impiegata dal 20 marzo nella scorta al convoglio MW6 insieme alle navi da battaglia \"Barham\", \"Valiant\" e \"Warspite\" agli incrociatori \"Gloucester\" e \"York\" e ad una scorta di cacciatorpediniere. Partecip\u00f2 quindi alla battaglia di capo Matapan combattuta tra il 27 ed il 29 marzo, colpendo con i propri aerosiluranti le unit\u00e0 italiane e fornendo copertura aerea alle navi del convoglio.\nIn aprile, dopo aver partecipato alla scorta al convoglio ME7 bombard\u00f2 Tripoli il 21, scortata dagli incrociatori \"Orion\", \"Ajax\" e HMAS \"Perth\". Dal 10 maggio partecip\u00f2 alla scorta al convoglio MW7 e al contemporaneo passaggio di un gruppo di navi nel canale di Sicilia denominato Operazione Tiger. Il 20 maggio non pot\u00e9 salpare per partecipare alla battaglia di Creta a causa della carenza di caccia da imbarcare. Sei giorni dopo, mentre era diretta a bombardare i campi di aviazione dell'isola di Scarpanto, venne gravemente danneggiata da un attacco aereo che mise fuori uso la torretta X e le attrezzature del ponte di volo. Per le riparazioni venne deciso di trasferire l'unit\u00e0 negli Stati Uniti, dove giunse alla fine di giugno.\nDopo la fine dei lavori nel mese di novembre, torn\u00f2 in patria il mese successivo insieme alla \"Illustrious\", entrando in collisione con l'altra unit\u00e0 il 12 dicembre a causa della scarsa visibilit\u00e0 e del mare grosso. Entrambe le unit\u00e0 rimasero danneggiate. Entrata in cantiere a Belfast, ricevette durante le riparazioni un radar Type 281 e due Type 265 per il controllo delle armi antiaeree. Deciso il trasferimento presso la \"Eastern Fleet\" salp\u00f2 il 15 febbraio 1942, giungendo a destinazione il 26 marzo seguente.\nDal 31 marzo venne assegnata alla Forza A, insieme alla nave da battaglia \"Warspite\", alla portaerei \"Indomitable\" e agli incrociatori \"Cornwall\", \"Emerald\" ed \"Enterprise\" operando un pattugliamenti di ricerca delle forze giapponesi in arrivo nell'Oceano Indiano. A causa del danneggiamento di un'elica venne per\u00f2 ritirata dal servizio entrando in cantiere a Bombay, rimanendo quindi inattiva durante l'incursione giapponese nell'Oceano Indiano e tornando in servizio il 23 aprile, giorno successivo al ripiegamento della flotta nipponica. Dal 5 maggio venne schierata a nord del Madagascar per appoggiare gli sbarchi sull'isola denominati Operazione Ironclad.\nDal 10 maggio oper\u00f2 dalla base arretrata di Kilindini, in Kenya effettuando missioni di pattuglia nelle acque dell'Oceano Indiano. Il 29 maggio, di ritorno a Ceylon, partecip\u00f2 ad un'esercitazione della Flotta insieme alla \"Warspite\", alla \"Illustrious\" e all'incrociatore \"Gambia\". Tra giugno e luglio venne nuovamente impiegata con compiti di pattuglia nelle acque dell'India, venendo poi richiamata nel Regno Unito per prestare servizio nel Mediterraneo al posto della \"Indomitable\". Dopo aver caricato un gruppo di caccia Seafire e aver ricevuto nuove apparecchiature per il controllo volo, salp\u00f2 per Gibilterra il 30 ottobre. Giunta a destinazione nei primi giorni di novembre, venne inquadrata nella Forza H insieme alle portaerei \"Victorious\" e \"Furious\" per appoggiare gli sbarchi alleati in Marocco e Algeria. Durante l'operazione venne dislocata al largo di Algeri per fornire supporto aereo alle truppe. Il 13 novembre aerei della \"Formidable\" distrussero una batteria costiera a Capo Matifu. Il 17 novembre aerei imbarcati dell'820\u00ba Squadrone affondarono il sommergibile tedesco U-331 a nord ovesti di Algeri, non sapendo che l'unit\u00e0 si fosse precedentemente arresa in seguito ad un altro attacco aereo. Rimase quindi impegnata nel Mediterraneo fino alla fine dell'anno, con compiti di appoggio alle truppe a terra e di scorta ai convogli.\n1943-1945.\nNel gennaio 1943 venne anche impiegata nella scorta a convogli nell'Atlantico occidentale, tornando poi nel Mediterraneo orientale, dove rimase fino al 5 aprile, quando venne trasferita ad Alessandria d'Egitto per essere utilizzata come scorta ai convogli. Nei primi giorni di luglio partecip\u00f2 ad un'operazione diversiva a nord di Creta per coprire il passaggio dei convogli di sbarco diretti in Sicilia. Il 7 luglio salp\u00f2 da Malta con le navi da battaglia \"Valiant\" e \"Warspite\" e gli incrociatori \"Aurora\" e \"Penelope\" dirigendosi nel Mar Tirreno per impedire interferenze delle unit\u00e0 di superficie della Regia Marina durante gli sbarchi. Il giorno successivo venne fatta oggetto di attacchi aerei che non provocarono danni alla nave. Il 9 luglio si un\u00ec nel golfo della Sirte alle navi da battaglia \"Nelson\" e \"Rodney\" e alla portaerei \"Indomitable\" per proteggere le operazioni di sbarco. Il 15 luglio venne attaccata da aerosiluranti italiani che danneggiarono la \"Indomitable\" costringendola al ritiro dalla zona delle operazioni. Nel mese di agosto oper\u00f2 con base a Malta per la protezione alle unit\u00e0 impiegate al largo della Sicilia.\nL'8 settembre salp\u00f2 insieme alle navi da battaglia \"Valiant\", \"Nelson\", \"Rodney\" e \"Warspite\" e alla portaerei \"Illustrious\" per appoggiare l'Sbarco a Salerno, ovvero gli sbarchi alleati a Salerno effettuati subito dopo l'annuncio dell'armistizio di Cassibile. In ottobre, dopo la conclusione dell'operazione, venne richiamata in patria e assegnata alla \"Home Fleet\", scortando a distanza dal 2 novembre il convoglio RA54 di ritorno dall'Unione Sovietica insieme alla \"Anson\", all'incrociatore \"Jamaica\" e a sei cacciatorpediniere britannici, norvegesi e statunitensi.\nNel gennaio 1944 entr\u00f2 in cantiere per lavori di modernizzazione che durarono fino al maggio successivo. In questa occasione vennero installati i radar Type 281B e 79B per l'allerta aerea a diverse altitudini. Tornata in servizio effettivo dal mese di luglio, partecip\u00f2 con i suoi aerei insieme a quelli della \"Furious\" e della \"Indefatigable\", alle azioni di bombardamento della \"Tirpitz\" ancorata in Norvegia ad Altenfjord. Il bersaglio non venne danneggiato a causa dell'efficacia dell'allerta antiaerea tedesca e delle cortine fumogene.\nNel mese successivo partecip\u00f2 a due missioni analoghe il 22 ed il 24 agosto. La prima non and\u00f2 a buon fine a causa delle avverse condizioni meteo mentre durante la seconda vennero riportati due centri sulla nave da battaglia nemica. Il 29 agosto partecip\u00f2 ad una terza missione durante la quale non vennero riportati colpi a segno. A seguito della mancanza di risultati da parte degli aerei imbarcati del Fleet Air Arm, venne deciso di impiegare bombardieri basati a terra per distruggere definitivamente la nave. In settembre venne deciso il trasferimento nel teatro del Pacifico per andare a formare parte della \"British Pacific Fleet\", allora in fase di creazione. In ottobre entr\u00f2 quindi in cantiere a Gibilterra dove vennero riparate e revisionate le macchine.\nLe prove in mare terminarono nel gennaio 1945 e nei primi giorni del mese successivo salp\u00f2 per raggiungere la Quinta Flotta statunitense a cui era aggregata la \"Pacific Fleet\". Giunta a Sydney il 10 marzo, raggiunse finalmente la flotta presso la base avanzata di Manus pochi giorni dopo. Il 14 aprile prese parte insieme alle portaerei \"Indomitable\", \"Victorious\", \"Illustrious\" e \"Indefatigable\" alle operazioni aeree per neutralizzare i campi d'aviazione giapponesi a Sakishima Gunto, durante la battaglia di Okinawa. In questa occasione venne attaccata pesantemente da bombe guidate Yokosuka MXY7, mezzi costruiti appositamente per l'utilizzo da parte di kamikaze. Dal 20 aprile venne ritirata dalla zona di operazioni per rifornirsi, riprendendo le operazioni belliche dal 4 maggio. Durante il bombardamento delle installazioni nemiche da parte delle navi da battaglia \"King George V\" e \"Howe\" forn\u00ec dati sulla precisione del tiro. Anche in questa occasione venne attaccata da aerei kamikaze, uno dei quali esplose sul ponte di volo distruggendo 11 aerei, uccidendo 3 marinai e danneggiando le caldaie, costringendo la nave a ridurre la velocit\u00e0 a 18 nodi. Le riparazioni di fortuna vennero effettuate senza ritirare la nave dalla zona e gi\u00e0 dal giorno successivo l'apparato motore venne riportato in efficienza. Il 9 maggio venne nuovamente colpita da un aereo kamikaze, senza per\u00f2 ricevere gravi danni. Il 18 maggio un incendio in un hangar causato dallo sparo accidentale di un cannone di un caccia Corsair durante il rifornimento caus\u00f2 la distruzione di 30 velivoli. Nonostante la mancanza di aerei, la nave riprese le operazioni di volo dal giorno successivo, abbandonando la zona di operazioni il 22 maggio.\nDurante il mese di giugno venne sottoposta a riparazioni e rifornita di aerei, venendo quindi trasferita al comando della Terza Flotta statunitense nei primi giorni di luglio. Il 17 luglio partecip\u00f2 ai primi attacchi effettuati da forze britanniche sulla terraferma giapponese, provvedendo anche alla copertura aerea per le altre navi della Task Force. Dal 9 agosto prese parte ai bombardamenti alle installazioni nemiche sulle isole di Honsh\u016b e Hokkaid\u014d. Dal 12 agosto torn\u00f2 verso l'isola di Manus insieme alle altre navi della \"British Pacific Fleet\" per fare rifornimento. La \"Formidable\" non prese quindi parte alle cerimonie per la resa del giappone, venendo impiegata nel trasporto di prigionieri di guerra liberati e di truppe di ritorno dall'Estremo Oriente, trasportando pi\u00f9 di 14.000 passeggeri.\nTornata in patria nel febbraio 1946, venne ritirata dal servizio attivo il 26 luglio, venendo trasferita in riserva senza manutenzione l'anno successivo e rimanendo in questa situazione per quattro anni. Il conseguente deterioramento dello scafo e delle sovrastrutture pregiudic\u00f2 la prevista modernizzazione della nave, che venne quindi cancellata. La \"Formidable\" venne quindi messa in vendita nel 1950 venendo acquistata dalla BISCO per la demolizione, che avvenne nei cantieri T W Ward di Inverkeithing dal 12 maggio 1953."}
{"id": "2896267", "revid": "59976", "url": "https://it.wikipedia.org/wiki?curid=2896267", "title": "CEFR", "text": ""}
{"id": "2896269", "revid": "256896", "url": "https://it.wikipedia.org/wiki?curid=2896269", "title": "Alliance Isra\u00e9lite Universelle", "text": ""}
{"id": "2896271", "revid": "31244584", "url": "https://it.wikipedia.org/wiki?curid=2896271", "title": "Isola Mondiale", "text": ""}
{"id": "2896274", "revid": "124231443", "url": "https://it.wikipedia.org/wiki?curid=2896274", "title": "Don Raffa\u00e8", "text": "Don Raffa\u00e8 \u00e8 un brano musicale del cantautore italiano Fabrizio De Andr\u00e9, terza traccia del dodicesimo album in studio \"Le nuvole\", pubblicato nel 1990.\nScritto dallo stesso De Andr\u00e9 insieme a Massimo Bubola e composto da Mauro Pagani, il brano ha la particolarit\u00e0 di essere cantato in napoletano. \u00c8 stata realizzata anche una versione cantata in coppia con Roberto Murolo, contenuta in \"Ottantavoglia di cantare\", album di Murolo del 1992. La stessa \u00e8 anche inserita nell'antologia postuma di De Andr\u00e8 \"Da Genova\", uscita alla fine del 1999, e nella raccolta \"Effedia - Sulla mia cattiva strada\" del 2008. Una celebre esecuzione dal vivo di questo duetto da parte dei due artisti \u00e8 avvenuta in occasione del Concerto del Primo Maggio del 1992.\nStoria.\n\"Don Raffa\u00e8\" nasce dalle collaborazioni di Fabrizio De Andr\u00e9 con Massimo Bubola per la stesura del testo e con Mauro Pagani per la scrittura della musica.\nL'uso del dialetto non \u00e8 inusuale per l'artista (in particolare dopo la svolta world di \"Cr\u00eauza de m\u00e4\"); in particolare, il cantautore si era gi\u00e0 avvalso della lingua napoletana per il ritornello di \"Avventura a Durango,\" del 1978.\nIl brano denuncia la situazione critica delle carceri italiane negli anni Ottanta e la sottomissione dello Stato al potere della criminalit\u00e0 organizzata, attraverso il racconto dell'interazione tra Pasquale Cafiero, brigadiere dell'allora Corpo degli Agenti di Custodia del carcere di Poggioreale, e il boss camorrista \"don Raffa\u00e8\" che si trova incarcerato in tale struttura (personaggio che d\u00e0 il titolo al brano). L'agente di custodia, sottomesso e corrotto dal potente malavitoso, gli offre speciali servigi (come, ad esempio, fargli la barba), gli chiede diversi favori personali (come il prestito di un cappotto elegante da sfoggiare a un matrimonio o la ricerca di un lavoro per il fratello disoccupato da anni), se lo ingrazia con molti complimenti e gli offre ripetutamente un caff\u00e8, del quale esalta la bont\u00e0. Il testo evidenzia anche, con ironia, quanto il boss all'interno del carcere conduca una vita agiata e ricca di privilegi.\nSecondo quanto riportato da Mario Luzzatto Fegiz, De Andr\u00e9 avrebbe affermato che \u00abla canzone alludeva a don Raffaele Cutolo\u00bb, famoso boss camorrista, fondatore della Nuova Camorra Organizzata, bench\u00e9 n\u00e9 lo stesso De Andr\u00e9 n\u00e9 il coautore Massimo Bubola disponessero \u00abdi notizie di prima mano sulla sua detenzione\u00bb. Lo stesso Cutolo pens\u00f2 che la canzone fosse ispirata alla sua persona e scrisse al cantautore genovese per chiedere conferma in merito e per complimentarsi con lui, dichiarandosi meravigliato del fatto che De Andr\u00e9 fosse riuscito a cogliere alcuni aspetti della sua personalit\u00e0 e della sua vita carceraria senza avere mai avuto informazioni su di lui. De Andr\u00e9 rispose alla lettera di Cutolo solo per ringraziarlo, lasciandolo libero di pensare che \"don Raffa\u00e8\" fosse davvero lui o meno, ed evit\u00f2 di proseguire il carteggio quando il malavitoso gli invi\u00f2 una seconda missiva. Secondo Walter Pistarini, invece, solo Mauro Pagani si sarebbe ispirato a Cutolo, mentre De Andr\u00e9 avrebbe tratto ispirazione da opere letterarie come \"Gli alunni del tempo\" di Giuseppe Marotta e \"Il sindaco del rione Sanit\u00e0\" di Eduardo De Filippo.\nIl ritornello della canzone \u00e8 chiaramente ripreso dal brano \"'O caf\u00e8\" di Domenico Modugno.\nCover.\nIl brano \u00e8 stato reinterpretato dal cantante napoletano Peppe Barra nel 2001 e inserito nel suo album \"Guerra\".\nUn'altra cover \u00e8 stata incisa da Pupo nel 2004 e inclusa nel suo album \"L'equilibrista\".\nNel DVD di tributo \"Omaggio a Fabrizio De Andr\u00e9\", del 2006, il brano viene interpretato dal cantante napoletano, Massimo Ranieri.\nVersione di Clementino.\nIn occasione della terza serata del Festival di Sanremo 2016, il rapper italiano Clementino ha eseguito una propria versione del brano, in seguito pubblicata per il download digitale il 12 febbraio 2016 ed entrata in rotazione radiofonica a partire dal 22 marzo dello stesso anno."}
{"id": "2896279", "revid": "59976", "url": "https://it.wikipedia.org/wiki?curid=2896279", "title": "Quadro Comune di Riferimento Europeo", "text": ""}
{"id": "2896283", "revid": "31244905", "url": "https://it.wikipedia.org/wiki?curid=2896283", "title": "Open data", "text": ""}
{"id": "2896284", "revid": "88740", "url": "https://it.wikipedia.org/wiki?curid=2896284", "title": "New Canaan", "text": ""}
{"id": "2896285", "revid": "287204", "url": "https://it.wikipedia.org/wiki?curid=2896285", "title": "Jean Armand de Lestocq", "text": "Era figlio di un nobile ugonotto dello Champagne, esiliato dopo l'editto di Nantes. Del conte Lestoq fu per\u00f2 madrina Francesca Maria di Borbone-Francia, figlia illegittima di Luigi XIV.\nNel 1709 Lestoq si trasfer\u00ec in Russia come medico di corte della principessa Elisabetta, futura Elisabetta I, ma acquist\u00f2 subito un importante ruolo politico, grazie all'appoggio del conte Andrej Artamonovi\u010d Matveev e nel 1724 guar\u00ec Elisabetta I dalla sifilide che aveva contratto e finanzi\u00f2 l'entrata a corte di Aleksej Grigor'evi\u010d Razumovskij.\nNel 1743, con alcuni francesi, tra i quali Jacques-Joachim Trotti de la Ch\u00e9tardie, intraprese una campagna politica contro il cancelliere Aleksej Petrovi\u010d Bestu\u017eev-Rjumin e partecip\u00f2 alla congiura di Natal'ja F\u00ebdorovna Lopuchina, moglie del principe Lopuchin e figlia del maresciallo Willem Mons; fallita la cospirazione, la Lopuchina fu punita a colpi di \"knut\" (una frusta russa) e condannata a morte, de la Ch\u00e9tardie fu espulso dall'impero e Lestoq esiliato prima ad Ugli\u010d poi a Velikij Ustjug.\nTra il 1754 e il 1762, fu padrino di battesimo di un folto gruppo di futuri plenipotenziari, dei cui genitori era amico: Aleksandr Dmitrievi\u010d Lanskoj, Ivan Nikolaevi\u010d Rimskij-Korsakov e Aleksandr Matveevi\u010d Dmitriev-Mamonov."}
{"id": "2896295", "revid": "1543377", "url": "https://it.wikipedia.org/wiki?curid=2896295", "title": "New Salem (Illinois)", "text": "New Salem \u00e8 un villaggio degli Stati Uniti d'America della contea di Pike nello Stato dell'Illinois.\nLa popolazione era di 136 persone al censimento del 2000.\nGeografia fisica.\nNew Salem \u00e8 situata a (39.707124, -90.846520).\nSecondo lo United States Census Bureau, ha un'area totale di 1,05 miglia quadrate (2,7\u00a0km\u00b2).\nSociet\u00e0.\nEvoluzione demografica.\nSecondo il censimento del 2000, c'erano 136 persone.\nEtnie e minoranze straniere.\nSecondo il censimento del 2000, la composizione etnica della citt\u00e0 era formata dal 99,26% di bianchi e lo 0,74% di altre razze."}
{"id": "2896297", "revid": "123626632", "url": "https://it.wikipedia.org/wiki?curid=2896297", "title": "Nube di Rho Ophiuchi", "text": "La Nube di Rho Ophiuchi \u00e8 una nube molecolare gigante composta in parte da idrogeno ionizzato luminoso e in gran parte da polveri oscure; deve il suo nome alla stella che domina la regione in cui si trova, , situata tre gradi a nord di Antares, nella costellazione dell'Ofiuco.\nCon una distanza media di appena 130 parsec (420 anni luce), \u00e8 una delle regioni di formazione stellare pi\u00f9 vicine in assoluto al sistema solare; appartiene allo stesso ambiente galattico dell'associazione Scorpius-Centaurus, dalle cui perturbazioni ha avuto origine la compressione iniziale che ha avviato al suo interno i processi di formazione stellare. Morfologicamente appare divisa in due nubi principali, indicate con le sigle LDN\u00a01688, che costituisce il nucleo maggiore, e LDN\u00a01689, di massa inferiore; a entrambe le nubi sono connessi diversi filamenti nebulosi oscuri.\nGrazie alla sua vicinanza, questa nube costituisce un interessante campo di ricerca sull'evoluzione delle stelle di piccola massa e sulle nane brune, nonch\u00e9 un laboratorio per lo studio dei fenomeni di formazione stellare a catena.\nOsservazione.\nL'area di cielo in cui giace la nube \u00e8 di facile individuazione: si trova infatti nei pressi del brillante gruppo di stelle azzurre che costituiscono la testa dello Scorpione: si tratta di un gruppo di stelle fisicamente legate tra loro, conosciuto come associazione Scorpius OB2, che costituisce la parte pi\u00f9 settentrionale dell'associazione Scorpius-Centaurus, l'associazione OB pi\u00f9 vicina al sistema solare.\nLa nube \u00e8 centrata fra le stelle e Antares; la sua caratteristica principale, all'osservazione con un binocolo in un cielo buio e sereno, \u00e8 la quasi totale assenza di stelle di fondo: gli astri di quarta, quinta e sesta magnitudine infatti dominano questa parte di cielo in senso assoluto, mentre le stelle di settima, ottava e nona grandezza appaiono quasi del tutto assenti; al binocolo non si evidenziano tracce di nebulosit\u00e0, ma l'oscuramento dei campi stellari di fondo \u00e8 estremamente evidente. Telescopi di grande potenza consentono di rivelare alcune stelle dall'aspetto nebuloso nei pressi di , mentre tutta la regione a est di quest'ultima continua ad apparire notevolmente povera di stelle poco luminose; lunghe scie completamente buie circondate da campi stellari relativamente poveri denotano la presenza di filamenti oscuri. Fotografie a lunga posa consentono di catturare diversi dettagli della nube, la cui colorazione varia dall'azzurro intenso nei pressi di all'arancione attorno ad Antares.\nLa Nube di Rho Ophiuchi giace nell'emisfero celeste australe, a una declinazione media di 24\u00b0S; ci\u00f2 comporta una maggiore difficolt\u00e0 di osservazione per i telescopi situati a latitudini boreali, sebbene la regione sia comunque completamente visibile anche fino a meno di 10\u00b0 dal circolo polare artico. Dall'emisfero australe la sua osservazione \u00e8 ottimale e, nel cielo serale, va da maggio fino a ottobre. L'estremit\u00e0 pi\u00f9 settentrionale della nube \u00e8 attraversata dall'eclittica; il Sole vi transita davanti fra il 30 novembre e il 2 dicembre, mentre \u00e8 estremamente frequente l'occultazione da parte della Luna o dei pianeti del sistema solare.\nCaratteristiche e struttura.\nLa Nube di Rho Ophiuchi rappresenta un eccellente laboratorio per lo studio dei fenomeni di formazione stellare che riguardano astri di grande, media e piccola massa. Ci\u00f2 \u00e8 dovuto a due fattori importanti. In primo luogo si tratta di uno dei sistemi nebulosi attivi di grande massa pi\u00f9 vicini in assoluto al sistema solare, data la sua distanza di appena 130\u00a0parsec (424 anni luce); questo consente di poter osservare la nube e i fenomeni in essa attivi senza il disturbo causato dall'eccesso di mezzo interstellare o dalla presenza di eventuali nubi oscuranti poste lungo la linea di vista. In secondo luogo la nube si trova in una posizione tale da poter essere osservata da entrambi gli emisferi terrestri, con la sola eccezione delle aree poste a ridosso o all'interno del circolo polare artico.\nIl corpo principale della nube, indicato con la sigla LDN\u00a01688, si colloca presso la stella , che lo illumina parzialmente rendendolo cos\u00ec visibile anche otticamente come nebulosa a riflessione e a emissione; la radiazione ultravioletta di questa stella e il suo colore bluastro imprimono ai gas della nube un colore marcatamente azzurrognolo. La nube si estende in direzione sud e SSE, verso la brillante supergigante rossa Antares; parte dei gas vengono illuminati direttamente da questa stella, come \u00e8 ben evidente dal colore rossastro assunto dalla nube in questa regione. Altre stelle poste poco a sud di sono invece responsabili dell'illuminazione di varie sezioni della nube, come vdB\u00a0105. A est della nube si estendono due lunghi filamenti periferici, indicati con le sigle LDN\u00a01709, a nordest, e LDN\u00a01704, in direzione nord.\nLe regioni centrali di LDN\u00a01688 appaiono di natura granulosa, con un gran numero di piccoli addensamenti nebulosi privi di un corpo centrale; in particolare, tre punti di densit\u00e0 maggiori, denominati con le lettere A, E e F, predominano sugli altri. Il nucleo A \u00e8 a sua volta composto da tre dense concentrazioni di gas freddo con una massa pari a 0,5\u00a0masse solari (M\u2299), indicate come SM\u00a01, SM\u00a01N e SM\u00a02, coincidenti a loro volta con nuclei prestellari. Ai tre nuclei principali se ne aggiungono oltre una cinquantina, con masse comprese fra 0,02 e 6,3\u00a0M\u2299; queste nubi, che assieme costituiscono comunque una frazione minima dell'intera massa gassosa della nube, potrebbero costituire le primissime fasi di un futuro fenomeno di formazione stellare. Qualora ognuno di questi nuclei collassasse generando una stella, essi potrebbero costituire una funzione di massa iniziale.\nLa nube secondaria, situata a sudest rispetto alla principale, \u00e8 indicata come LDN\u00a01689; a essa \u00e8 connesso un filamento orientato verso nordest, noto come LDN\u00a01712. L'insieme di questi filamenti oscuri costituisce due evidenti correnti parallele, indicate anche con le sigle B44 e B45, rispettivamente quella di sudest e quella di nordest. Le principali responsabili del riscaldamento diretto dei gas e delle polveri del complesso nebuloso sono le stelle di classe spettrale B, ossia le stelle blu di grande massa, poste all'interno della nube stessa, mentre le regioni pi\u00f9 occidentali risentono dell'influenza di HD\u00a0147889, un astro di settima magnitudine situato a sud di . In totale, il complesso nebuloso possiede una massa pari a 3\u00a0000\u00a0M\u2299, oltre la met\u00e0 della quale \u00e8 concentrata nella nube LDN\u00a01688.\nFenomeni di formazione stellare.\nLa formazione stellare all'interno della Nube di Rho Ophiuchi \u00e8 attiva sia nelle regioni pi\u00f9 interne sia in quelle periferiche, in particolare nei lunghi filamenti che si dispongono sul lato orientale del complesso nebuloso.\nFenomeni interni alla nube.\nNel corso degli anni la regione LDN 1688 \u00e8 stata oggetto di osservazioni volte a individuare e catalogare stelle e sistemi stellari in formazione e di giovanissima et\u00e0; tali studi sono stati condotti sia nel vicino, medio e lontano infrarosso, sia ai raggi X e alle microonde, per rilevare le sorgenti di calore nascoste dai densi gas della nube.\nNel vicino infrarosso sono state individuate principalmente stelle T Tauri, tra le quali la percentuale di sistemi multipli pare essere maggiore rispetto alle normali popolazioni di sequenza principale, anche se non in maniera particolarmente consistente. Tramite l\"Infrared Space Observatory\" (ISO) e il telescopio spaziale Spitzer sono state ottenute invece delle mappature della regione nel medio e lontano infrarosso. Dall'analisi delle osservazioni dell'ISO sono state scoperte 425 sorgenti; fra queste, 16 coincidono con altrettanti oggetti stellari giovani di classe\u00a0I (protostelle) e 92 con stelle di classe\u00a0II, con una luminosit\u00e0 superiore a 0,03\u00a0L\u2299. A queste si aggiungono 14 sorgenti con spettro piatto, ossia in una fase intermedia fra la classe I e la classe II. Fra le componenti dell'associazione, 119 mostrano un eccesso di radiazione infrarossa, segno dell'evidente oscuramento per opera dei gas che le circondano. Il numero totale di stelle T\u00a0Tauri individuato \u00e8 pari a 200, di cui 123 circondate da un denso disco circumstellare e 77 circondate da dischi pi\u00f9 rarefatti.\nLe indagini condotte con lo Spitzer su un'area di 14,4 gradi quadrati attorno alla nube hanno rivelato 323 possibili stelle di pre-sequenza principale con eccesso di radiazione infrarossa, identificate tramite il diagramma HR; di queste, 161 si trovano all'interno di LDN\u00a01688, 27 nella vicina LDN\u00a01689 e 13 nella periferica nube LDN\u00a01709, anch'essa inclusa nello studio. Queste sorgenti coincidono in gran parte (circa l'84%) con protostelle di classe\u00a0I. L'et\u00e0 media delle protostelle originatesi nella nube \u00e8 di circa 300\u00a0000 anni, quasi 20\u00a0000 volte inferiore a quella del Sole, che \u00e8 pari a 5 miliardi di anni. Sempre tramite la strumentazione dello Spitzer sono state compiute delle indagini sulle emissioni di silicati e idrocarburi policiclici aromatici provenienti dalle stelle T\u00a0Tauri interne alle nubi LDN\u00a01688 e LDN\u00a01689; le emissioni di questi ultimi composti sono relativamente rare e sono state osservate nello spettro di alcune delle stelle prese in esame, come WL\u00a016, una stella Ae/Be di Herbig, e SR\u00a021. Quest'ultima in particolare mostra un disco interno privo di polveri, un possibile indice di fenomeni di formazione planetaria in atto.\nLe osservazioni ai raggi X dei densi nuclei della Nube di Rho Ophiuchi sono state condotte fin dall'affinamento delle tecniche di osservazione a questa lunghezza d'onda; le stelle giovani individuabili ai raggi X nella nube sono 201, molte delle quali sono state individuate anche agli infrarossi; la massima parte di queste stelle sono situate all'interno dei nuclei A, E e F. La funzione di luminosit\u00e0 ai raggi\u00a0X, rapportata alla distanza di 130\u00a0parsec, risulta paragonabile a quella ottenuta per le stelle dell'ammasso della Nebulosa di Orione. Curiosamente, gli oggetti stellari giovani che emettono raggi\u00a0X sembrano scintillare costantemente e in maniera alternata fra loro, tanto da essere stati descritti come una sorta \"albero di Natale\" ai raggi\u00a0X; quest'effetto potrebbe essere causato, secondo alcune ipotesi, dal riscaldamento del plasma bloccato dal campo magnetico, come sembrerebbe suggerire lo spettro variabile e molto forte di questi oggetti. Tuttavia, il meccanismo attraverso il quale avviene il riscaldamento del plasma, nonch\u00e9 la sua forma geometrica, resta oggetto di studio. Alcuni modelli prevedono l'esistenza di grandi anelli magnetici e un moderato campo magnetico.\nIndizi della presenza di fenomeni di formazione stellare nelle fasi iniziali sono dati dai numerosi getti di gas osservati nelle regioni pi\u00f9 dense della nube; tuttavia, proprio l'elevata densit\u00e0 dei gas della nube fanno da ostacolo all'osservazione di tali fenomeni, al punto che fino all'inizio degli anni novanta erano noti solo gli oggetti di Herbig-Haro pi\u00f9 notevoli, successivamente indicati come HH\u00a079 e HH\u00a0224. A questi se ne aggiungono un'altra trentina, i quali per\u00f2 giacciono attorno ai bordi della nube con la pi\u00f9 bassa estinzione; ci\u00f2 comporta una frequente difficolt\u00e0 nell'individuazione delle stelle responsabili dell'eccitazione dei loro gas. La presenza di maser, frequentemente ad acqua, rivela che alcune delle giovani stelle in formazione stanno subendo perdita di massa.\nFenomeni periferici.\nAnche la vicina LDN\u00a01689 \u00e8 stata studiata e mappata a pi\u00f9 lunghezze d'onda; tuttavia, a causa della sua minore densit\u00e0, i fenomeni di formazione stellare sono qui molto meno attivi. A causa della loro ridotta densit\u00e0, le lunghe correnti nebulose che si estendono a est della Nube di Rho Ophiuchi mostrano una quasi totale assenza di fenomeni di formazione stellare, mentre risultano maggiormente attivi presso il punto di congiunzione con le due nubi maggiori.\nNella nube LDN 1689 \u00e8 presente una sorgente infrarossa fra le pi\u00f9 studiate del cielo, catalogata come IRAS\u00a016293-2422; questa sorgente, una giovanissima protostella binaria di classe\u00a00, \u00e8 associata a un denso nucleo gassoso ed \u00e8 composta da due corpi principali, indicati con le lettere A e B, separati da circa 5,2 secondi d'arco (900\u00a0unit\u00e0 astronomiche \u2013 UA \u2013 alla distanza di 175\u00a0parsec). Le due componenti hanno delle propriet\u00e0 differenti: la componente A (indicata anche come I16293A), la pi\u00f9 meridionale, presenta le linee di emissione pi\u00f9 forti ed \u00e8 associata a un maser ad acqua; la componente B (I16293B), pi\u00f9 debole, mostra delle emissioni compatte e presenta un disco di polveri stratificato, che potrebbe rappresentare un disco protoplanetario. La sorgente A \u00e8 a sua volta composta da due componenti, separate da 0,64 secondi d'arco e denominate Aa e Ab. Dal sistema si origina un doppio getto con forti emissioni di CO; il primo getto, orientato in senso nordest-sudovest, \u00e8 generato dalla componente A, mentre il secondo getto, orientato in senso est-ovest, si origina dalla componente B.\nComponenti stellari.\nTramite la spettroscopia ottica \u00e8 stato possibile individuare la classe spettrale di circa 140 componenti stellari legate alla nube. In seguito a questi studi \u00e8 emerso che la gran parte delle stelle di pre-sequenza principale qui presenti possiedono una massa estremamente piccola e una classe spettrale M (destinate a diventare nane rosse); le componenti pi\u00f9 vecchie sono disposte nelle regioni attorno alla nube e la loro et\u00e0 media risulta essere la stessa delle stelle di piccola massa facenti parte dell'associazione Scorpius\u00a0OB2. Le stelle poste verso il centro della nube possiedono invece un'et\u00e0 molto inferiore; ci\u00f2 indica che le stelle pi\u00f9 esterne si sono formate in contemporanea con quelle dell'associazione Scorpius\u00a0OB2.\nFra le componenti di massa inferiore e una classe spettrale M6 o successiva vi \u00e8 un gran numero di probabili nane brune; questi corpi celesti dalla bassa temperatura superficiale sono stati identificati attraverso un approfondito scandaglio agli infrarossi delle regioni pi\u00f9 interne e dense della nube LDN\u00a01688. La quasi totalit\u00e0 di queste stelle sono state scoperte attraverso la spettroscopia infrarossa; gran parte di queste mostrano un notevole eccesso di radiazione nel vicino e medio infrarosso, indice della presenza di un disco circumstellare. Fra le nane brune pi\u00f9 massicce invece ve ne sono sei che sono state individuate attraverso la spettroscopia ottica; fra queste, GY\u00a05, GY\u00a037 e GY\u00a0204 si troverebbero appena sotto il limite di massa necessario per innescare la fusione nucleare dell'idrogeno, mentre le restanti, GY\u00a03, GY\u00a0264 e CRBR\u00a046, sono leggermente meno massicce. Fra le altre, vi \u00e8 anche la prima nana bruna scoperta in una regione di formazione stellare, nota come Rho\u00a0Oph\u00a0J162349.8-242601. Secondo alcuni studi che prendono in esame le linee di emissione dell'idrogeno, le nane brune appartenenti alla Nube di Rho Ophiuchi mostrano un tasso di accrescimento superiore rispetto a quello di oggetti simili situati in altre regioni di formazione stellare.\nInterazioni con l'ambiente esterno.\nL'ambiente galattico in cui si trova la Nube di Rho Ophiuchi \u00e8 particolarmente complesso; essa viene a trovarsi sul bordo interno del Braccio di Orione, cos\u00ec che vista dalla Terra appare in direzione del bulge della Via Lattea. Pertanto, fisicamente \u00e8 completamente slegata da altre nebulose visibili nelle vicinanze, ma poste in realt\u00e0 a una distanza di gran lunga superiore, come la Nebulosa Laguna e la Nebulosa Aquila. La Nube di Rho Ophiuchi costituisce, di contro, l'estremit\u00e0 pi\u00f9 settentrionale di un esteso sistema di nubi e associazioni di stelle che si estendono visivamente lungo quasi tutto il ramo australe della Via Lattea; a poche decine di parsec, a una latitudine galattica leggermente superiore, si trova l'associazione Scorpius\u00a0OB2, che costituisce a sua volta l'estremit\u00e0 pi\u00f9 orientale dell'associazione Scorpius-Centaurus.\nA quest'associazione sono connesse altre nubi oscure, prima fra tutte la Nube del Lupo, una densa nebulosa non illuminata in cui ha luogo la formazione di stelle di piccola e media massa. Secondo i modelli dinamici, a innescare tali processi in quest'ultima nube sarebbero state le onde d'urto provocate da esplosioni di supernovae all'interno della parte orientale dell'associazione (ossia l'associazione Scorpius\u00a0OB2).\nSecondo gli stessi modelli, le medesime onde d'urto sarebbero le responsabili dell'innesco dei fenomeni di formazione stellare all'interno della stessa Nube di Rho Ophiuchi: circa un milione di anni fa le onde d'urto avrebbero compresso i gas della nube, facendola collassare in pi\u00f9 punti e originando cos\u00ec le prime stelle.\nAlla distanza di circa 130\u00a0parsec dal sistema solare si trova la Nebulosa Pipa, una giovane nube molecolare che viene cos\u00ec a trovarsi nella medesima regione della Nube di Rho Ophiuchi, a poche decine di parsec da essa; in questa nube i fenomeni di formazione stellare sono molto ridotti e confinati alla regione di B59, la sezione della nube pi\u00f9 vicina a . Alla medesima distanza, ma a una diversa latitudine galattica, si trova anche la Nube della Corona Australe, un piccolo complesso nebuloso in cui \u00e8 attiva la formazione di stelle di piccola, media e grande massa, fino alle stelle di classe B (stelle bianco-azzurre e stelle Be di Herbig). A questa regione sono associate le giovanissime variabili R CrA e T CrA. A causa della diversa posizione sul piano galattico, questa nube non fa parte, a differenza delle precedenti, n\u00e9 della Cintura di Gould, n\u00e9 dell'Anello Lindblad, ma rientra nella cosiddetta Bolla Loop I."}
{"id": "2896298", "revid": "1005847", "url": "https://it.wikipedia.org/wiki?curid=2896298", "title": "Dipartimento di Moudjeria", "text": "Il dipartimento di Moudjeria \u00e8 un dipartimento (\"moughataa\") della regione di Tagant in Mauritania con capoluogo Moudjeria.\nLa dipartimento comprende 3 comuni:"}
{"id": "2896302", "revid": "767487", "url": "https://it.wikipedia.org/wiki?curid=2896302", "title": "Alto da Boa Vista", "text": "Alto da Boa Vista \u00e8 un quartiere (\"bairro\") della Zona Nord della citt\u00e0 di Rio de Janeiro in Brasile.\nAmministrazione.\nAlto da Boa Vista fu istituito come \"bairro\" a s\u00e9 stante il 23 luglio 1981 come parte della Regione Amministrativa VIII - Tijuca del municipio di Rio de Janeiro."}
{"id": "2896304", "revid": "1005847", "url": "https://it.wikipedia.org/wiki?curid=2896304", "title": "Dipartimento di Tichitt", "text": "Il dipartimento di Tichitt \u00e8 un dipartimento (\"moughataa\") della Mauritania situato nella regione di Tagant.\nIl dipartimento comprende due comuni:"}
{"id": "2896305", "revid": "767487", "url": "https://it.wikipedia.org/wiki?curid=2896305", "title": "Simon Donnelly", "text": ""}
{"id": "2896311", "revid": "1005847", "url": "https://it.wikipedia.org/wiki?curid=2896311", "title": "Dipartimento di Tijikja", "text": "Il dipartimento di Tijikja \u00e8 un dipartimento (\"moughataa\") della regione di Tagant in Mauritania con capoluogo Tijikja.\nLa dipartimento comprende 5 comuni:"}
{"id": "2896320", "revid": "767487", "url": "https://it.wikipedia.org/wiki?curid=2896320", "title": "Scot Gemmill", "text": "Dal 2016 \u00e8 commissario tecnico della \nBiografia.\nFiglio di Archie, importante giocatore degli anni settanta e ottanta, Scot Gemmill ha militato in diversi club inglesi: come suo padre ha giocato nel , fu professionista, tra gli altri, anche in e , prima di chiudere la carriera in Nuova Zelanda.\nA livello internazionale rappresent\u00f2 la in 26 occasioni e fu convocato sia all'europeo 1996 (dove non scese mai in campo) che al mondiale 1998.\nDopo il ritiro \u00e8 passato alla carriera tecnica, dapprima ad Auckland, dove aveva terminato come giocatore, per poi tornare in Scozia ed entrare nei quadri federali come allenatore delle squadre nazionali giovanili."}
{"id": "2896330", "revid": "46291", "url": "https://it.wikipedia.org/wiki?curid=2896330", "title": "Brahea armata", "text": "Brahea armata , comunemente nota come palma blu del Messico, \u00e8 una pianta della famiglia delle Arecacee, originaria del Messico.\nDescrizione.\n\u00c8 una palma con fusto eretto alto sino a 15 m, del diametro di circa 45\u00a0cm.Ha foglie palmate di colore blu-argenteo, lunghe fino a 2,5\u00a0m, rette da un picciolo spinoso. \nProduce infiorescenze ramificate lunghe fino a 5\u00a0m, con fiori gialli ermafroditi. \nI frutti sono grossolanamente sferici, del diametro di circa 2\u00a0cm, di colore dal bruno al nero a maturit\u00e0.\nDistribuzione e habitat.\nLa specie \u00e8 originaria del Messico nord-occidentale (Baja California e Sonora).\nCresce a medie e basse altitudini, sempre in posti in cui \u00e8 presente l'acqua.\nColtivazione.\n\u00c8 molto resistente e robusta e riesce a sopportare i -12/-15\u00b0 gradi perci\u00f2 \u00e8 molto adatta ai climi mediterranei. Si pu\u00f2 piantare anche vicino al mare perch\u00e9 \u00e8 molto resistente al vento carico di salsedine e si adatta a suoli poveri e ghiaiosi."}
{"id": "2896336", "revid": "103864144", "url": "https://it.wikipedia.org/wiki?curid=2896336", "title": "Trans-Continental Hustle", "text": "Trans-Continental Hustle \u00e8 il settimo album studio della band gypsy punk Gogol Bordello, pubblicato nell'aprile 2010 dalla SideOneDummy Records.\nTracce.\nTesti di Eugene H\u00fctz. Musica di Eugene H\u00fctz/Gogol Bordello"}
{"id": "2896337", "revid": "110157", "url": "https://it.wikipedia.org/wiki?curid=2896337", "title": "Walter Kaner", "text": "Nato e cresciuto a New York, uno dei tre figli di Philip e Ida Kaner.\nPrime esperienze in guerra.\nLe sue prime attivit\u00e0 cominciano durante la seconda guerra mondiale dove ricopr\u00ec vari ruoli nell'esercito tra cui responsabile del controspionaggio radio dell'esercito americano durante il conflitto col Giappone.\nDurante la guerra nel pacifico la propaganda giapponese aveva arruolato molte giornaliste donne (per lo pi\u00f9 nate negli Stati Uniti d'America ma passate poi \"al nemico\") che trasmettevano in lingua inglese sulle radiofrequenze dell'esercito statunitense; le notizie erano atte fondamentalmente a disturbare e demoralizzare i combattenti fornendo loro notizie di sconfitte (spesso inesistenti), minacce e avvertimenti, informandoli che la loro posizione era stata intercettata e che presto sarebbero stati abbattuti dalla contraerea e dal fuoco giapponese (La pi\u00f9 famosa tra loro Iva Toguri D'Aquino, soprannome Orphan Ann, fu successivamente arrestata e processata per crimini di guerra.).\nIn questo curioso e poco conosciuto aspetto di \"psico-guerra\" Walter Kaner fu determinante soprattutto per tranquillizzare le truppe tanto che fu definito dalla giornalista Elsa Maxwell come \"la voce di casa per migliaia di giovani soldati americani in guerra\".\nForse proprio grazie a queste giovanili esperienze verso le traditrici della patria e manipolatrici dell'informazione, matur\u00f2 le sue attitudini di critica che poi lo avrebbero portato a schierarsi pubblicamente contro il femminismo statunitense.\nCarriera di giornalista.\nFinita l'esperienza nell'esercito Kaner diventa giornalista per il quotidiano \"Long Island Press\", per il \"New York Daily News\", per il \"Queen Gazette\" ed altri giornali, per i quali lavorer\u00e0 per oltre cinquant'anni.\nSi spos\u00f2 con Billie Elliot Kaner, che mor\u00ec nel settembre 2004.\nLa Children's Foundation.\nNel 1950 Kaner fonda la Walter Kaner Children's Founddation (fondazione benefica) per aiutare i bambini economicamente, fisicamente o culturalmente e svantaggiati. La sua fondazione ha aiutato le vite di oltre 250.000 bambini.\nLa critica al femminismo.\nWalter Kaner riteneva l'ideologia femminista un tentativo ottuso di riscrivere l'intera storia della societ\u00e0 in chiave monotematica femminile e vittimistica. All'origine di questa ideologia a suo avviso gli umani peccati di superbia (ritenersi superiori) e la ovvia conseguente ira (frustrazione) del non riuscirci.\nSecondo Kaner il femminismo ha tentato di imporre una visione distorta, mistificando il presente e cercando di rinarrare il passato. Nel documento \"la storia del femminismo\" Kaner illustra in modo semplice attraverso dialoghi, racconti e riflessioni culturali, le strategie sociali, emotive e psichiche sulle quali il femminismo ha poggiato le sue tesi .\nIl Memoriale.\nKaner mor\u00ec a Port Washington il 27 giugno 2005 all'et\u00e0 di 85 anni.\nNel maggio 2006 con una cerimonia ufficiale gli \u00e8 stata dedicata una strada di New York (quartiere Queens), la \"Walter Kaner Street\" tra la Jamaica Avenue e lo Springfield Boulevard."}
{"id": "2896339", "revid": "287204", "url": "https://it.wikipedia.org/wiki?curid=2896339", "title": "Oratorio di Santa Margherita", "text": ""}
{"id": "2896341", "revid": "767487", "url": "https://it.wikipedia.org/wiki?curid=2896341", "title": "KNVB beker 1994-1995", "text": "La Coppa d'Olanda 1994-1995 (vero nome: KNVB Beker o \"Amstel Cup\" per ragioni di sponsor) fu la 77\u00aa edizione della coppa nazionale dei Paesi Bassi.\n1\u00ba Turno preliminare.\nGiocati tra il 2 e l'8 giugno 1994\n2\u00ba Turno preliminare.\nGiocato il 9,14 e 15 giugno 1994.\nFase a gruppi.\nGiocati tra il 13 agosto e il 13 settembre 1994.\nGroup 1\nGroup 2\nGroup 3\nGroup 4\nGroup 5\nGroup 6\nGroup 7\nGroup 8\nGroup 9\nGroup 10\nGroup 11\nGroup 12\nGroup 13\nGroup 14\nFase a eliminazione diretta.\n1\u00ba Turno.\nGiocato il 5 ottobre 1994.\nOttavi.\nGiocati il 30 novembre 1994.\nQuarti.\nGiocati il 24 e 25 febbraio e l'8 marzo 1995.\nSemifinali.\nGiocate il 22 marzo 1995.\nFinale.\nGiocata il 25 maggio 1995 nello Stadion Feijenoord, Rotterdam."}
{"id": "2896345", "revid": "149587", "url": "https://it.wikipedia.org/wiki?curid=2896345", "title": "Lorica (villaggio)", "text": ""}
{"id": "2896349", "revid": "149587", "url": "https://it.wikipedia.org/wiki?curid=2896349", "title": "Lorica (Pedace)", "text": ""}
{"id": "2896353", "revid": "716642", "url": "https://it.wikipedia.org/wiki?curid=2896353", "title": "Billy McKinlay", "text": "Carriera.\nGiocatore.\nNel 2014 \u00e8 stato inserito nella hall of fame del .\nAllenatore.\nDal 9 agosto 2005 diventa vice di Ray Lewington alla guida delle riserve del Fulham. Il 21 dicembre 2007 viene nominato allenatore interim insieme a Ray Lewington per la guida della prima squadra del Fulham. Il 28 dicembre lasciano la guida a Roy Hodgson, Ray diventa vice e Billy ritorna alla guida della squadra riserva e viene nominato anche osservatore. Il 2 febbraio 2012 diventa vice allenatore di Martin Jol alla guida del Fulham.\nL'8 febbraio viene nominato vice allenatore di Michael O'Neill per l'Irlanda del Nord. Il 2 dicembre 2013 lascia il ruolo di vice del Fulham dopo l'esonero di Martin Jol.\nIl 22 settembre 2014 diventa vice allenatore di Oscar Garcia al Watford. Il 29 settembre viene nominato allenatore del Watford. Il giorno seguente lascia anche il ruolo di vice dell'Irlanda del Nord. Il 7 ottobre viene esonerato dall'incarico, venendo sostituito da Slavi\u0161a Jokanovi\u0107.\nIl 28 novembre passa al Real Sociedad, dove ricopre il ruolo di vice al fianco di David Moyes. Il 9 novembre 2015 viene esonerato assieme a Moyes.\nIl 30 novembre 2015 viene ingaggiato dai norvegesi dello Stab\u00e6k, a cui si lega con un contratto valido a partire dal 1\u00ba gennaio 2016. L'8 luglio 2016, a seguito dell'eliminazione dall'Europa League 2016-2017 per mano del Connah's Quay nel primo turno di qualificazione alla competizione, McKinlay \u00e8 stato esonerato."}
{"id": "2896357", "revid": "131358", "url": "https://it.wikipedia.org/wiki?curid=2896357", "title": "Prendere soldi a babbo morto", "text": ""}
{"id": "2896359", "revid": "1573940", "url": "https://it.wikipedia.org/wiki?curid=2896359", "title": "Oratorio di Santa Margherita (Vado Ligure)", "text": "L'oratorio di Santa Margherita \u00e8 luogo di culto cattolico situato nella frazione di Segno nel comune di Vado Ligure, in provincia di Savona. La chiesa \u00e8 ubicata nei pressi della chiesa parrocchiale di San Maurizio.\nStoria e descrizione.\nL'intitolazione potrebbe tradire un'origine molto antica ed essere collegata ai monaci provenienti dall'abbazia di Lerino che si erano stabili sull'Isola di Bergeggi nel 992 e vi rimasero fino alla prima met\u00e0 del XIII secolo.\nL'edificio attuale, sede della confraternita di Santa Margherita, \u00e8 di probabili origini seicentesche e conserva al suo interno due crocifissi processionali, un unico altare in pietra e calce, una statua lignea di \"Santa Margherita\" e una della \"Madonna del Rosario\".\nL'oratorio nel corso degli ultimi anni \u00e8 stato oggetto di un lungo recupero statico e conservativo della struttura e della facciata."}
{"id": "2896363", "revid": "339392", "url": "https://it.wikipedia.org/wiki?curid=2896363", "title": "9\u00aa SS-Panzerdivision &quot;Hohenstaufen&quot;", "text": ""}
{"id": "2896365", "revid": "226458", "url": "https://it.wikipedia.org/wiki?curid=2896365", "title": "Sogno volante", "text": ""}
{"id": "2896369", "revid": "123323314", "url": "https://it.wikipedia.org/wiki?curid=2896369", "title": "Rik Battaglia", "text": "Conosciuto anche come Rick Austin e Riccardo Battaglia, partecip\u00f2 a pi\u00f9 di 100 film (in molti come protagonista) dal 1955 al 1999 in Italia, Stati Uniti e Germania.\nBiografia.\nNato a Corbola, nei pressi di Rovigo, svolse svariate attivit\u00e0 come manovale, calzolaio, falegname e, per alcuni anni, anche il mestiere di marinaio. Mentre lavorava come barista al ristorante dell'Agip di Milano, venne scoperto per caso dal regista Mario Soldati, alla ricerca di attori per il cast del film \"La donna del fiume\", che aveva per protagonista una giovane Sophia Loren. La parte che Soldati affid\u00f2 a Battaglia fu quella del protagonista, dimostrazione di stima che lo convinse a trasferirsi a Roma per seguire il corso di recitazione presso il Centro sperimentale di cinematografia, dove si diplom\u00f2 due anni pi\u00f9 tardi, per poi girare la pellicola \"La risaia\" (1956), accanto ad Elsa Martinelli, diretto da Raffaello Matarazzo.\nNel 1959 recit\u00f2 nel film \"Caterina Sforza, la leonessa di Romagna\", di Giorgio Walter Chili e, alla fine del decennio, inizi\u00f2 a comparire in pellicole di genere \"peplum\" e storiche in costume, che lo terranno in attivit\u00e0 per diversi anni, come protagonista o comunque in parti importanti. Successivamente sar\u00e0 impegnato anche nel filoni western, spionaggio e di avventura, per terminare la sua carriera nel 1992. \nRecit\u00f2 anche in molti spaghetti western come in \"Gi\u00f9 la testa\" (1971) di Sergio Leone o \"Un genio, due compari, un pollo\" (1975) con Terence Hill. Nel 1982 recit\u00f2 nel film \"Bomber\" con Bud Spencer. Tra gli anni cinquanta e gli anni novanta prese parte a pi\u00f9 di 100 film tra cinema e piccolo schermo. La sua ultima apparizione risale al 1999, nella televisione tedesca in un episodio di \"Pumuckl\".\nGrande amico di Sergio Leone, ogni Natale lo passava da lui, insieme ad Angelo Infanti, che gli aveva fatto conoscere Sergio. \u00c8 morto il 27 marzo 2015 a 88 anni, nella sua abitazione di Corbola."}
{"id": "2896381", "revid": "2081570", "url": "https://it.wikipedia.org/wiki?curid=2896381", "title": "Automotrice RhB ABe 4/4 II", "text": "L'elettromotrice ABe 4/4 II \u00e8 un'automotrice elettrica a corrente continua a scartamento metrico della Ferrovia Retica, (RhB), in servizio sulla ferrovia del Bernina, in Svizzera.\nStoria.\nLe elettromotrici vennero costruite in Svizzera, per la parte meccanica dalla Schlieren e per le apparecchiature elettriche dalla \"Soci\u00e9t\u00e9 Anonyme des Ateliers de S\u00e9cheron\" e dalla Brown, Boveri &amp; Cie, per conto della Ferrovia Retica in due sottoserie consegnate, tra 1964 e 1965 quelle numerate da 41 a 46 e, nel 1972, quelle numerate da 47 a 49.\nNel 2010 sono state ritirate dal servizio per far spazio alle pi\u00f9 recenti ABe 8/12.\nCaratteristiche.\nSi tratta di rotabili di tipo classico a corrente continua della potenza installata di 680\u00a0kW in grado di raggiungere la velocit\u00e0 massima di 65 chilometri all'ora. La massa \u00e8 di 41 tonnellate per le prime 3 unit\u00e0 e di 43\u00a0t per le seguenti. La capacit\u00e0 di traino \u00e8 di 70 tonnellate. La serie 47-49 differisce per la lunghezza maggiore di 35\u00a0cm e un differente disegno del carrello.\nLa capacit\u00e0 interna \u00e8 di 12 posti in prima classe e 24 in seconda classe. Erano accoppiabili a comando multiplo anche con le pi\u00f9 recenti ABe 4/4 III. L'automotrice \u00e8 controllabile, in caso di utilizzo congiunto con uno spazzaneve elettrico \"Xrotet 9.218-19\", anche dalla cabina di quest'ultimo. La livrea \u00e8 rossa come il resto dei rotabili RhB."}
{"id": "2896383", "revid": "686936", "url": "https://it.wikipedia.org/wiki?curid=2896383", "title": "Raheem Morris", "text": "Carriera professionistica come allenatore.\nNel 2002 inizi\u00f2 la sua carriera NFL con i Tampa Bay Buccaneers con il ruolo di controllo della qualit\u00e0 della difesa. Nel 2003 ricopr\u00ec il ruolo di assistente della difesa. Nel 2004 pass\u00f2 al ruolo di assistente dei defensive back. Nel 2007 assunse il ruolo di allenatore dei defensive back. Nel 2009 divenne il capo allenatore. Chiuse la sua prima stagione con 3 vittorie e 13 sconfitte il 2 gennaio 2012 venne esonerato.\nL'11 gennaio 2012 firm\u00f2 con i Redskins come allenatore dei defensive back."}
{"id": "2896388", "revid": "228587", "url": "https://it.wikipedia.org/wiki?curid=2896388", "title": "Manchester United Football Club 1974-1975", "text": "Questa voce raccoglie le informazioni riguardanti il Manchester United Football Club nelle competizioni ufficiali della stagione 1974-1975\nStagione.\nCedendo alcuni dei giocatori della vecchia guardia (tra cui Brian Kidd e George Best) e facendo leva sui giovani, Docherty condusse il Manchester United verso una promozione immediata in First Division, ottenuta vincendo la seconda divisione. Poco degno di nota fu il cammino della squadra in FA Cup, interrottosi al terzo turno a causa di una sconfitta contro il Walsall.\nMaglie e sponsor.\nVengono confermate le divise introdotte nella stagione 1972-73."}
{"id": "2896396", "revid": "120106052", "url": "https://it.wikipedia.org/wiki?curid=2896396", "title": "Regioni del Kirghizistan", "text": "Le regioni del Kirghizistan (\"oblast\"') sono la suddivisione di primo livello del Paese; sono pari a 7 e sono ulteriormente suddivise in distretti (\"rajon\"). Alle regioni sono equiordinate 2 citt\u00e0 autonome, Bi\u0161kek e O\u0161."}
{"id": "2896398", "revid": "339392", "url": "https://it.wikipedia.org/wiki?curid=2896398", "title": "Province del Kirghizistan", "text": ""}
{"id": "2896402", "revid": "714843", "url": "https://it.wikipedia.org/wiki?curid=2896402", "title": "Royal E. House", "text": "Suo nipote Henry Alonzo House \u00e8 un noto inventore contemporaneo.\nRoyal Earl House ha passato la sua infanzia nel Vermont sperimentando, progettando, e costruendo, un'abitudine che lo avrebbe contraddistinto anche da adulto. Una volta cattur\u00f2 un rospo, lo scuoi\u00f2, gli inser\u00ec una serie di molle sotto la pelle e lo fece saltare. Intorno al 1840, si trasfer\u00ec a Buffalo per vivere con i suoi parenti ed entrare nella scuola di giurisprudenza della citt\u00e0. In quell'epoca lesse un trattato sull'elettricit\u00e0 che lo ispir\u00f2 a tal punto da rinunciare agli studi di legge, portando il suo interesse nello studio della scienza elettrica. Royal Earl House era anche interessato a meccanica, chimica e magnetismo. \nNel 1846 venne attivato il servizio telegrafico Morse tra Washington e New York. Royal Earl House brevett\u00f2 la sua telescrivente nello stesso anno. Egli colleg\u00f2 con un filo due tastiere simili a quella di un pianoforte con 28 tasti. Ciascun tasto del piano rappresentava una lettera dell'alfabeto che, quando veniva premuto, produceva la stampa della lettera corrispondente dall'apparecchio ricevitore. Il tasto \"shift\", quello per rendere le lettere maiuscole, permetteva di avere due valori per ogni tasto. Era presente una ruota scrivente da 56 caratteri dal lato del trasmettitore sincronizzata con una ruota simile dal lato del ricevitore. Se veniva premuto un tasto corrispondente ad un particolare carattere nella stazione trasmittente, questo provocava lo spostamento della testina di stampa sullo stesso carattere nella stazione ricevente, in maniera simile a quello che avviene in una stampante a margherita. Era cos\u00ec un esempio di trasmissione di dati in sincrono. L'equipaggiamento di House poteva trasmettere circa 40 parole subito leggibili al minuto, ma questo sistema era difficile da produrre in massa. La stampante poteva copiare e stampare oltre 2.000 parole all'ora. Il funzionamento di questa invenzione fu presentato al Mechanics Institute a New York nel 1844.\nNel 1886 e 1887, quando la compagnia telegrafica di Royal E. House stava producendo telescriventi, la compagnia del telegrafo Morse prov\u00f2 a promuovere una causa giudiziaria perch\u00e9 sosteneva che la compagnia di House infrangesse i brevetti di Morse. Morse rivendicava il diritto esclusivo di trasmettere informazioni per via elettrica utilizzando il codice Morse. La corte si pronunci\u00f2 a favore di House, dichiarando che la sua compagnia non infrangeva i brevetti di Morse, in quanto il sistema messaggistico di House stampava il messaggio su una striscia di carta senza usare il codice Morse.\nPi\u00f9 tardi l'associazione di House e quella di Morse si unirono per formare la Grande Compagnia Telegrafica dell'Ovest."}
{"id": "2896404", "revid": "729019", "url": "https://it.wikipedia.org/wiki?curid=2896404", "title": "WTA Tour 2007", "text": "Il WTA Tour 2007 \u00e8 iniziato il 1\u00ba gennaio con il Mondial Australian Women's Hardcourts 2007 e l'ASB Classic 2007 e si \u00e8 concluso l'11 novembre con la finale del WTA Tour Championships 2007.\nIl WTA Tour \u00e8 una serie di tornei femminili di tennis\norganizzati dalla WTA. Questa include i tornei del Grande Slam (organizzati in collaborazione con la International Tennis Federation (ITF)), il WTA Tour Championships e i tornei delle categorie Tier I, Tier II, Tier III e Tier IV.\nDicembre.\n\"Nessun evento\"\nRanking a fine anno.\nNella tabella riportata sono presenti le prime dieci tenniste a fine stagione.\nSingolare.\nNel corso della stagione due tenniste hanno occupato la prima posizione:"}
{"id": "2896408", "revid": "1498232", "url": "https://it.wikipedia.org/wiki?curid=2896408", "title": "Kia UVO", "text": "Kia UVO \u00e8 un sistema di infotainment sviluppato dalla Kia Motors in collaborazione con la Microsoft. Il nome \"UVO\" deriva dall'abbreviazione delle parole inglesi \"Your Voice\" (tradotto in italiano \"La tua voce\") ed \u00e8 un sistema che mette in simbiosi i comandi dell'autoradio e del navigatore satellitare presenti nell'autovettura con quelli del telefonino del guidatore.\nCaratteristiche.\nUVO viene presentato all'\"International Consumer Electronics Show\" di Las Vegas 2010 ed \u00e8 stato sviluppato sulla piattaforma Windows Embedded Auto con sistema operativo Windows CE e possiede uno schermo touch screen a colori da 4,3 pollici nella versione standard mentre nelle versioni dotate di navigatore satellitare lo schermo \u00e8 di 6,5 pollici ovviamente a colori. Grazie al riconoscimento vocale \u00e8 possibile gestire automaticamente i file multimediali dell'autoradio e attraverso la funzione \"MyMusic\" ed \u00e8 possibile selezionare, archiviare e modificare brani in formato MP3 inoltre \u00e8 possibile selezionare i CD da caricare, cambiare stazione o regolare le diverse funzioni della radio il tutto utilizzando i comandi vocali.\nUVO dispone di serie di fotocamera e videocamera infatti automaticamente durante le retromarce si attiva la telecamere posteriore che proietta le immagini sullo specchio retrovisore interno (o sullo schermo del navigatore se presente) ed \u00e8 possibile scattare foto e salvarle nel sistema multimediale integrato. La memoria disponibile per l'archiviazione di massa \u00e8 di 1 Gigabyte ma grazie alla presa USB \u00e8 possibile selezionare i file esterni. UVO supporta anche connessione Aux per iPod e grazie al sistema Bluetooth si possono leggere sul quadro strumenti gli SMS e gli MMS presenti sul proprio telefonino oltre alla possibilit\u00e0 di gestire chiamate e videochiamate. Se non si vogliono utilizzare i comandi vocali o la funzione touch screen sono presenti anche i comandi sdoppiati sulle razze del volante. In ogni condizione il guidatore non \u00e8 costretto a distogliere lo sguardo dalla strada.\nUVO \u00e8 in grado di aggiornarsi autonomamente: nella versione abbinata al navigatore satellitare l'aggiornamento avviene in modo automatico mentre per le versioni prive di navigatore satellitare \u00e8 necessario collegare UVO ad un computer portatile oppure ad una chiavetta internet in modo da poter scaricare ed installare i dovuti aggiornamenti.\nApplicazioni.\nUVO viene introdotto per la prima volta sulla seconda serie di Kia Sorento prodotta per il mercato americano in Georgia. La casa per\u00f2 ha gi\u00e0 annunciato che il sistema sar\u00e0 disponibile a partire dal 2011 anche per i modelli Kia Soul, Forte, Forte Koup, Sportage e la nuova generazione di Optima destinate al mercato americano. Sempre dal 2011 il sistema UVO sar\u00e0 disponibile anche per il mercato coreano e quello europeo. Inoltre UVO \u00e8 presente anche sulla concept car Kia Ray.\nCompatibilit\u00e0 con cellulari.\nUVO \u00e8 disponibile con tutti i modelli di telefoni cellulari e palmari in grado di supportare la tecnologia Bluetooth e permette la copia o l'archiviazione di messaggi o dati anche sulla memoria del sistema. La funzione vivavoce viene sempre garantita grazie all'utilizzo degli altoparlanti del sistema audio presenti nell'autovettura."}
{"id": "2896416", "revid": "108712015", "url": "https://it.wikipedia.org/wiki?curid=2896416", "title": "Commissione consultiva carburanti", "text": "Le commissioni consultive carburanti sono organi di consultazione delle Regioni, istituite attraverso leggi e deliberazioni regionali, al fine di supportare gli stessi enti nella riforma normativa e nel monitoraggio del settore petrolifero.\nTali commissioni sono composte dai rappresentanti delle diverse istituzioni pubbliche interessate e delle Associazioni operanti nel settore petrolifero. In particolare, vi partecipano i vigili del fuoco, l'Agenzia delle entrate, le associazioni dei consumatori, Unione petrolifera, Assopetroli, Consorzio Grandi Reti, Federmetano, Assogasmetano, Assogasliquidi, Faib, Fegica e Figisc. \nAl momento sono attive le commissioni presso la Lombardia, il Veneto, l'Emilia-Romagna, il Lazio, la Campania, la Puglia e la Sicilia."}
{"id": "2896417", "revid": "1652635", "url": "https://it.wikipedia.org/wiki?curid=2896417", "title": "USS John C. Stennis", "text": "La USS \"John C. Stennis\" (CVN-74) \u00e8 una portaerei a propulsione nucleare della U.S. Navy, la settima in ordine di costruzione della classe Nimitz, entrata in servizio in dicembre del 1995. Prende il nome del senatore statunitense John C. Stennis.\nLa sua base di appoggio \u00e8 attualmente nella Naval Base Kitsap, nello stato di Washington.\nCome le altre portaerei della classe Nimitz, il suo equipaggio \u00e8 composto, a pieno regime, da 5680 persone (3200 marinai + 2680 avieri). Pu\u00f2 imbarcare fino a 85 velivoli ad ala fissa o rotante, tra cui 4 squadriglie di caccia F/A-18 Hornet, una squadriglia di aerei EA-6B Prowler per la guerra elettronica, una squadriglia di aerei Grumman E-2 Hawkeye con compiti di sorveglianza aerea, alcuni aerei da trasporto logistico Grumman C-2 Greyhound, e alcuni elicotteri SH-60 Seahawk."}
{"id": "2896428", "revid": "1494169", "url": "https://it.wikipedia.org/wiki?curid=2896428", "title": "6\u00aa Armata", "text": "Con 6\u00aa armata si individuano due armate dell'Asse che parteciparono alla seconda guerra mondiale."}
{"id": "2896437", "revid": "1494169", "url": "https://it.wikipedia.org/wiki?curid=2896437", "title": "Liberia (disambigua)", "text": ""}
{"id": "2896439", "revid": "3115", "url": "https://it.wikipedia.org/wiki?curid=2896439", "title": "Cane da valanga", "text": "I cani da valanga sono cani addestrati per la ricerca delle persone disperse sotto una valanga.\nDescrizione.\nSebbene ci siano resoconti sull'uso dei cani da valanga anche in epoche anteriori al XX secolo, l'addestramento delle prime unit\u00e0 cinofile appositamente per questo scopo risalgono alla fine degli anni trenta, ad opera di Ferdinand Schmutz. \nSchmutz prese tale idea da un evento accaduto nel 1938, quando sul Monte Schilthorn un piccolo meticcio di nome \"Moritzli\" prese parte alle operazioni di salvataggio, trovando uno dei dispersi sotto la valanga.\nNel 1940, l'iniziativa di Schmutz venne appoggiata dall'esercito degli Stati Uniti, e durante la seconda guerra mondiale, numerosi cani furono inviati come aiuto ai soldati schierati nelle zone di montagna.\nAll'inizio i cani da valanga erano principalmente San Bernardo, oggi si preferiscono razze come il Pastore belga Malinois, il Labrador ed il Pastore Tedesco. Pi\u00f9 in generale, si cercano qualit\u00e0 come robustezza, coraggio e socievolezza con gli altri cani."}
{"id": "2896444", "revid": "1543377", "url": "https://it.wikipedia.org/wiki?curid=2896444", "title": "Ca\u00f1as Dulces", "text": "Ca\u00f1as Dulces \u00e8 un distretto della Costa Rica facente parte del cantone di Liberia, nella provincia di Guanacaste."}
{"id": "2896446", "revid": "125973029", "url": "https://it.wikipedia.org/wiki?curid=2896446", "title": "Johan Cruijff", "text": "Considerato uno dei migliori giocatori nella storia del calcio, fu l'interprete pi\u00f9 emblematico del \u00abcalcio totale\u00bb con cui l' e i di Rinus Michels rivoluzionarono la storia della disciplina tra la seconda met\u00e0 degli anni 1960 e la prima met\u00e0 degli anni 1970. Nel suo palmar\u00e8s pu\u00f2 vantare nove campionati olandesi, sei Coppe dei Paesi Bassi, un campionato spagnolo, una Coppa di Spagna, tre Coppe dei Campioni, una Supercoppa UEFA e una Coppa Intercontinentale. Con la nazionale olandese \u00e8 stato finalista al e terzo classificato al .\nNel corso della carriera ricevette vari soprannomi, tra cui \u00abProfeta del gol\u00bb, che ispir\u00f2 il titolo del film-documentario sulla vita sportiva di Cruijff diretto da Sandro Ciotti; il giornalista Gianni Brera lo ribattezz\u00f2 invece \u00abil Pel\u00e9 bianco\u00bb.\nVinse tre Palloni d'oro assegnati da \"France Football\", nel 1971, nel 1973 e nel 1974. Fra nazionale e squadre di club segn\u00f2 da professionista 402 gol in 716 partite ufficiali. \u00c8 stato eletto secondo miglior calciatore del XX secolo, dietro Pel\u00e9, nella classifica stilata dall'IFFHS.\nDa allenatore ha vinto due Coppe dei Paesi Bassi, una Coppa di Spagna, quattro campionati spagnoli, tre Supercoppe di Spagna, due Coppe delle Coppe, una Coppa dei Campioni e una Supercoppa UEFA. \u00c8 uno dei sette allenatori che si sono aggiudicati la Coppa dei Campioni/Champions League dopo averla vinta da giocatore: detiene il record con Miguel Mu\u00f1oz, Giovanni Trapattoni, Josep Guardiola, Frank Rijkaard, Carlo Ancelotti e Zin\u00e9dine Zidane.\nBiografia.\nNato nel quartiere Betondorp della periferia di Amsterdam, Johan era figlio di Manus Cruijff e Nel Draaijer i quali si erano trasferiti in via Tuinbouwstraat, dove avevano acquistato una abitazione popolare con un negozio di frutta e verdura, attivit\u00e0 lavorativa della famiglia da alcune generazioni. Economicamente non benestanti, Johan e il fratello maggiore di due anni Heini passarono la maggior parte dell'infanzia giocando partite di calcio con i bambini del quartiere; il piccolo Johan ebbe modo di evidenziare doti sorprendenti gi\u00e0 a cinque anni di et\u00e0.\nDodicenne perse il padre per un attacco cardiaco; subito dopo la madre dovette cedere la casa e il negozio di prodotti ortofrutticoli. Johan ottenne per lei, dal vicepresidente dell'Ajax, un posto come donna delle pulizie allo stadio e come commessa al banco del bar della societ\u00e0. Le conseguenti difficolt\u00e0 economiche furono notevoli, e Johan lasci\u00f2 gli studi per diventare calciatore.\nA causa dei suoi piedi piatti e della caviglia sformata, venne scartato dal servizio militare. Il 13 giugno 1967, al matrimonio del compagno di squadra Piet Keizer, Cruijff conobbe Diana Margaret \"Danny\" Coster, fotomodella e figlia del ricco commerciante di diamanti Cor Coster, che diventer\u00e0 poi suo manager. Cruijff e Danny si sposarono il 2 dicembre 1968.\nHanno avuto tre figli, Chantal (16 novembre 1970), Susila (27 gennaio 1972) e Jordi, chiamato cos\u00ec in onore di San Giorgio, patrono della Catalogna, nato nel periodo in cui il padre giocava per il Barcellona; il nome fu registrato cos\u00ec nei Paesi Bassi, poich\u00e9 in Spagna vigeva ancora il franchismo che vietava nomi che ricordassero il nazionalismo catalano. Dalla figlia Chantal, sposatasi con il portiere Jes\u00fas Angoy, Cruijff ha avuto il nipote Jessua Andrea, anche lui calciatore.\nIl 22 ottobre 2015 comunic\u00f2 di avere un tumore polmonare, che lo porter\u00e0 alla morte cinque mesi dopo, il 24 marzo 2016 a Barcellona, all'et\u00e0 di sessantotto anni.\nCaratteristiche tecniche.\nEra un giocatore perfettamente ambidestro, potente e allo stesso tempo elegante: bench\u00e9 non ricoprisse un ruolo ben definito, poteva essere considerato un centravanti di manovra o un trequartista, che, occupandosi sia dell'impostazione della manovra sia della finalizzazione, univa a una raffinata tecnica individuale \u2013\u2013 eccelleva nell'uso dell'esterno destro \u2013\u2013 un'ottima visione di gioco, una velocit\u00e0 da fermo superiore alla media e un'impressionante lucidit\u00e0: grazie a queste qualit\u00e0 e ai suoi rapidi cambi di direzione, poteva partire palla al piede e, soprattutto nei primi metri di scatto, saltare nettamente il proprio marcatore, rendendosi insidioso per ogni difensore quanto immarcabile per ogni mediano, grazie anche a un dribbling essenziale estremamente efficace.\nUno dei movimenti tipici del campione olandese, frutto del suo notevole tasso tecnico, divenne noto come giravolta di Cruijff (\"Cruijff turn\").\nTatticamente molto duttile, di ottima tenuta atletica ed estremamente generoso, queste doti lo rendevano un instancabile corridore, capace di salvare il pallone sulla propria linea di porta o di pressare gli attaccanti avversari con temperamento e carisma, per poi, riconquistata la palla, continuare l'azione tessendo le trame del gioco e andando al tiro nell'area di rigore avversaria.\nStile di gioco.\nCruijff divenne ben presto sinonimo di \u00abcalcio totale\u00bb, un sistema di gioco in cui un calciatore che si sposta dalla propria iniziale posizione \u00e8 sostituito prontamente da un compagno, consentendo in tal modo alla squadra di mantenere una disposizione di gioco compatta ed efficace. In questo sistema fluido, nessun calciatore ha un ruolo fisso. Lo stile, propugnato dall'allenatore dell'Ajax Rinus Michels, vedeva in Cruijff il \"direttore\" sul campo. Fondamentali per l'applicazione di questo credo tattico erano i concetti di spazio e creazione dello spazio; il difensore dei \"Lancieri\" Barry Hulshoff, che gioc\u00f2 al fianco di Cruijff, spieg\u00f2 cos\u00ec la filosofia del \"totaalvoetbal\", che port\u00f2 la squadra olandese alla vittoria della Coppa dei Campioni per tre anni consecutivi (1971, 1972 e 1973):\nPer usare le parole dello stesso Cruijff:\nCarriera.\nGiocatore.\nClub.\nGli inizi all'Ajax.\nTra i giocatori e i dirigenti dell'Ajax Amsterdam, Johan divenne presto popolare e sempre pi\u00f9 spesso riceveva in regalo il biglietto per assistere alle partite casalinghe degli ajacidi.\nEntr\u00f2 a far parte del settore giovanile dell' nel giorno del suo decimo compleanno, insieme al fratello Hendrik detto \"Heini\": il fratello stopper, lui mezzala. Vic Buckingham, allenatore della prima squadra biancorossa, si prese cura della preparazione atletica del ragazzino, impostando per lui uno specifico programma di rafforzamento consistente nell'allenarsi con sacchetti di zavorra di quattro chili, ciascuno infilato nella giubba della tuta. Nonostante i problemi familiari, il giovane Cruijff segn\u00f2 74 reti nel suo primo campionato ufficiale a livello giovanile.\nQuattordicenne, Johan vinse il suo primo campionato, nella categoria Allievi. Due anni dopo firm\u00f2 il primo cartellino con il club ajacide. Vic Buckingham lo fece esordire a 17 anni: debutt\u00f2 in prima squadra il 15 novembre 1964 in -Ajax (1-3); la settimana successiva realizz\u00f2 poi il suo primo gol, nel 5-0 interno contro il .\nL'arrivo di Michels e l'era del calcio totale.\nDiviene uno dei titolari inamovibili dei \"Lancieri\".\nNel gennaio 1965 l'Ajax era vicino alla zona retrocessione e, nello stesso periodo, sub\u00ec una pesante sconfitta 4-9 nel \"klassieker\" contro gli storici rivali del , risultato che port\u00f2 all'esonero dell'allenatore Vic Buckingham: a prenderne il posto, all'indomani del pareggio nel derby amsterdamiano con il , fu Rinus Michels, ex centravanti trentottenne dei lancieri nonch\u00e9 della nazionale dei . Fu cos\u00ec che per Cruijff e la squadra inizi\u00f2 una nuova era, quella del calcio totale.\nDopo aver evitato la retrocessione nel 1964-1965, la squadra avvi\u00f2 un ciclo contrassegnato da tre vittorie consecutive in campionato e una in Coppa d'Olanda. Pur non essendo un attaccante puro, Cruijff segnava con regolarit\u00e0 arrivando a realizzare 33 gol in 30 partite nel torneo del 1966-1967. Il 1969 fu per gli ajacidi l'anno della prima finale in Coppa dei Campioni, persa 1-4 contro il di Nereo Rocco; la squadra italiana si dimostr\u00f2 pi\u00f9 esperta e vinse nettamente, ci\u00f2 nonostante Cruijff impression\u00f2 gli osservatori per il suo dinamismo, la sua velocit\u00e0 e la sua personalit\u00e0 in campo.\nNel 1970 inizi\u00f2 a indossare la famosa maglia n. 14. Gerrie M\u00fchren, suo compagno di squadra, raccont\u00f2 infatti che Cruijff di solito indossava il 9, ma un giorno, prima di una gara di campionato, non si riusciva a trovare la maglia di Muhren; allora questi gli cedette il suo 9 e si prese il 14: l'Ajax vinse con facilit\u00e0 e da quel momento Johan indoss\u00f2 la maglia contrassegnata dal n. 14. Lo stesso Cruijff offr\u00ec tuttavia un'altra versione dell'episodio: sostenne che i lancieri in quella stagione avevano deciso di adottare una numerazione personalizzata, sicch\u00e9 i giocatori avrebbero mantenuto lo stesso numero appunto per tutta la stagione; essendo Johan infortunato, quando torn\u00f2 in campo era disponibile solo il n. 14 che, da quel momento, divenne il suo portafortuna.\nNel 1971 la societ\u00e0 olandese ottenne la prima vittoria della sua storia in Coppa dei Campioni, battendo in finale per 2-0 il allenato da Ferenc Pusk\u00e1s, in cui Cruijff forn\u00ec l'assist per il gol di Arie Haan. Alla fine dell'anno solare, il n. 14 venne premiato con il suo primo Pallone d'oro.\nNella stagione 1971-1972 la squadra raggiunse il cosiddetto \"treble\", ovvero la vittoria in campo nazionale, europeo e mondiale. In particolare, gli ajacidi arrivarono nuovamente in finale di Coppa dei Campioni, stavolta contro l' di Sandro Mazzola: a Rotterdam, in casa dei rivali del Feyenoord, Cruijff fu il protagonista del match e, nonostante la stretta marcatura a uomo di Gabriele Oriali, fu artefice di una rimarchevole prestazione realizzando la doppietta che sanzion\u00f2 la netta vittoria dell'Ajax. La coppa nazionale fu invece vinta a spese dell' per 3-2.\nAnche la stagione successiva fu ricca di prestigiosi successi: per la prima volta da quando giocava in prima squadra, Cruijff fu nominato capitano dai suoi stessi compagni di squadra all'inizio della stagione. I \"Lancieri\" vinsero ancora il campionato e, per la terza volta consecutiva, la Coppa dei Campioni, battendo in questo ultimo caso, nella finale di Belgrado, la con una rete di Johnny Rep in avvio. Alla vigilia dell'annata seguente, lasci\u00f2 la squadra: nell'estate 1973, durante il ritiro dell'Ajax che anticip\u00f2 l'inizio della stagione, la squadra decise di non confermare Cruijff come capitano. Ne nacque uno strappo incolmabile che port\u00f2 Cruijff a lasciare Amsterdam.\nTra il 1965 e il 1973 la squadra olandese fece suoi complessivamente sei campionati, tre Coppe dei Campioni, una Coppa Intercontinentale e la neonata Supercoppa UEFA.\nIl quinquennio al Barcellona.\nNell'estate 1973 la Spagna riapr\u00ec le frontiere ai calciatori stranieri; e Ajax si accordarono segretamente per il trasferimento di Cruijff, ma Johan era restio ad accettare il passaggio alle \"merengues\": voleva infatti accasarsi al per mantenere la promessa fatta tre anni prima al presidente azulgrana Agust\u00ed Montal. L'olandese si dichiar\u00f2 pronto a lasciare il calcio nel caso non fosse andato a buon fine il suo passaggio ai catalani, e cos\u00ec venne effettuato un primo contatto fra le due societ\u00e0 durante un torneo estivo a La Coru\u00f1a. Jaap van Praag, presidente dei \"Lancieri\", cerc\u00f2 di rilanciare il pi\u00f9 possibile, mentre Cruijff inizi\u00f2 la stagione giocando nei Paesi Bassi; la firma del contratto arriv\u00f2 il 13 agosto 1973 (il 22 agosto per altri), ponendo cos\u00ec fine a una lunga trattativa.\nNel 1973 venne quindi ceduto al Barcellona per la cifra di tre milioni di fiorini olandesi, poco pi\u00f9 di un miliardo di lire dell'epoca: lo stesso anno i Lloyd's di Londra assicurarono le gambe di Cruijff per due miliardi e mezzo. A Barcellona vest\u00ec la maglia n. 9 (invece del \"suo\" 14) e ritrov\u00f2 come allenatore Rinus Michels. A causa di problemi legati alla definizione del contratto (curata dal suocero miliardario, il commerciante di diamanti Cor Coster), Cruijff riusc\u00ec a debuttare con i nuovi colori solo il 28 ottobre 1973, quando la squadra blaugrana era penultima in classifica (con 3 sconfitte sulle 7 gare disputate) ed era gi\u00e0 stata eliminata al primo turno della Coppa UEFA: Johan debutt\u00f2 nella Liga al Camp Nou, segnando due reti che aiutarono il Barcellona a superare 4-0 il .\nIl Barcellona non vinceva la Liga da quattordici anni, dai tempi di Helenio Herrera, Luisito Su\u00e1rez, L\u00e1szl\u00f3 Kubala ed Evaristo de Macedo: l'inizio di stagione fece pensare a un'annata di transizione; seguirono tuttavia 10 vittorie di fila, con un totale di 26 partite senza sconfitte. Il 22 dicembre 1973 segn\u00f2 una rete memorabile \u2013 una rovesciata di tacco \u2013 nella vittoria per 2\u20131 contro l', gol che gli frutt\u00f2 il soprannome di \"Olandese volante\". Il 16 febbraio 1974 gli azulgrana batterono nel \"cl\u00e1sico\" il Real Madrid al Bernab\u00e9u con un netto 5-0: la stagione 1973-1974 si chiuse per i catalani con la vittoria della Liga e con 16 reti per l'olandese (suo record personale di marcature in un'edizione del torneo spagnolo). Per Cruijff c'era ancora l'impegno estivo in nazionale al , che lo vide nuovamente protagonista: la sua \"arancia meccanica\", guidata come il Barcellona dal maestro Michels, raggiunse la finale ma perse contro i padroni di casa della . Questa fu senz'altro la miglior annata per Cruijff, tanto da ricevere nel 1974 il suo terzo Pallone d'oro; in questa stagione, considerando tutte le competizioni, disput\u00f2 52 partite segnando 32 reti.\nNel campionato 1974-1975 il Barcellona si classific\u00f2 al terzo posto, dietro a Real Madrid e . Con la partenza di Rinus Michels iniziarono i primi problemi per il \"Pel\u00e9 Bianco\". Arriv\u00f2 infatti al suo posto Hennes Weisweiler, e il braccio di ferro fra l'allenatore e il giocatore continu\u00f2 per tutta la stagione: Weisweiler considerava l'olandese un giocatore qualsiasi, mentre questi voleva essere al centro della scena. Alla fine il tedesco venne esonerato per richiamare in Catalogna proprio Michels. La successiva sconfitta di Montal alle elezioni per la presidenza del club, sommata ad altri fattori, portarono l'olandese ad annunciare un primo ritiro dalle scene calcistiche all'et\u00e0 di trentuno anni.\nIl ritorno al calcio.\nA sollecitarlo al ritorno all'attivit\u00e0 fu il suo manager nonch\u00e9 suocero Cor Coster. Cruijff decise cos\u00ec di andare a giocare nella NASL, dapprima con i , esperienza che termin\u00f2 dopo due sole amichevoli disputate, e in seguito con i ; l'anno successivo difese invece i colori dei . Dopo due stagioni torn\u00f2 quindi in Europa per vestire la maglia del , societ\u00e0 della seconda divisione spagnola, con cui disput\u00f2 in tutto dieci partite.\nIl 16 giugno 1981 scese in campo nella prima partita della Coppa Super Clubs, vestendo contro il Feyenoord la maglia del , neopromosso in Serie A. Cruijff, reduce da un'operazione agli adduttori della gamba sinistra sole tre settimane prima, apparve in cattive condizioni: si segnal\u00f2 solo per un assist a Roberto Antonelli, tanto che a fine primo tempo lasci\u00f2 il posto a Francesco Romano. Fu l'unica sua apparizione in quella manifestazione, e il possibile passaggio ai rossoneri non si concretizz\u00f2.\nIl 6 dicembre dello stesso anno torn\u00f2 a vestire la maglia dell' che, al De Meer, batt\u00e9 4-1 l'; nella stessa partita realizz\u00f2 un gol. Assieme ai giovani Frank Rijkaard e Marco van Basten disput\u00f2 altre due stagioni in biancorosso, vincendo due campionati e una coppa. In totale, nelle sue due esperienze con i lancieri mise a referto 275 partite di campionato con 205 reti, prima di passare nell'estate seguente ai rivali del : la stagione 1983-1984, che lo vide giocare a fianco della matricola Ruud Gullit nonch\u00e9 impiegato in un inedito ruolo di libero, sfoci\u00f2 in un \"double\" formato dalla vittoria del campionato, il nono, e della Coppa d'Olanda, la sesta della sua carriera giunta nell'occasione al termine.\nNazionale.\nNazionale giovanile e i problemi con la nazionale maggiore.\nIl 24 marzo 1965, a Leeuwarden, Cruijff debutt\u00f2 nella nazionale giovanile per gli Europei di categoria. A diciannove anni vinse il campionato ed esord\u00ec con la nazionale maggiore: la partita era -, terminata 2-2, e Cruijff trov\u00f2 subito una rete. Alla seconda partita, un'amichevole con la disputata il 6 novembre 1966, fu suo malgrado protagonista di un discusso episodio, un pugno all'arbitro: per questo evento Johan divent\u00f2 il primo giocatore espulso della storia degli \"Oranje\"; il giocatore cerc\u00f2 di discolparsi ma ricevette ugualmente un anno di squalifica (sanzione che venne successivamente ridotta a sei mesi), fatto che lasci\u00f2 il segno nei suoi rapporti con la nazionale. Cruijff ebbe sempre un rapporto complicato con la selezione neerlandese, e per il suo carattere difficile entr\u00f2 in contrasto con alcuni giocatori, in particolare Piet Keizer, che non accettavano la sua dominante influenza.\nGli fu assegnata per la prima volta la fascia di capitano verso la fine del 1971.\nIl Mondiale dell\"Arancia Meccanica\".\nIl in Germania Ovest vide i Paesi Bassi segnalarsi per l'applicazione del cosiddetto \"totaalvoetbal\". Il girone di qualificazione venne facilmente superato dagli \"oranje\": dopo la vittoria d'esordio 2-0 sui due volte iridati dell', segu\u00ec il pareggio a reti bianche contro la e infine il netto 4-1 sulla , sfida quest'ultima in cui Cruijff forn\u00ec due assist e si procur\u00f2 il calcio di rigore poi realizzato da Johan Neeskens.\nNella seconda fase i Paesi Bassi superarono altre tre squadre. L' venne travolta 4-0, con il capitano che sigl\u00f2 una doppietta e serv\u00ec altre due rifiniture. Segu\u00ec la , liquidata 2-0 con gol di Johnny Rep e Rob Rensenbrink. Agli olandesi bastava ora un pareggio con i campioni in carica del per raggiungere la finale di Monaco di Baviera, ma Cruijff non si accontent\u00f2: nonostante le frequenti provocazioni dei sudamericani, forn\u00ec a Neeskens un assist rasoterra per l'1-0, e realizz\u00f2 poi in spaccata il gol del raddoppio su servizio di Rensenbrink.\nIl 7 luglio si gioc\u00f2 la finale all'Olympiastadion M\u00fcnchen contro la . Dopo 2 minuti Cruijff, nell'occasione marcato strettamente da Berti Vogts, si guadagn\u00f2 un rigore, trasformato da Neeskens. I padroni di casa raggiunsero il pari con un altro penalty, realizzato da Paul Breitner. Allo scadere del primo tempo Rainer Bonhof, avanzando lungo la fascia destra, super\u00f2 Haan in dribbling e cross\u00f2 al centro verso Gerd M\u00fcller, il quale trov\u00f2 il gol del sorpasso; il capitano olandese venne ammonito dall'arbitro per proteste durante il rientro negli spogliatoi. Nella ripresa gli arancioni aumentarono la pressione offensiva, ma Vogts riusc\u00ec a contenere con successo Cruijff, sicch\u00e9 il risultato rimase invariato fino al triplice fischio quando furono i tedeschi a sollevare la neonata Coppa del Mondo.\nIl deludente Euro 1976 e l'addio alla nazionale.\nLa nazionale olandese si present\u00f2 alla fase finale del in Jugoslavia con l'intenzione di puntare al titolo, ma anche questa campagna non si concluse positivamente: liti interne allo spogliatoio tra Cruijff e Willem van Hanegem danneggiarono irrimediabilmente l'affiatamento della squadra, che ottenne un terzo posto considerato deludente a fronte alle aspettative iniziali.\nDopo aver guidato i Paesi Bassi alla qualificazione al con prestazioni sommariamente di buon livello (segnando anche un gol a pallonetto dai pressi dell'out contro il ), Cruijff annunci\u00f2 la scelta di non voler partecipare alla rassegna iridata in Argentina, decisione presa in seguito al sequestro sub\u00ecto a Barcellona a danni suoi e della sua famiglia e, come venne fatto inizialmente intendere dalla stampa, per protesta contro il regime militare al tempo al potere nel paese sudamericano; in una successiva intervista televisiva afferm\u00f2 tuttavia che la scelta di non prendere parte ai suddetti mondiali non dipese dalla situazione politica di quella nazione (il calciatore olandese ricord\u00f2, nell'occasione, che nonostante tutto milit\u00f2 in Spagna negli anni della dittatura franchista), quanto piuttosto dal fatto che aveva deciso di smettere, non avendo pi\u00f9 motivazioni tali da permettergli di dare tutto per la nazionale.\nAllenatore.\nAjax.\nDuecento giorni dopo il suo secondo e definitivo ritiro dall'attivit\u00e0 agonistica, il 6 giugno 1985 Cruijff venne richiamato dall' per sostituire Aad de Mos nel ruolo di tecnico, nonostante egli non avesse un patentino da allenatore. Sulla panchina dei lancieri vinse due Coppe d'Olanda consecutive, nel 1986 e nel 1987, nonch\u00e9 la Coppa delle Coppe conquistata ad Atene il 13 maggio 1987, contro i tedeschi orientali della , grazie a un 1-0 firmato da Marco van Basten: erano quattordici anni che la squadra ajacide non raggiungeva il trionfo in una competizione europea. Il 4 gennaio 1988 lasci\u00f2 l'incarico.\nBarcellona.\nRipetendo il viaggio che aveva fatto da calciatore, Cruijff lasci\u00f2 l'Ajax per sedere dal 5 maggio 1988 sulla panchina del ; inizi\u00f2 cos\u00ec a ricostruire dalle fondamenta la squadra catalana, facendo cedere una dozzina di giocatori (tra cui il tedesco Bernd Schuster) e spendendo due miliardi di pesetas per l'acquisto di nuovi elementi: Miquel Soler, Jos\u00e9 Mari Bakero, Txiki Begiristain, Ernesto Valverde, Ricardo Serna, Juan Carlos Unzu\u00e9, Jon Andoni Goikoetxea, Eusebio Sacrist\u00e1n, Julio Salinas, Alo\u00edsio Pires Alves e Luis Mar\u00eda L\u00f3pez Rekarte. Negli otto anni alla guida dei blaugrana, Cruijff fond\u00f2 l'ossatura della formazione su giocatori come Josep Guardiola, Jos\u00e9 Mari Bakero, Txiki Begiristain, Guillermo Amor, Jon Andoni Goikoetxea, Ronald Koeman, Michael Laudrup e Hristo Stoi\u010dkov, votato Pallone d'oro 1994.\nSotto gli anni della sua gestione i catalani ottennero risultati mai raggiunti nel corso della loro storia, vincendo per quattro volte consecutive la Liga e mettendo in bacheca anche una Coppa del Re, una Coppa delle Coppe e arrivando alla conquista della loro prima Coppa dei Campioni, battendo per 1-0 a Wembley la di Gianluca Vialli e Roberto Mancini grazie a una punizione di Ronald Koeman dopo 112' di gioco. Ad Atene, il 18 maggio 1994, Cruijff perse invece contro ogni pronostico la finale di Champions League, subendo un pesante 0-4 dal di Fabio Capello oberato di squalifiche e infortuni. Venne esonerato dal club blaugrana il 18 maggio 1996.\nI problemi di salute e il ritorno come allenatore della Catalogna.\nNel 1996 annunci\u00f2 il suo ritiro dagli scenari internazionali del calcio a causa dei ripetuti infarti patiti nel corso degli anni 1990.\nIl 2 novembre 2009 torn\u00f2 ad allenare dopo quattordici anni di assenza: la nuova sfida lo vide nelle vesti di tecnico della selezione catalana. L'esordio fu vincente: il 22 dicembre dello stesso anno, al Camp Nou di Barcellona, la Catalogna batt\u00e9 in amichevole l' di Lionel Messi per 4-2. Il 2 gennaio 2013 guid\u00f2 per l'ultima volta la selezione, nel pareggio 1-1 con la ; dopo la partita giocata al Cornell\u00e0-El Prat, infatti, si dimise e concluse definitivamente la sua carriera da tecnico.\nDirigente.\nAjax e Barcellona.\nIl 20 febbraio 2008 divent\u00f2 dirigente dell', con Marco van Basten come allenatore.\nIl 26 marzo 2010 il annunci\u00f2 la sua nomina a presidente onorario del club, tuttavia revocatagli il 1\u00ba luglio seguente in seguito all'arrivo del nuovo presidente Sandro Rosell.\nNuovamente Ajax.\nL'11 febbraio 2011 torn\u00f2 all'Ajax nelle vesti di dirigente. La nuova avventura ad Amsterdam provoc\u00f2 una serie di polemiche all'interno della societ\u00e0, tali da spingere Rik van den Boog, direttore generale, alle dimissioni. Dal 7 giugno seguente divent\u00f2 inoltre membro del consiglio dirigenziale dei lancieri, insieme a Edgar Davids e sotto la nuova presidenza di Steven ten Have.\nNel novembre dello stesso anno Cruijff si lament\u00f2 di non essere stato informato dell'ingaggio dei nuovi dirigenti Louis van Gaal, Martin Sturkenboom e Danny Blind, commentando cos\u00ec la decisione del consiglio direttivo: \"Qui sono impazziti\"; nell'occasione, il collega Davids lo accus\u00f2 inoltre di essersi rivolto a lui utilizzando epiteti razzisti.\nIl 28 dello stesso mese Cruijff, insieme agli allenatori del vivaio Wim Jonk, Dennis Bergkamp, Bryan Roy, Ronald de Boer, John Bosman, Jaap Stam, Marc Overmars, Michel Kreek, Orlando Trustfull e Dean Gorr\u00e9 annunci\u00f2 che avrebbe adito le vie legali, ritenendo che gli ingaggi dei tre nuovi dirigenti potessero modificare l'impostazione tecnica adottata dal club; il giorno successivo Rob Been, presidente del consiglio direttivo, a nome del consiglio di amministrazione chiese a Cruijff di lasciare il club ajacide.\nUna giunta elettorale provvisoria guid\u00f2 la societ\u00e0 biancorossa fino al 12 dicembre, quando venne eletto il nuovo consiglio al posto dei cinque precedenti membri del \"board\", invitati a lasciare il tavolo. Il 7 febbraio 2012 venne pronunciata la sentenza secondo la quale la nomina di van Gaal a direttore generale dei lancieri sarebbe stata irregolare, sicch\u00e9 tre giorni dopo il board (quattro consiglieri pi\u00f9 Cruijff, che rest\u00f2 come consulente) si dimise insieme a Martin Sturkenboom e Danny Blind. Il 14 aprile seguente lasci\u00f2 la carica di dirigente.\nChivas e consulente dell'Ajax.\nIl 15 febbraio 2012 venne presentato come nuovo direttore generale dei , squadra del campionato di calcio messicano in crisi di risultati. Il presidente Jorge Vergara gli affid\u00f2 pieni poteri sulle scelte della societ\u00e0: tra le prime decisioni prese da Cruijff, ci fu quella di portare in Messico come nuovo allenatore della squadra John van 't Schip. Con Cruijff al timone, i biancorossobl\u00f9 fallirono per due volte l'accesso alla Liguilla, la fase finale del campionato locale. Il 2 dicembre dello stesso anno, dopo pochi mesi dal suo arrivo, la squadra messicana annunci\u00f2 lo scioglimento del contratto di Cruijff per non aver conseguito gli obiettivi preposti.\nTornato all'Ajax come consulente, il 16 novembre 2015 si dimise per divergenze con la societ\u00e0.\nNella cultura di massa.\nDopo il secondo posto al , l'8 luglio seguente Cruijff venne investito del titolo di Cavaliere della Casa d'Orange e divent\u00f2 membro onorario della Reale Federazione Calcistica dei Paesi Bassi. Nel 2004 fu eletto come sesto olandese pi\u00f9 grande della storia.\nIn occasione del suo sessantesimo compleanno, l' ritir\u00f2 ufficialmente la maglia n. 14. L'utilizzo di tale numero gli fu consentito anche nei , ma non nel poich\u00e9 la Federazione spagnola, che all'epoca prevedeva per le maglie dei giocatori titolari la numerazione dall'1 all'11, gli neg\u00f2 la deroga: Cruijff scelse quindi il n. 9, ma sotto la maglia azulgrana ne indossava sempre un'altra con il \"suo\" 14.\nCuriosamente, durante il Mondiale 1974, Cruijff, \"uomo immagine\" della Puma, scese in campo vestendo una versione particolare della divisa arancione sponsorizzata adidas, partner ufficiale della nazionale olandese: la maglia presentava due sole strisce sulle maniche, rispetto alle classiche tre della casa tedesca.\nUn planetoide (il numero 14282) fu ribattezzato \"Cruijff\" in suo onore.\nNel 2017 venne resa pubblica l'intenzione di intitolare l\"Amsterdam Arena\", il principale stadio calcistico dei Paesi Bassi, alla sua memoria; il progetto venne portato a compimento l'anno seguente, con l'impianto ufficialmente rinominato in Johan Cruijff Arena.\nImpegno nel sociale.\nDopo i due by-pass, nel 1991 Cruijff divenne testimonial di una celebre campagna antifumo: \u00abNella mia vita ho avuto solo due vizi: uno, il calcio, mi ha dato tutto, l'altro, il fumo, stava per togliermelo\u00bb, recit\u00f2 lo slogan. Diede inoltre vita a una fondazione benefica, la \"Johan Cruijff Foundation\", con scuole di calcio e tornei a sei patrocinati dal quotidiano olandese \"De Telegraaf\".\nStatistiche.\nCronologia presenze e reti in nazionale.\n -"}
{"id": "2896447", "revid": "69794", "url": "https://it.wikipedia.org/wiki?curid=2896447", "title": "Primo Arzilli", "text": "Protagonista del Palio di Siena per oltre vent'anni, vinse in cinque occasioni, due delle quali con il cavallo scosso.\nBiografia.\nMaremmano di nascita, Arzilli debutt\u00f2 a 23 anni per i colori del Leocorno. Nonostante un inizio di carriera deludente dal punto di vista dei risultati (nessuna vittoria su 8 Palii corsi tra il 1935 ed il 1939), \"Il Biondo\" fu sempre presente in Piazza del Campo, fatta eccezione per il Palio di luglio del 1939.\nAl ritorno in Piazza al termine della seconda guerra mondiale, Primo Arzilli corse per il Bruco sul cavallo Salom\u00e8: ancora una volta non riusc\u00ec a vincere. La prima vittoria arriv\u00f2 per\u00f2 nel Palio del 16 agosto dello stesso anno, con i colori della Civetta; l'approdo nella Contrada del Castellare fu dettato dal caso: poco tempo prima di correre il Palio, il fantino si era recato presso Grosseto per svolgere alcune operazioni bancarie. Colui che si occup\u00f2 di seguire la transazione dell'Arzilli era un contradaiolo e dirigente civettino, che successivamente si preoccup\u00f2 di segnalare l'Arzilli a Sabatino \"Batino\" Mori, capitano della Contrada. Il legame che nacque tra il fantino e la Contrada fu estremamente florido: il connubio vinse in totale tre volte tra il 1945 ed il 1949.\nLa vittoria dell'agosto 1945 fu agevole: Arzilli, su Folco, domin\u00f2 la corsa sin dall'inizio e vinse con un ampio margine sull'esordiente fantino \"Ciancone\" della Giraffa.\nDopo soli quattro giorni dal Palio dell'Assunta del 1945, fu indetto il \"Palio della Pace\": un Palio straordinario dedicato alla fine del conflitto bellico. Arzilli, passato sotto i colori del Bruco, era considerato il favorito anche grazie alle ingenti risorse economiche della Contrada. Nonostante ci\u00f2, \"Il Biondo\" venne sconfitto da Gioacchino Calabr\u00f2 detto \"Rubacuori\", fantino del Drago.\nL'andamento altalenante contraddistinse sempre la carriera di Primo Arzilli, il quale riusc\u00ec a trovare la propria dimensione soprattutto sotto i colori della Civetta. La vittoria del 18 maggio 1947, in occasione del Palio straordinario dedicato al VI Centenario della nascita di Santa Caterina da Siena, fu emblematica. Arzilli domin\u00f2 la corsa, e vinse nettamente montando il debuttante \"Brillante\". Proprio quest'ultimo, un soggetto estremamente bizzoso e problematico, venne portato in piena notte dal fantino sulla pista del Rastrello; questo allenamento notturno port\u00f2 evidentemente i suoi buoni frutti. La medesima accoppiata fantino-cavallo fu scelta dalla Civetta per il Palio di luglio, ma la scelta non fu proficua. Arzilli corse in agosto per il Leocorno, e neanche in quell'occasione riusc\u00ec a centrare la vittoria: il fantino pag\u00f2 la sconfitta qualche tempo dopo, con una serie di schiaffi ricevuti in treno da parte di un contradaiolo del Leocorno.\nNel luglio 1948 Arzilli si trov\u00f2 a sostituire \"Ciancone\" per montare \"Salom\u00e8\", per i colori dell'Oca. Quel giorno la fortuna sorrise al fantino maremmano poich\u00e9 il cavallo, pur rimasto scosso, riusc\u00ec a proseguire la corsa fino alla vittoria. Infatti Salom\u00e8, stimolato anche dalle nerbate del fantino \"Bubbolino\" dell'Onda, incalz\u00f2 in maniera sempre pi\u00f9 minacciosa \"Pietrino\" dell'Istrice; arrivati alla terza curva di San Martino, proprio \"Pietrino\" allarg\u00f2 la traiettoria della curva, permettendo a \"Salom\u00e8\" di approfittare dello spazio e di involarsi verso la vittoria.\nArzill\u00ec torn\u00f2 nella Civetta gi\u00e0 nell'agosto 1949, vincendo per la terza volta per la Contrada e divenendo, insieme con \"Piaccina\", il fantino pi\u00f9 vittorioso di sempre per il Castellare. Proprio nel sonetto a lui dedicato dai contradaioli nel giorno della vittoria, Arzilli venne indicato con il soprannome \"Trecciolo\": il fantino Luigi Bruschelli deve il suo soprannome \"Trecciolino\" proprio ad Arzilli.\nL'andamento altalenante della carriera di Arzilli si conferm\u00f2 negli anni successivi. Addirittura nel Palio straordinario dedicato al V Centenario della canonizzazione di San Bernardino da Siena, corso il 28 maggio 1950, era considerato il favorito assoluto grazie alle ingenti disponibilit\u00e0 economiche della propria Contrada (l'Istrice) ed alle doti del cavallo \"Popa\". Arzilli pag\u00f2 cara la propria avidit\u00e0: prefer\u00ec tenere per s\u00e9 gran parte dei soldi a disposizione, piuttosto che spenderli negli accordi con gli altri fantini, e si ritrov\u00f2 pertanto quasi tutti contro, a partire da \"Ciancone\" che lo nerb\u00f2 in pi\u00f9 occasioni.\nL'ultima vittoria del maremmano \u00e8 datata 16 agosto 1953, ancora una volta grazie al cavallo scosso. La Contrada della Selva (all'epoca \"nonna\") lo aveva ingaggiato per montare \"Mitzi\"; Arzilli cadde all'ultimo San Martino mentre era in lotta con \"Mezzetto\" dell'Istrice, ma \"Mitzi\" prosegu\u00ec la corsa arrivando primo all'ultimo bandierino. \"Trecciolo\", come Giovanni Brandani detto \"Pipistrello\", vinse per la seconda volta in carriera grazie ad un cavallo scosso.\nPrimo Arzill\u00ec concluse la propria esperienza in Piazza del Campo nel 1956 a 44 anni, avendo mancato di correre solo in due occasioni in 21 anni di carriera, senza subire mai ammonizioni o squalifiche."}
{"id": "2896449", "revid": "287204", "url": "https://it.wikipedia.org/wiki?curid=2896449", "title": "Canas Dulces", "text": ""}
{"id": "2896451", "revid": "124123", "url": "https://it.wikipedia.org/wiki?curid=2896451", "title": "Karin Hansdotter", "text": "Biografia.\nEra figlia di Hans Klasson K\u00f6kkem\u00e4ster, un ex monaco che era stato fatto prete a Stoccolma dopo la riforma nel 1527, e di sua moglie Ingeborg \u00c5kesdotter, ex suora e figlia illegittima di un nobile. Suo padre dovette poi lasciare la sua carica a causa di adulterio.\nEntr\u00f2 a far parte della corte nel 1550 come damigella della regina madre Caterina Stenbock. \nIntorno al 1555 inizi\u00f2 la relazione con il principe Giovanni, duca di Finlandia. Karin lo raggiunse in Finlandia dove divenne sua amante ufficiale e padrona del castello di \u00c5bo.\nDiede al re quattro figli:\nNel 1560 con i figli torn\u00f2 in Svezia.\nNel 1561, prima che Giovanni sposasse Caterina Jagellone, Karin spos\u00f2 Klas Andersson Westg\u00f6te, un paggio del principe, a cui diede una figlia:\nPerse molte sue propriet\u00e0 durante la ribellione contro il re Eric XIV di Svezia organizzata da Giovanni, il quale quando divenne re nel 1568 provvide a mantenere l'ex amante e la prole.\nNel 1563 rimase vedova: suo marito venne ucciso da Eric XIV. Contrasse nuove nozze nel 1572 con Henrikson Lars Hordeel, il quale venne reso nobile nel 1576 da Giovanni III a patto che si prendesse cura dei suoi figli illegittimi avuti con l'amante. In quello stesso anno Sofia divenne dama di compagnia della principessa Elisabetta Vasa e gli altri figli di Karin e Giovanni ricevettero titoli nobiliari.\nAl terzo marito Karin diede una figlia:\nKarin mor\u00ec nel 1596."}
{"id": "2896452", "revid": "767487", "url": "https://it.wikipedia.org/wiki?curid=2896452", "title": "Option Paralysis", "text": "Option Paralysis \u00e8 il quarto album in studio della band mathcore statunitense The Dillinger Escape Plan, pubblicato il 23 marzo 2010. Dopo la risoluzione del contratto con la Relapse Records, che la band accusava di non aver adeguatamente promosso il precedente album, i membri della band hanno creato la Party Smasher Inc., che lo ha distribuito in collaborazione con la francese Season of Mist. Si tratta del primo album con Billy Rimer alla batteria in seguito all'uscita di Gil Sharone causata dai numerosi tour e dalla volont\u00e0 del batterista di dedicarsi maggiormente agli Stolen Babies, dove suona insieme a suo fratello.\nLa nascita della Party Smashers Inc..\nNel 2009 la band annuncia lo scioglimento del contratto con la Relapse Records. Erano insoddisfatti dell'industria musicale e dei suoi media e decidono cos\u00ec di creare la propria etichetta discografica. Riguardo alla scomparsa della \"cultura musicale indipendente\", il chitarrista Ben Weinman ha dichiarato \"un tempo c'erano etichette discografiche di cui potevi fidarti e che amavi, da cui compravi qualunque cosa e che ti facevano conoscere molta buona musica. Ascoltavi ogni canzone dall'inizio alla fine un milione di volte, sarebbe dovuto diventare logorato fino alla morte prima di concentrarti su un altro disco. Avresti letto tutto il booklet, tutti i testi, tutte le note e avresti scoperto qualcosa di nuovo\".\nNasce cos\u00ec la Party Smasher Inc. che a detta della band non \u00e8 una casa discografica nel senso tecnico nel termine ma un \"ombrello creativo\" per tutte le cose legate ai Dillinger Escape Plan. In un'intervista per Alternative Press, Weinman dichiara \"Dovrei chiarire che non \u00e8 esattamente il nostro tentativo di creare un'etichetta discografica. Non ne saremmo capaci ed \u00e8 ovviamente e non sarebbe certamente una cosa buona di questi tempi. [ride] Abbiamo solo trovato un nome per racchiudere ogni scelta commerciale e artistica noi facciamo, sia che riguardi i Dillinger, side-projects o qualunque altra cosa\".\nArtwork.\nL'artwork dell'album \u00e8 stato creato dall'ex frontman della band Dimitri Minakakis, che ha contribuito anche per \"Miss Machine\". In un'intervista Jeff Tuttle ha rivelato che la copertina dell'album \u00e8 composta da fotografie che la band si \u00e8 scattata. Molte delle altre immagini sono invece prese dal testo medico-chirurgico del 1858 Anatomia del Gray."}
{"id": "2896457", "revid": "767487", "url": "https://it.wikipedia.org/wiki?curid=2896457", "title": "Mayorga (Costa Rica)", "text": "Mayorga \u00e8 un distretto della Costa Rica facente parte del cantone di Liberia, nella provincia di Guanacaste."}
{"id": "2896459", "revid": "1543377", "url": "https://it.wikipedia.org/wiki?curid=2896459", "title": "Nacascolo", "text": "Nacascolo \u00e8 un distretto della Costa Rica facente parte del cantone di Liberia, nella provincia di Guanacaste."}
{"id": "2896461", "revid": "468892", "url": "https://it.wikipedia.org/wiki?curid=2896461", "title": "IOA (Stargate)", "text": ""}
{"id": "2896463", "revid": "484362", "url": "https://it.wikipedia.org/wiki?curid=2896463", "title": "Nave di bandiera", "text": ""}
{"id": "2896465", "revid": "1543377", "url": "https://it.wikipedia.org/wiki?curid=2896465", "title": "Curuband\u00e9", "text": "Curuband\u00e9 \u00e8 un distretto della Costa Rica facente parte del cantone di Liberia, nella provincia di Guanacaste.\nSede di un'importante centrale geotermoelettrica, Curuband\u00e9 sta conoscendo anche un certo sviluppo turistico per la presenza del Parco nazionale del vulcano Rinc\u00f3n de la Vieja."}
{"id": "2896466", "revid": "287204", "url": "https://it.wikipedia.org/wiki?curid=2896466", "title": "Curuband\u00e8", "text": ""}
{"id": "2896472", "revid": "287204", "url": "https://it.wikipedia.org/wiki?curid=2896472", "title": "Curubande", "text": ""}
{"id": "2896476", "revid": "767487", "url": "https://it.wikipedia.org/wiki?curid=2896476", "title": "Sinfonia n. 14 (Haydn)", "text": "La Sinfonia n. 14 in La maggiore, Hoboken I/14, di Joseph Haydn pare sia stata scritta tra il 1761 ed il 1763.\nLa \"Sinfonia n. 14\" \u00e8 stata composta per un'orchestra di 2 oboi, un fagotto, 2 corni, archi e basso continuo. Essa consta di quattro movimenti:\nL'\"Andante\" era, inizialmente, il finale di un Divertimento giovanile \"Der Geburtstag\" (\"Compleanno\"), Hob. II/11. Le variazioni del divertimento vengono rielaborate in forma di sonata per la sinfonia.\nIl trio del Minuetto si caratterizza per un oboe solo accompagnato dai violini e dal violoncello.\nIl finale \u00e8 altamente contrappuntistico ed \u00e8 basato su una scala discendente."}
{"id": "2896482", "revid": "228587", "url": "https://it.wikipedia.org/wiki?curid=2896482", "title": "Nazionale Under-21 di calcio della Slovacchia", "text": "La Nazionale slovacca di calcio Under-21 \u00e8 la rappresentativa calcistica Under-21 della Slovacchia ed \u00e8 posta sotto l'egida della Federazione calcistica slovacca. La squadra partecipa ai campionati europei, che si tengono ogni due anni.\nL'esordio internazionale ebbe luogo nel 1994. Alla sua prima apparizione nella fase finale di un europeo Under-21 (2000) raggiunse il quarto posto e la qualificazione olimpica.\nPartecipazioni ai tornei internazionali.\nEuropeo U-21.\nDal 1918 al 1993 la Slovacchia non aveva una propria nazionale in quanto lo stato slovacco era inglobato nella Cecoslovacchia. Esisteva, quindi, un'unica nazionale che rappresentava tutta la Cecoslovacchia.\nRosa attuale.\nI convocati per la gara valevole per le qualificazioni ad Euro 2017 contro la Bielorussia del 6 settembre 2015.\n\"Presenze e gol al 15 giugno 2015\"\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\n! colspan=\"9\" bgcolor=\"#B0D3FB\" align=\"left\" |\nConvocazioni recenti.\nI seguenti giocatori sono stati convocati anche nella squadra della Slovacchia nel 2015."}
{"id": "2896485", "revid": "767487", "url": "https://it.wikipedia.org/wiki?curid=2896485", "title": "Matt Elliott (calciatore)", "text": "Collegamenti esterni.\n "}
{"id": "2896488", "revid": "6923", "url": "https://it.wikipedia.org/wiki?curid=2896488", "title": "LeoVince", "text": ""}
{"id": "2896491", "revid": "1305772", "url": "https://it.wikipedia.org/wiki?curid=2896491", "title": "Onur Air", "text": "Onur Air (Onur Air Ta\u015f\u0131mac\u0131l\u0131k AS) \u00e8 una compagnia aerea a basso costo turca con sede a Istanbul. Opera voli domestici a basso costo ma la maggior parte dell'attivit\u00e0 si concentra servizi charter in tutta Europa. La sua base principale \u00e8 l'Aeroporto di Istanbul-Atat\u00fcrk.\nStoria.\nLa compagnia \u00e8 stata fondata nel 1992 e ha iniziato ad operare nel maggio dello stesso anno con due aeromobili Airbus A320 in leasing. Nel 2003, a seguito della liberalizzazione del mercato aereo turco, ha lanciato i suoi servizi domestici low-cost, \u00e8 di propriet\u00e0 di Cankut Bagana (33,3%), Hayri \u0130\u00e7li (33,3%) e \u00dcnsal T\u00fclbent\u00e7i (33,3%).\nFlotta.\nLa flotta Onur Air, nel marzo 2020, include i seguenti aeromobili:\nL'et\u00e0 media della flotta Onur Air \u00e8 16.5 anni."}
{"id": "2896492", "revid": "339392", "url": "https://it.wikipedia.org/wiki?curid=2896492", "title": "Cani da salvataggio nella neve", "text": ""}
{"id": "2896494", "revid": "1728", "url": "https://it.wikipedia.org/wiki?curid=2896494", "title": "Batz", "text": ""}
{"id": "2896495", "revid": "547034", "url": "https://it.wikipedia.org/wiki?curid=2896495", "title": "Matchmaking", "text": "Il matchmaking \u00e8 un anglicismo che designa l'unione di due individui per affinit\u00e0, di solito ai fini del matrimonio. La parola \u00e8 usata anche nel contesto di eventi sportivi come la boxe, negli affari, nei videogiochi online e nell'accoppiamento di donatori di organi.\nStoria.\nIl \"matchmaking\" era gi\u00e0 applicato nelle agenzie matrimoniali tradizionali, con la diffusione delle tecnologie informatiche il significato della parola si \u00e8 ampliato fino a designare anche un insieme di tecniche supportate da software e rese disponibili online.\nIn origine il termine significava semplicemente: \"incontrare gusti e affinit\u00e0 comuni\".\nAltri usi.\nAffari.\nIl concetto di \"matchmaking\" \u00e8 utilizzato anche nel mondo degli affari ed \u00e8 noto come \"B2B Matchmaking\", \"Investor Matchmaking\", \"Business Speed Dating\" o \"Brokerage Events\". Contrariamente alle soluzioni di social networking, qui sono al centro gli incontri tra uomini d'affari. Per esempio, le organizzazioni fieristiche trovano in questo concetto un valore aggiunto per i loro espositori, perch\u00e9 d\u00e0 loro l'opportunit\u00e0 di organizzare incontri programmati avanzati. Seguendo l'ispirazione dei siti di incontri, alcune piattaforme di networking B2B online hanno sviluppato soluzioni avanzate di corrispondenza aziendale, che consentono l'identificazione dei partner commerciali pertinenti.\nVideogiochi.\nIl termine viene utilizzato anche da alcuni videogiochi multiplayer: per esempio quando un giocatore decide di giocare, il sistema di \"matchmaking\" del gioco cerca automaticamente un giocatore dello stesso livello (definito in base alle statistiche delle partite dei diversi giocatori), prima di collegarli automaticamente per giocare; vedi per esempio le code di \"matchmaking\" di League of Legends."}
{"id": "2896497", "revid": "124190293", "url": "https://it.wikipedia.org/wiki?curid=2896497", "title": "Bernate", "text": "Bernate \u00e8 un toponimo italiano, tipico del territorio lombardo, che fa riferimento a"}
{"id": "2896499", "revid": "1762097", "url": "https://it.wikipedia.org/wiki?curid=2896499", "title": "Sofia Johansdotter Gyllenhielm", "text": "Biografia.\nEra figlia del re Giovanni III di Svezia e della sua amante Karin Hansdotter.\nTrascorse la fanciullezza con la madre in Finlandia e divenne dama di compagnia della principessa Elisabetta Vasa nel 1576.\nIn quello stesso anno venne fidanzata dal padre ad uno dei suoi favoriti, il barone francese Pontus De la Gardie, come ricompensa per essere stato al servizio della corona.\nNel 1577 Sofia e i suoi fratelli ricevettero titolo nobiliare e acquisirono il cognome \"Gyllehielm\".\nSpos\u00f2 a Vadstena il 14 gennaio 1580 il suo promesso sposo.\nNel 1580 raggiunse il marito presso il suo comando svedese in Estonia.\nDiede al marito tre figli:\nMor\u00ec di parto nel 1583 dando alla luce l'ultimo figlio."}
{"id": "2896500", "revid": "767487", "url": "https://it.wikipedia.org/wiki?curid=2896500", "title": "Derek Whyte", "text": ""}
{"id": "2896512", "revid": "923674", "url": "https://it.wikipedia.org/wiki?curid=2896512", "title": "Guglielmo Morandi", "text": " \u00c8 stato talvolta accreditato come Billy Moore.\nBiografia.\nNato a Roma, inizia l'attivit\u00e0 nella direzione di spettacoli teatrali, poi frequenta il Centro Sperimentale Radiofonico, ideato da Fulvio Palmieri e diretto da Franco Cremascoli, con le direttive del Ministero dell'Educazione e del CNR, dove vengono tenuti corsi di specializzazione per la radiofonia, di attori, annunciatori, registi, sceneggiatori, tecnici del suono e radiotecnici riparatori.\nDopo tale corso i diplomati verranno assunti dall'EIAR: usciranno annunciatori come Vittorio Cramer, Titta Arista, giornalisti come Pia Moretti e Vittorio Veltroni; tra i registi, figurava lo stesso Morandi, che fu assegnato alle trasmissioni radiofoniche del Servizio Prosa.\nAlla fine degli anni trenta Morandi diventa uno dei registi abituali della prosa radiofonica presso la sede di Roma e si alterna nel lavoro con Alberto Casella e Anton Giulio Majano, continuando l'attivit\u00e0 anche nel dopoguerra, sino a dirigere anche alcune rappresentazioni nella prosa televisiva della Rai, negli anni cinquanta e sessanta.\nNel 1961 diviene direttore artistico della \"Compagnia I Nuovi\", compagnia stabile di prosa della televisione italiana che aveva scritturato un gruppo di attori diplomati (Paola Bacci, Laura Gianoli, Cristina Mascitelli, Anna Maria Sanetti, Maria Grazia Sughi, Liana Truch\u00e8, Franco Bucceri, Ugo Pagliai, Franco Mezzera, Sandro Pellegrini, Antonio Salines e Ivano Staccioli) e allievi attori.\nDirige tra l'altro lo sceneggiato televisivo \"Sherlock Holmes\", con Nando Gazzolo nella parte dell'investigatore e Gianni Bonagura in quella del dottor Watson e, successivamente, firma la regia televisiva di \"Giallo club. Invito al poliziesco\" con Ubaldo Lay, nel ruolo del tenente Sheridan.\nOltre all'attivit\u00e0 di regista si occupa anche di sceneggiature cinematografiche e televisive.\nMuore a Roma all'et\u00e0 di 86 anni."}
{"id": "2896519", "revid": "1100311", "url": "https://it.wikipedia.org/wiki?curid=2896519", "title": "Jonathan Gould", "text": ""}
{"id": "2896520", "revid": "599013", "url": "https://it.wikipedia.org/wiki?curid=2896520", "title": "Tomislav Ru\u017ei\u0107", "text": ""}
{"id": "2896521", "revid": "1543377", "url": "https://it.wikipedia.org/wiki?curid=2896521", "title": "Mansi\u00f3n", "text": "Mansi\u00f3n \u00e8 un distretto della Costa Rica facente parte del cantone di Nicoya, nella provincia di Guanacaste."}
{"id": "2896522", "revid": "287204", "url": "https://it.wikipedia.org/wiki?curid=2896522", "title": "Division Nationale 2009-2010", "text": "La Division Nationale 2009-2010, nota anche come BGL Ligue 2009-2010 per motivi di sponsorizzazione, \u00e8 stata la novantaseiesima edizione della massima serie del campionato lussemburghese di calcio. \u00c8 iniziata il 1\u00ba agosto 2009 e si \u00e8 conclusa il 28 maggio 2010. La Jeunesse Esch ha vinto il campionato per la ventottesima volta nella sua storia, interrompendo la striscia di cinque successi consecutivi del F91 Dudelange. Capocannoniere del torneo \u00e8 stato Daniel Huss, calciatore del , con 22 reti.\nStagione.\nNovit\u00e0.\nDalla Division Nationale 2008-2009 erano stati retrocessi lo e l', mentre dalla \u00c9irepromotioun 2008-2009 erano stati promossi il e il .\nFormula.\nLe quattordici squadre partecipanti si sono affrontate in un girone all'italiana con partite di andata e ritorno per un totale di 26 giornate. Al termine del campionato la prima classificata era designata campione del Lussemburgo e ammessa al secondo turno preliminare della UEFA Champions League 2010-2011. Le squadre seconda e terza classificate venivano ammesse al primo turno preliminare della UEFA Europa League 2010-2011, assieme alla vincitrice della coppa nazionale, ammessa direttamente al secondo turno preliminare. Le ultime due classificate venivano retrocesse direttamente in \u00c9irepromotioun, mentre la dodicesima classificata affrontava la terza classificata in \u00c9irepromotioun in un play-off promozione/retrocessione.\nClassifica finale.\nLegenda:\nNote:"}
{"id": "2896524", "revid": "767487", "url": "https://it.wikipedia.org/wiki?curid=2896524", "title": "Devil Without a Cause", "text": "Devil Without a Cause \u00e8 il quarto album in studio del cantautore statunitense Kid Rock, pubblicato il 18 agosto 1998 dalla Atlantic Records e dalla Lava Records.\nAntefatti.\nNel 1997 Jason Flom, capo dell'etichetta discografica Lava Records, dopo aver seguito un'esibizione dal vivo di Kid Rock, lo incontr\u00f2 di persona e lo convinse a lavorare con lui. Il rapper gli mand\u00f2 in seguito un demo con le prime versioni dei brani \"Somebody's Gotta Feel This\" e \"I Got One for Ya\", e grazie all'impressione positiva dei discografici, pot\u00e9 firmare un contratto con l'Atlantic Records, in cambio di 150000 dollari. In quel periodo Kid Rock svilupp\u00f2 un modo di apparire da \"lenone redneck\", e decise di registrare e pubblicare un album con notevoli influssi rock e rap, sulla falsariga delle tendenze musicali dell'epoca, ma con elementi testuali rappresentativi delle sue origini bianche e rurali.\nIl disco.\n\u00c8 il primo grande album di successo del rapper statunitense, quello che lo ha reso famoso a livello mondiale. Il disco ha raggiunto la posizione numero 4 nella classifica Billboard 200 ed \u00e8 stato premiato dalla RIAA con un disco di diamante nel 2003.\n\"Devil Without a Cause\" ha venduto pi\u00f9 di 11 milioni di copie nei soli Stati Uniti ed \u00e8 il secondo disco pi\u00f9 venduto del rapper di Detroit, dietro solo all'album del 2007 \"Rock n Roll Jesus\".\nL'album \u00e8 inoltre considerato, insieme a \"Significant Other\" dei Limp Bizkit, molto influente per il movimento rap metal sviluppatosi alla fine degli anni novanta, ed \u00e8 riuscito a riscuotere un buon successo di critica.\nI singoli estratti dall'album sono \"Bawitdaba\" (considerata ancora oggi la canzone pi\u00f9 famosa di Kid Rock, inserita nella classifica \"100 Greatest Hard Rock Songs\" di MTV), \"Cowboy\", \"Only God Knows Why\", \"I Am the Bullgod\" e \"Wasting Time\", che hanno riscosso un buon successo nelle radio statunitensi.\nLo stile del disco \u00e8 un misto di country rock, hardcore rap, southern rock ed heavy metal.\nAccoglienza.\nSubito dopo la pubblicazione, l'album ricevette critiche prevalentemente positive. Robert Christgau gli diede A\u2013, complimentandosi con l'autore per \"aver saputo aggiornare esperienze rap rock nello stile di \"Licensed to Ill\", tenendo testa a gruppi musicalmente affini come Insane Clown Posse, Limp Bizkit e Korn, dando un tocco di qualit\u00e0 con la collaborazione con Eminem.\"\n\"The Rolling Stone Album Guide\" diede all'album 4 stelle su 5, considerandolo \"una commistione in perfetto stile white trash di chitarre metal, parentesi hip hop e megalomania alla maniera dalla canzone I'm-an-American-band.\" Stephen Thomas Erlewine, in una recensione retrospettiva per conto di Allmusic, diede all'album 4 stelle e mezzo su 5, considerando Kid Rock \"uno degli artefici delle fortunate svolte sonore e tecniche del rock nella seconda met\u00e0 degli anni novanta, con la pubblicazione di un potente e convincente album rap rock, ancora in grado di reggere il peso degli anni e di scuotere nuovi ascoltatori.\"\n\"Pitchfork\" diede invece un punteggio negativo di 1.3 su 10 all'album, sostenendo che \"\"Devil Without a Cause\" ha il pregio di combinare elementi sonori rap e metal, ma si tratta di una formula musicale vecchia e proposta almeno un milione di volte, di cui non si sentiva affatto il bisogno, tantomento servivano riferimenti musicali recenti nei ritornelli.\""}
{"id": "2896529", "revid": "1543377", "url": "https://it.wikipedia.org/wiki?curid=2896529", "title": "San Antonio (Nicoya)", "text": "San Antonio \u00e8 un distretto della Costa Rica facente parte del cantone di Nicoya, nella provincia di Guanacaste."}
{"id": "2896532", "revid": "184351", "url": "https://it.wikipedia.org/wiki?curid=2896532", "title": "Necropoli di San Clemente a Nuceria Alfaterna", "text": ""}
{"id": "2896533", "revid": "420846", "url": "https://it.wikipedia.org/wiki?curid=2896533", "title": "Omosessualit\u00e0 ed Ebraismo", "text": ""}
{"id": "2896535", "revid": "22416", "url": "https://it.wikipedia.org/wiki?curid=2896535", "title": "Cuccuru Suergiu", "text": ""}
{"id": "2896536", "revid": "767487", "url": "https://it.wikipedia.org/wiki?curid=2896536", "title": "Quebrada Honda", "text": "Quebrada Honda \u00e8 un distretto della Costa Rica facente parte del cantone di Nicoya, nella provincia di Guanacaste."}
{"id": "2896538", "revid": "212348", "url": "https://it.wikipedia.org/wiki?curid=2896538", "title": "Sindon evangelica", "text": " #REDIRECT Sindon Evangelica"}
{"id": "2896539", "revid": "420846", "url": "https://it.wikipedia.org/wiki?curid=2896539", "title": "Omosessualit\u00e0 e Induismo", "text": ""}
{"id": "2896541", "revid": "420846", "url": "https://it.wikipedia.org/wiki?curid=2896541", "title": "Omosessualit\u00e0 e Battismo", "text": ""}
{"id": "2896543", "revid": "1728", "url": "https://it.wikipedia.org/wiki?curid=2896543", "title": "Rappe", "text": ""}
{"id": "2896555", "revid": "827882", "url": "https://it.wikipedia.org/wiki?curid=2896555", "title": "Formula 2 inglese 1993", "text": "La stagione 1993 della F2 inglese (\"1993 British F2 Championship\") fu corsa su 10 gran premi e fu la quinta della serie. Pur definitiva come \"Formula 2\", impiegava vetture di Formula 3000. Fu vinta da Philippe Adams che corse i primi appuntamenti con la scuderia Madgwick International, per poi passare all'Argo Cars, sui modelli Reynard 91D-Cosworth e 92D.\nPiloti e team.\nTutte le vetture sono motorizzate Ford Cosworth."}
{"id": "2896557", "revid": "767487", "url": "https://it.wikipedia.org/wiki?curid=2896557", "title": "Craig Brown", "text": "Collegamenti esterni.\n "}
{"id": "2896558", "revid": "729019", "url": "https://it.wikipedia.org/wiki?curid=2896558", "title": "ATV-002 Johannes Kepler", "text": "L'ATV-002 \u00e8 una missione di un Automated Transfer Vehicle dell'ESA; \u00e8 stata denominata anche Johannes Kepler in onore del matematico e astronomo tedesco.\nCon la sua massa al lancio superiore alle 20 tonnellate \u00e8 la missione con carico utile pi\u00f9 pesante lanciata finora dall'ESA.\nIl lancio \u00e8 avvenuto con successo il 16 febbraio 2011, con 24 ore di ritardo rispetto al primo tentativo di lancio, programmato per il 15 febbraio 2011 e rinviato a causa di un'anomalia tecnica inerente al serbatoio dell'ossigeno liquido del razzo vettore.\nL'aggancio con la stazione Stazione Spaziale Internazionale (ISS) \u00e8 avvenuto correttamente e senza intoppi il 24 febbraio 2011 alle 17:08 CET (16:08 UTC).\nDopo oltre quattro mesi agganciato alla Stazione Spaziale Internazionale ed avendo nel frattempo supportato varie attivit\u00e0 tra cui in particolare diversi \"reboost\", cio\u00e8 l'aumento di altitudine dell'orbita grazie all'utilizzo dei motori, l'ATV-002 \u00e8 stato infine sganciato dalla stazione spaziale il 20 giugno 2011 per finire distrutto il giorno successivo durante il rientro nell'atmosfera sopra l'Oceano Pacifico, cos\u00ec come preventivato."}
{"id": "2896559", "revid": "297059", "url": "https://it.wikipedia.org/wiki?curid=2896559", "title": "ATV-002", "text": ""}
{"id": "2896560", "revid": "420846", "url": "https://it.wikipedia.org/wiki?curid=2896560", "title": "Omosessualit\u00e0 e Islam", "text": ""}
{"id": "2896563", "revid": "420846", "url": "https://it.wikipedia.org/wiki?curid=2896563", "title": "Omosessualit\u00e0 e Cristianesimo", "text": ""}
{"id": "2896571", "revid": "767487", "url": "https://it.wikipedia.org/wiki?curid=2896571", "title": "Yan Xiangchuang", "text": ""}
{"id": "2896572", "revid": "1605525", "url": "https://it.wikipedia.org/wiki?curid=2896572", "title": "L'albero dei giannizzeri", "text": "L'albero dei giannizzeri (\"The Janissary Tree\") \u00e8 il primo romanzo di Jason Goodwin pubblicato nel 2006. Il libro \u00e8 un romanzo giallo con una forte ambientazione storica che si svolge nella Istanbul del 1836. Ha vinto l'Edgar Award come miglior romanzo nel 2007.\nTrama.\nIl personaggio principale \u00e8 Yashim Togalu, eunuco di corte amante della letteratura francese (\"Le relazioni pericolose\" \u00e8 il romanzo che legge nei rari momenti di pausa che si concede) e della buona cucina. \u201c\u2026uomo alto e robusto sulla quarantina, con una grande massa di boccoli neri e qualche filo bianco; niente barba, ma baffi neri ricciuti\u2026..gli zigomi alti da turco e i grigi occhi a mandorla...\u201d\nLa storia si svolge esattamente dieci anni dopo lo scioglimento del corpo dei Giannizzeri a seguito della loro rivolta repressa nel sangue dal nuovo corpo di fanteria (Nuova Guardia) fedele al sultano Mahmud II. \nIl romanzo si apre con una serie di misteriosi episodi, l'uccisione di una godze, fanciulla dell'harem del sultano scelta per dividere per una notte il letto con lui e la sparizione di 4 cadetti della Nuova Guardia. Yashim, quale eunuco di corte, si trova coinvolto in prima persona nelle indagini che porteranno l'autore a svelare usi e costumi della Istanbul Imperiale ed in particolare tradizioni mistico religiose presenti all'interno del corpo dei Giannizzeri."}
{"id": "2896581", "revid": "420846", "url": "https://it.wikipedia.org/wiki?curid=2896581", "title": "Omosessualit\u00e0 e Taoismo", "text": ""}
{"id": "2896582", "revid": "122832727", "url": "https://it.wikipedia.org/wiki?curid=2896582", "title": "Armando Torno", "text": "\u00c8 stato uno dei vincitori del Premiolino nel 1996.\nBiografia.\nEditorialista del \"Corriere della Sera\", del quale \u00e8 stato responsabile della cultura nel triennio 2000-2002; per una dozzina d'anni (sino al 31 gennaio 2000) \u00e8 stato responsabile del supplemento \"Domenica\" de \"Il Sole 24 ORE\", quotidiano di cui attualmente \u00e8 editorialista. Oltre all'attivit\u00e0 di giornalista, ha pubblicato numerosi saggi e ha scritto molte introduzioni a testi classici e contemporanei, perlopi\u00f9 sul tema del difficile rapporto tra religione e modernit\u00e0, ma anche sulle figure di Mozart e Verdi. Diversi suoi scritti sono stati tradotti in francese, inglese, tedesco, russo, svedese, sloveno, portoghese.\nConduce inoltre, su Radio 24, il programma musicale dal titolo \"Musica maestro\", in onda ogni domenica alle 21,30: trasmissione che ha vinto nel 2014 il \"Premio Flaiano\"."}
{"id": "2896585", "revid": "420846", "url": "https://it.wikipedia.org/wiki?curid=2896585", "title": "Omosessualit\u00e0 e Chiesa Ortodossa", "text": ""}
{"id": "2896586", "revid": "1543377", "url": "https://it.wikipedia.org/wiki?curid=2896586", "title": "Jeonju World Cup Stadium", "text": "Il Jeonju World Cup Stadium (\uc804\uc8fc \uc6d4\ub4dc\ucef5 \uacbd\uae30\uc7a5) \u00e8 uno stadio di calcio che si trova nella citt\u00e0 di Jeonju, in Corea del Sud. La capienza dell'impianto \u00e8 di circa 43.348 posti a sedere.\nLo stadio \u00e8 la sede delle partite casalinghe del Jeonbuk Hyundai Motors, squadra della K-League. Durante il Campionato mondiale di calcio 2002, lo stadio ha ospitato tre gare."}
{"id": "2896594", "revid": "34392", "url": "https://it.wikipedia.org/wiki?curid=2896594", "title": "Omosessualit\u00e0 e Protestantesimo", "text": ""}
{"id": "2896598", "revid": "1305772", "url": "https://it.wikipedia.org/wiki?curid=2896598", "title": "Rhamnus purshiana", "text": "La Rhamnus purshiana \u00e8 un arbusto o piccolo albero originario del Nord America, in particolare della California, ma si pu\u00f2 trovare anche sulla costa pacifica del Cile. \u00c8 coltivata a scopo medicinale in Europa e in Kenya.\nIl nome comune \"cascara sagrada\" significa corteccia sacra, deriva da una leggenda secondo la quale con la corteccia \u00e8 stata costruita l'arca di No\u00e8.\nUsi.\nDalla corteccia del tronco e dei rami si estraggono derivati di antrachinoni (cascarosidi, aloine, ...). La corteccia fresca ha azione emetica (provoca vomito). Per questo si procede a seccare la droga e si attende almeno un anno di stagionatura.\nLa polvere di corteccia stagionata o l'estratto vengono usati come purganti ad azione ritardata. Non presenta fenomeni di assuefazione, comunque non viene utilizzata per terapie prolungate. Non si somministra in caso di gravidanza."}
{"id": "2896601", "revid": "420846", "url": "https://it.wikipedia.org/wiki?curid=2896601", "title": "Omosessualit\u00e0 e Zoroastrismo", "text": ""}
{"id": "2896603", "revid": "259157", "url": "https://it.wikipedia.org/wiki?curid=2896603", "title": "Sistema lineare della Sicilia orientale", "text": "Il Sistema lineare della Sicilia orientale \u00e8 una conurbazione tra le maggiori in Italia, definita dal Censis, nel 42\u00ba Rapporto annuale sulla situazione sociale del Paese, una \"Media Area Metropolitana\", con una popolazione di 1.693.173 abitanti, una superficie di 2411,7\u00a0km\u00b2 ed una densit\u00e0 di 702,1 abitanti per km\u00b2. Esso comprende, oltre alla citt\u00e0 metropolitana di Catania, anche comuni che non ne fanno parte, come ad esempio Taormina, Giardini-Naxos, nella costa ionica della Citt\u00e0 metropolitana di Messina, Lentini, ed altri.\nQuesto raggruppamento ha valore esclusivamente statistico."}
{"id": "2896604", "revid": "92723", "url": "https://it.wikipedia.org/wiki?curid=2896604", "title": "Filiberto Pingone", "text": " \nAttivo presso la corte sabauda nel secolo XVI. fu il primo studioso a pubblicare una storia di Torino e una storia della Sindone. Le sue ricerche sulla genealogia di Casa Savoia, pur con importanti variazioni apportate in seguito da storici quali Samuel Guichenon furono sino al Settecento la base della storiografia dinastica. \nBiografia.\nEmanuele Filiberto Pingone nacque da Ludovico e da Fran\u00e7oise di Chabeau a Chamb\u00e9ry. La famiglia, di piccola nobilt\u00e0, probabilmente originaria della Provenza, aveva gi\u00e0 dato buona prova di s\u00e9 in campo letterario: il prozio Jean-Michel de Pingon (Chamb\u00e9ry 1451-Roma 1505) aveva ottenuto nell'Urbe l'alloro poetico gi\u00e0 spettato al Petrarca.\nDopo i primi studi compiuti in Savoia, si addottor\u00f2 in legge presso l'Universit\u00e0 di Padova, della quale divenne vice rettore nel 1547.\nCon i proventi della propria attivit\u00e0 di avvocatura il 9 agosto 1567 acquist\u00f2 da Sebastiano di Lussemburgo la baron\u00eca di Cusy, cui aggiunse pure la signoria di Premosello. Dopo un breve soggiorno a Roma presso la dimora di Fran\u00e7ois de Lambert, vescovo di Nizza, a soli ventiquattro anni, entr\u00f2 nella diplomazia sabauda sotto Carlo III, allora dimorante a Vercelli e svolse per conto del Duca alcune missioni diplomatiche. In seguito torn\u00f2 a Chamb\u00e9ry dove divenne un apprezzato avvocato e prese moglie. \nNel 1554 fu nominato Collaterale nel Collegio di Giustizia del Genevese, quindi, nel 1559, ne divenne il Presidente.\nTrasferitosi a Torino nel 1560, prest\u00f2 nuovamente la sua carriera al servizio della corte sabauda. Qui ricevette dal duca Emanuele Filiberto I di Savoia la nomina a \"Consigliere di Stato\", \"vice Gran Referendario di Savoia\" e nel medesimo anno fu eletto \"Rettore dello Studio\". In seguito fu anche ambasciatore a Nizza, su volere dello stesso duca Emanuele Filiberto e divenne uno dei maggiori genealogisti di corte, realizzando la sua opera pi\u00f9 nota: \"Inclytorum Saxonae Sabaudiaeque principum arbor gentilizia\", ovvero una delle prime mappe genealogiche di casa Savoia. \nNel 1577 fu data alle stampe la prima grande opera storica del Pingone, una \"Storia di Torino\". Alla morte del duca Emanuele Filiberto anche il successore Carlo Emanuele I ottenne dal ritroso Pingone la pubblicazione della \"Sindon Evangelica\", mentre rimasero manoscritte molte altre ricerche iniziate dal Pingone.\nLa maggior parte dei manoscritti del Pingone sono oggi conservati nella biblioteca dell'Archivio di Stato di Torino (sezione Corte) e presso la Biblioteca Nazionale di Torino.\nPoco meno di due anni dopo l'ascesa al trono di Carlo Emanuele I, il 18 aprile 1582, Pingone mor\u00ec a Torino e fu sepolto nella chiesa di San Domenico.\nLuigi Gramegna lo ha reso protagonista di un suo romanzo ambientato nel 1574 (\"Mons\u00f9 Pingon\")."}
{"id": "2896609", "revid": "287204", "url": "https://it.wikipedia.org/wiki?curid=2896609", "title": "Benito Boccolari", "text": "Biografia.\nBenito (Benedetto) Boccolari fu scultore, ceramista e incisore. \nEbbe Bistolfi come maestro di scultura. \nDopo un primo momento di tendenze simboliste, aderisce alla nuova poetica di Novecento esprimendone lo spirito con i monumentali rilievi scolpiti, nel 1938, per la \"Loggia del Palazzo Comunale\" di Modena.\nNella grafica si forma sulle stampe silografiche del marchigiano De Carolis esprimendosi con i modi del Liberty. \n\u00c8 un attivo illustratore de \"L'Eroica\" di Ettore Cozzani e dei \"Classici del ridere\", le celebri edizioni di Angelo Fortunato Formiggini. \n&lt;br&gt;La sua xilografia nella Raccolta dal titolo \"Il mio torchio\", esposta alla XIX Biennale di Venezia del 1934, esprime una tra le pi\u00f9 lucide interpretazioni del recupero dei valori prospettici e spaziali del Rinascimento, distintivi delle tendenze del \"Novecento\" e del \"ritorno all'ordine\".\nInsegnante all'Istituto d'Arte Venturi di Modena; suo allievo di xilografia fu Norino Martinelli, mentre all'acquaforte, oltre che alla pittura, furono Edgardo Rota e Leo Masinelli.\nSi \u00e8 dedicato anche alla ceramica.\nNel 1947 \u00e8 accolto come socio nella Accademia di Scienze Lettere e Arti di Modena.\nNel 1948 partecipa al restauro conservativo del Duomo di Modena."}
{"id": "2896619", "revid": "31250316", "url": "https://it.wikipedia.org/wiki?curid=2896619", "title": "Giannichedda", "text": ""}
{"id": "2896624", "revid": "767487", "url": "https://it.wikipedia.org/wiki?curid=2896624", "title": "Hou Sen", "text": ""}
{"id": "2896626", "revid": "767487", "url": "https://it.wikipedia.org/wiki?curid=2896626", "title": "Associazione Sportiva Cittadella 1992-1993", "text": ""}
{"id": "2896640", "revid": "767487", "url": "https://it.wikipedia.org/wiki?curid=2896640", "title": "La via del petrolio", "text": "La via del petrolio \u00e8 un film documentario diretto da Bernardo Bertolucci.\nDiviso in tre parti (\"Le origini\"; \"Il viaggio\"; \"Attraverso l'Europa\"), il film fu realizzato tra il 1965 e il 1966 e trasmesso in televisione nel gennaio-febbraio 1967.\nTrama.\nL'opera segue il \"viaggio\" del petrolio, dalla fase di ricerca ed estrazione sui monti Zagros in Iran, al trasporto via nave attraverso il Canale di Suez e il Mediterraneo, all'arrivo a Genova nell'oleodotto che lo conduce alla raffineria di Ingolstadt, in Baviera.\nRestauro.\nIl film \u00e8 stato restaurato nel 2007 e proiettato al Festival di Venezia per celebrare la consegna del \"Leone d'Oro del 75\u00ba\" al regista Bernardo Bertolucci."}
{"id": "2896646", "revid": "601933", "url": "https://it.wikipedia.org/wiki?curid=2896646", "title": "Giovanni Antonio Licinio (pittore)", "text": "Biografia.\nFaceva parte di una famiglia di pittori manieristi di scuola veneziana: lo era il fratello Giulio, il padre Arrigo, e soprattutto il fratello del padre, Bernardino Licinio.\nVisse e oper\u00f2 soprattutto nel Veneto orientale: con ogni probabilit\u00e0 a lui va attribuita l'opera \"Madonna con il Bambino in gloria, san Giovannino e i santi Bartolomeo e Giacomo\" (1570 circa), conservata nella chiesa parrocchiale di Camino di Oderzo. \nCon il fratello Giulio affresc\u00f2 la cappella del castello di Bratislava nel periodo 1563-1568. Dopo il 1570 si trasfer\u00ec a Como dove affresc\u00f2 la sacrestia del Duomo."}
{"id": "2896647", "revid": "767487", "url": "https://it.wikipedia.org/wiki?curid=2896647", "title": "Associazione Sportiva Cittadella 1990-1991", "text": ""}
{"id": "2896648", "revid": "277947", "url": "https://it.wikipedia.org/wiki?curid=2896648", "title": "Antonio Sacchiense da Pordenone", "text": ""}
{"id": "2896662", "revid": "643662", "url": "https://it.wikipedia.org/wiki?curid=2896662", "title": "Reazione di trasporto chimico", "text": "In chimica, per reazione di trasporto chimico o CVT si intende un particolare processo di purificazione e cristallizzazione di solidi non volatili. Tale processo \u00e8 inoltre responsabile di alcuni aspetti della crescita dei minerali a partire dagli effluenti vulcanici.\nTale processo si distingue dalla deposizione chimica da vapore, in quanto non si ha decomposizione di precursori molecolari (ad esempio secondo la reazione SiH4 \u2192 Si + 2H2).\nIl processo di reazione di trasporto chimico converte composti non-volatili in loro derivati volatili, i quali vengono trasportati in genere all'interno di un reattore tubulare in vetro riscaldato a mezzo di un forno. Tra l'entrata e l'uscita del reattore tubulare viene stabilito un gradiente di temperatura, in maniera analoga al processo van Arkel-de Boer (utilizzato per la purificazione di titanio e vanadio attraverso l'utilizzo dello iodio come \"agente di scambio\")."}
{"id": "2896665", "revid": "290948", "url": "https://it.wikipedia.org/wiki?curid=2896665", "title": "Trasporto di vapore chimico", "text": ""}
{"id": "2896666", "revid": "767487", "url": "https://it.wikipedia.org/wiki?curid=2896666", "title": "Anna di Brooklyn", "text": "Anna di Brooklyn \u00e8 un film del 1958 diretto da Vittorio De Sica e Carlo Lastricati.\nTrama.\nAnna \u00e8 appena tornata dagli Stati Uniti nel piccolo paese abruzzese dove \u00e8 nata dove vorrebbe trovare marito. La voce circola subito e si fanno avanti tre pretendenti: il ricco allevatore Ciccone che \u00e8 stato il primo amore di quando era bambina, il barone squattrinato in cerca di denaro e il sindaco Peppino ma solo perch\u00e9 spinto dalla sorella farmacista Camillina.\nIn realt\u00e0 Anna ha gi\u00e0 in mente chi potrebbe essere un ottimo marito: Raffaele il meccanico che per\u00f2 non sembra cedere subito alle sue avances.\nCommento.\nIl film venne girato per gli interni negli studi di Cinecitt\u00e0 e per gli esterni nel paese di Montecelio, distante trenta chilometri da Roma lungo la Via Tiburtina. Iscritto al Pubblico Registro Cinematografico con il n. 1.993, ebbe il visto di censura n. 26.653 del 18 aprile 1958."}
{"id": "2896672", "revid": "767487", "url": "https://it.wikipedia.org/wiki?curid=2896672", "title": "Associazione Sportiva Cittadella 1989-1990", "text": ""}
{"id": "2896675", "revid": "746470", "url": "https://it.wikipedia.org/wiki?curid=2896675", "title": "Alexander Buturlin", "text": ""}
{"id": "2896678", "revid": "58256288", "url": "https://it.wikipedia.org/wiki?curid=2896678", "title": "Nazionale", "text": ""}
{"id": "2896686", "revid": "92723", "url": "https://it.wikipedia.org/wiki?curid=2896686", "title": "Sindon Evangelica", "text": "Sindon Evangelica \u00e8 un volume miscellaneo, pubblicato nel 1581 a Torino presso gli Eredi di Nicol\u00f2 Bevilacqua, in cui sono riuniti alcuni scritti dello storico sabaudo Filiberto Pingone e di altri autori del XVI secolo. \u00c8 il primo volume interamente dedicato alla Sindone di Torino e deve per questo essere considerato il testo con cui comincia la moderna Sindonologia.\nContenuti.\nIl libro comprende testi diversi, accorpati in un unico volume per iniziativa dell'editore in seguito alla volont\u00e0 del duca Carlo Emanuele I, salito al trono nel 1580, di divulgare gli studi condotti dal Pingone . Essi sono:\nIl volume fu ripubblicato per i tipi di Onorato De Rossi nel 1777, nell'ambito di un'operazione di diffusione di materiali sulla storia del Piemonte di cui l'editore torinese fu il promotore."}
{"id": "2896701", "revid": "33689", "url": "https://it.wikipedia.org/wiki?curid=2896701", "title": "Appennino settentrionale (geologia)", "text": ""}
{"id": "2896702", "revid": "767487", "url": "https://it.wikipedia.org/wiki?curid=2896702", "title": "Associazione Sportiva Cittadella 1988-1989", "text": "Questa voce raccoglie le informazioni riguardanti l'Associazione Sportiva Cittadella nelle competizioni ufficiali della stagione 1988-1989."}
{"id": "2896703", "revid": "599013", "url": "https://it.wikipedia.org/wiki?curid=2896703", "title": "Tao Wei", "text": ""}
{"id": "2896704", "revid": "29044", "url": "https://it.wikipedia.org/wiki?curid=2896704", "title": "St\u00e4dtischer Friedhof III", "text": ""}
{"id": "2896711", "revid": "252548", "url": "https://it.wikipedia.org/wiki?curid=2896711", "title": "Fly advertising", "text": ""}
{"id": "2896717", "revid": "12405", "url": "https://it.wikipedia.org/wiki?curid=2896717", "title": "La storia della cammella che piange", "text": ""}
{"id": "2896737", "revid": "1731168", "url": "https://it.wikipedia.org/wiki?curid=2896737", "title": "Nuraghe Antigori", "text": "Il nuraghe Antigori \u00e8 un complesso nuragico risalente al II millennio a.C. situato nel comune di Sarroch, nella citt\u00e0 metropolitana di Cagliari.\nDescrizione.\nIl sito sorge su una cima rocciosa detta \"Antigori\", su cui sono sparsi i resti delle diverse torri, la maggior parte delle quali in precario stato di conservazione; l'unica torre visitabile all'interno \u00e8 la \"torre C\" che presenta la classica copertura a th\u00f2los. \u00c8 rimasta inoltre quasi intatta una piccola cinta muraria mentre sono ancora osservabili le basi delle capanne che costituivano un piccolo villaggio.\nGli scavi.\nIl sito venne scavato nel 1982 da Maria Luisa Ferrarese Ceruti e nel 1994 da Roberta Relli. Gli scavi restituirono varie ceramiche nuragiche e micenee (provenienti dall'Argolide, da Creta, e da Cipro) del tipo Miceneo III B e Miceneo III C risalenti rispettivamente al XIV-XIII e al XIII-XII secolo a.C. a testimonianza degli importanti scambi che ebbero luogo fra la civilt\u00e0 nuragica e quella micenea. La segnalazione venne effettuata dai fratelli Giulio e Roberto Copparoni che nel 1981 consegnarono alla Dottoressa Ceruti alcune scatole di frammenti ceramici rinvenuti in loco nella terra sconvolta da scavi clandestini. I giovani appassionati si resero subito conto della particolarit\u00e0 di questi frammenti ceramici, perch\u00e9 alcuni dei quali presentavano una tecnica di lavorazione assai particolare, inoltre oltre ad alcune decorazioni policrome si potevano scorgere delle figure geometriche e delle stilizzazioni di possibili figure marine, tipiche della civilt\u00e0 micenea. Venne anche consegnata una piccola ascia bipenne in piombo.\nVenne rinvenuto inoltre del ferro, che in quel periodo incominci\u00f2 a diffondersi presso le popolazioni antiche, proveniente da Cipro.\nCuriosit\u00e0.\nDavid Ridgway della University of Edinburgh ha ipotizzato che la Stele di Nora possa forse fare un riferimento alla distruzione di un villaggio nuragico, forse proprio il Nuraghe Antigori."}
{"id": "2896742", "revid": "729019", "url": "https://it.wikipedia.org/wiki?curid=2896742", "title": "\u017divko \u017delev", "text": ""}
{"id": "2896753", "revid": "132266", "url": "https://it.wikipedia.org/wiki?curid=2896753", "title": "U.S. Marine Corps Reconnaissance Battalions", "text": ""}
{"id": "2896769", "revid": "1573940", "url": "https://it.wikipedia.org/wiki?curid=2896769", "title": "Cynopterus luzoniensis", "text": "Il pipistrello dal muso corto di Peters (Cynopterus luzoniensis ) \u00e8 un pipistrello appartenente alla famiglia degli Pteropodidi, diffuso nelle Filippine e a Sulawesi\nDescrizione.\nDimensioni.\nPipistrello di medie dimensioni con la lunghezza totale tra 88 e 110\u00a0mm, la lunghezza dell'avambraccio tra 58 e 68\u00a0mm, la lunghezza della coda tra 3 e 15\u00a0mm, la lunghezza delle orecchie tra 14 e 20\u00a0mm e un peso fino a 41\u00a0g.\nAspetto.\nLa pelliccia \u00e8 corta. Il colore generale del corpo \u00e8 grigio-olivastro. Nei maschi \u00e8 presente un collare di peli gialli, pi\u00f9 chiaro nelle femmine. Il muso \u00e8 corto e largo, gli occhi sono grandi. Le orecchie sono grandi, rotonde bordate di giallo-brunastro chiaro. Le falangi e i metacarpi sono giallognoli, in netto contrasto con le membrane alari marroni scure. La coda \u00e8 corta, mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nComportamento.\nEffettua spostamenti di circa un chilometro in poche settimane per raggiungere aree con presenza di cibo.\nAlimentazione.\nSi nutre di specie native di Ficus, Guava e Banane. \u00c8 considerata una piaga per gli agricoltori.\nRiproduzione.\nDanno alla luce un piccolo alla volta almeno due volte l'anno. Le femmine diventano sessualmente riproduttive dopo 6-8 mesi dalla nascita, mentre i maschi dopo solo un anno. L'aspettativa di vita \u00e8 circa 4-6 anni.\nDistribuzione e habitat.\nQuesta specie \u00e8 diffusa nelle Filippine: Balabac, Bantayan, Barit, Basilan, Batan, Biliran, Bohol, Bongao, Boracay, Busuanga, Calagna-an, Calauit, Calayan, Caluya, Camotes, Carabao, Catanduanes, Cebu, Culion, Cuyo, Dalupiri, Dinagat, Fuga, Guimaras, Guintarcan, Leyte, Lubang, Luzon, Mactan, Marinduque, Maripipi, Masbate, Maybag, Mindanao, Mindoro, Negros, Palaui, Palawan, Panay, Panobolon, Polillo, Sabtang, Samar, Sanga-sanga, Semirara, Siargao, Sibay, Sibutu, Sibuyan, Simunul, Siquijor, Tablas, Tawi-tawi; Sulawesi, Buton, Tanahjampea, Isole Sangihe: Sangihe, Siau; Isole Sula: Manggole, Sanana; Isole Talaud: Karakelong.\nVive nelle foreste secondarie di pianura e montane fino a 1.600 metri di altitudine. \u00c8 abbondante nelle aree agricole ed \u00e8 presente negli insediamenti umani.\nTassonomia.\nQuesta specie \u00e8 stata considerata fino al 1991 come sinonimo di \"C.brachyotis\".\nStato di conservazione.\nLa IUCN Red List,considerato il vasto Areale, la popolazione numerosa e l'adattamento agli habitat degradati, classifica \"C.luzoniensis\" come specie a rischio minimo (LC)."}
{"id": "2896776", "revid": "21880", "url": "https://it.wikipedia.org/wiki?curid=2896776", "title": "Sughereta di Niscemi", "text": ""}
{"id": "2896781", "revid": "21880", "url": "https://it.wikipedia.org/wiki?curid=2896781", "title": "Ophrys subfusca liveranii", "text": ""}
{"id": "2896782", "revid": "4175", "url": "https://it.wikipedia.org/wiki?curid=2896782", "title": "Triple Crown (rugby XV)", "text": ""}
{"id": "2896788", "revid": "326657", "url": "https://it.wikipedia.org/wiki?curid=2896788", "title": "Adriano Balbi", "text": "Biografia.\nFiglio di un governatore dell'isola di Veglia, Adriano Balbi esord\u00ec a Venezia con il testo \"Prospetto politico-geografico dello stato attuale del mondo\". La pubblicazione di questo lavoro nel 1808 gli valse subito la cattedra di Geografia presso il Collegio di S. Michele a Murano e, dal 1811 al 1813, l'insegnamento della fisica al Liceo di Fermo.\nTornato a Venezia, lavor\u00f2 come funzionario della Dogana.\nNel 1820 visit\u00f2 il Portogallo, dove raccolse diverso materiale per un \"Saggio di statistica sul Regno del Portogallo e dell'Algarve\" e per il testo \"Variet\u00e0 politiche e statistiche della monarchia portoghese\" (pubblicato a Parigi nel 1822), che contiene alcune interessanti osservazioni sulla regione lusitana ai tempi della dominazione romana.\nNel 1821 si trasfer\u00ec a Parigi, dove si trattenne sino al 1832 e dove pubblic\u00f2, in francese, i lavori che da tempo andava preparando. Fra di essi spicca l\"'\"Atlante etnografico del mondo\" \", in folio, opera di grande erudizione, dove le popolazioni vengono classificate a seconda della lingua.\nMa il libro che gli diede fama internazionale fu il \"Compendio di Geografia\", la cui seconda edizione fu pubblicata nel 1819 e poi pi\u00f9 volte aggiornato. Quest'opera si fece notare per la novit\u00e0 dell'impostazione, nonch\u00e9 per l'abbondanza e l'esattezza delle informazioni, e divenne ben presto un classico, tanto che fu tradotta, in una forma ampliata, nelle principali lingue d'Europa e, in seguito, riedita da Henry Chatard nel 1872. In essa il Balbi fonda lo studio della geografia sui bacini idrografici.\nLa diffusione e l'importanza di quest'opera fecero s\u00ec che egli fosse chiamato a Vienna dal governo austriaco con il titolo di Consigliere per la Geografia e la Statistica. Dopo l'esperienza austriaca torn\u00f2 in Italia, prima a Milano, poi a Venezia, dove mor\u00ec nel 1848.\nIl vulcano pi\u00f9 alto dell'isola di Bougainville porta il suo nome, mentre a Roma gli \u00e8 stata intitolata una strada nel quartiere Casilino.\nAccanto ai suoi contributi maggiori, vanno segnalati alcuni relativi ad altri campi di ricerca: con Andr\u00e9-Michel Guerry, padre della \u201cstatistica morale\u201d, antenata della criminologia, sono considerati gli inventori delle \u201cmappe criminali\u201d, avendo posto in relazione grafica, sulla mappa di zone della Francia, criminalit\u00e0, tipo di crimine e livello di istruzione. I linguisti sono interessati alle sue teorie ed \u00e8 considerato il responsabile dell'introduzione della parola \"linguistique\" nella lingua francese.\nSuo figlio Eugenio (1812 - 1884) segu\u00ec le orme paterne, divenendo professore di geografia a Pavia e pubblicando degli inediti del padre (\"Scritti di Geografia\", etc.) a Torino, nel 1841, ma anche opere proprie, come il \"Saggio di Geografia\" (Milano, 1868), nonch\u00e9 vari saggi in \"Gea, ossia la Terra\" (Trieste, 1854 - 1867).\nOpere.\nOltre quelli citati, Balbi scrisse molti altri testi, sia da solo che in collaborazione con i maggiori geografi dell'epoca, e opere di aggiornamento di geografia politica, a seconda dei trattati internazionali e delle nuove scoperte che si susseguivano negli anni.\nSotto forma di tavole sinottiche pubblic\u00f2 anche:"}
{"id": "2896800", "revid": "729019", "url": "https://it.wikipedia.org/wiki?curid=2896800", "title": "Demenza frontotemporale", "text": "La locuzione demenza frontotemporale (sigla DFT o FTD) identifica un eterogeneo gruppo di demenze neurodegenerative non-Alzheimer che si caratterizzano per la presenza di alterazioni in senso degenerativo-atrofico dei lobi cerebrali frontale e temporale. Si tratta di un termine ombrello per diverse patologie o in alternativa di una patologia con diverse varianti; \u00e8 chiamata anche \"demenza presenile\" (contrapposta alle demenze solitamente pi\u00f9 senili come la demenza vascolare) per l'esordio solitamente intorno a 50-60 anni, e spesso pu\u00f2 essere confusa con la forma precoce della malattia di Alzheimer; in quest'ultima per\u00f2 \u00e8 la memoria che viene primariamente compromessa, mentre la DFT si segnala all'esordio con cambiamenti di personalit\u00e0 improvvisi e stranezze comportamentali-motorie in assenza di patologie psichiatriche o neurologiche pre-esistenti, e solo in seguito per una parziale perdita di memoria, assieme al deficit cognitivo e motorio crescente. La sopravvivenza media \u00e8 di circa 7-8 anni.\nNel DSM-5 viene nominata come \"disturbo neurocognitivo frontotemporale maggiore o lieve\" (331.19).\nDescrizione.\nLa demenza frontotemporale \u00e8 una demenza primaria (che, ovvero, non riconosce una condizione morbosa preesistente come momento causale, a differenza ad esempio della demenza vascolare causata da ictus) che comprende diverse entit\u00e0 clinico-patologiche, con molti sintomi cognitivi neuropsichiatrici in comune ma ognuna con peculiarit\u00e0 specifiche e caratteristiche salienti. \nEziologia.\nLa causa \u00e8 da ricercare in mutazioni genetiche specifiche per ogni sindrome, come la presenza dei corpi di Pick e di proteine tau, o, nella forma amiotrofica, la morte dei motoneuroni, danni al bulbo encefalico e contemporaneamente dei neuroni cognitivi vicini ad essi; questo causa la progressiva atrofizzazione di parte dei lobi frontali e dei lobi temporali.\nProfilo clinico e criteri diagnostici.\nA differenza della malattia di Alzheimer, le demenze frontotemporali si caratterizzano per la precoce insorgenza (quarta e quinta decade di vita, il 60% dei casi si verifica tra i 45 e i 64 anni) e per una spiccata familiarit\u00e0, talora intorno al 50% dei casi.\nBench\u00e9 l'utilizzo di metodiche di neuroimmagine sempre pi\u00f9 raffinate possa fornire dati suggestivi per identificare una malattia in un quadro di demenza frontotemporale, l'unico elemento in grado di fornire dati dirimenti \u00e8 un contesto anamnestico che identifichi le precipue alterazioni di questo gruppo di malattie. Solo una biopsia cerebrale (raramente effettuata per la sua pericolosit\u00e0, restando comunque la patologia inguaribile anche se diagnosticata correttamente), o meglio il reperto dell'autopsia, pu\u00f2 confermare la differenza tra la DFT e l'Alzheimer a insorgenza precoce.\nIn particolare, si deve tener conto che i quadri di demenza progressiva frontotemporale non sono dominati dalle turbe cognitive e della memoria, costanti invece nella malattia di Alzheimer. Vi sono molti comportamenti e sintomi comuni fra la DFT e altre malattie quali le demenze corticali (malattia di Alzheimer, demenza da corpi di Lewy), patologie psichiatriche gravi, demenze giovanili (es. corea di Huntington), paralisi sopranucleare progressiva e altre demenze.\nL'orientamento diagnostico verso una demenza frontotemporale viene suggerito da: \nTrattamento e stato della ricerca.\nNon esiste una cura. Il trattamento \u00e8 sintomatico (farmaci utilizzati per Alzheimer, per alcuni sintomi della malattia di Parkinson e per la SLA, antipsicotici, antidepressivi, psicoterapia, riabilitazione) e di sostegno (fisioterapia, caregiving, idratazione e nutrizione artificiale, respirazione assistita).\nLa ricerca, molto importante dato che la DFT colpisce persone che spesso sono ancora relativamente giovani e in attivit\u00e0 lavorativa, si concentra sul ramo dell'epigenetica, in particolare sulle modificazioni degli istoni - proteine di base che si legano al DNA - e sulla metilazione del DNA stesso; uno studio congiunto tra neurogenetisti dell\u2019Universit\u00e0 di Toronto ed alcuni ricercatori italiani tra cui il gruppo coordinato dei professori Lorenzo Pinessi ed Innocenzo Rainero, Dipartimento universitario di Neuroscienze e dipartimento di neurologia dell'ospedale Molinette della Citt\u00e0 della Salute e della Scienza di Torino), hanno dimostrato, su modelli animali, che alcune molecole chimiche possono modulare i processi di metilazione, rallentando cos\u00ec la malattia."}
{"id": "2896803", "revid": "112032831", "url": "https://it.wikipedia.org/wiki?curid=2896803", "title": "Coca Cola Live @ MTV - The Summer Song", "text": "Coca Cola Live @ MTV - The Summer Song \u00e8 un concerto che si \u00e8 svolto nel 2009 e nel 2010 in Italia nel mese di settembre e che vedeva sfidarsi tutte le hit dell'estate di quell'anno, sulla falsariga dell'ormai defunto Festivalbar. Entrambe le edizioni sono state trasmesse da MTV."}
{"id": "2896804", "revid": "339392", "url": "https://it.wikipedia.org/wiki?curid=2896804", "title": "Anarco socialismo", "text": ""}
{"id": "2896806", "revid": "27723", "url": "https://it.wikipedia.org/wiki?curid=2896806", "title": "Alfabeto esperanto", "text": ""}
{"id": "2896810", "revid": "400694", "url": "https://it.wikipedia.org/wiki?curid=2896810", "title": "Pro Evolution Soccer 2011", "text": ""}
{"id": "2896814", "revid": "38120", "url": "https://it.wikipedia.org/wiki?curid=2896814", "title": "Mister America", "text": "Mister America, nei fumetti, \u00e8 il nome di quattro supereroi immaginari della DC Comics.\nBiografia dei personaggi.\nTex Thompson.\nTex Thompson, il Mister America della Golden Age, comparve per la prima volta in \"Action Comics\" n. 1 (giugno 1938).\nBloodtype.\nUn individuo senza nome che oper\u00f2 nella citt\u00e0 di Vanity, che infine divenne un brutale vigilante, cambi\u00f2 il suo nome in Bloodtype e successivamente mor\u00ec a causa delle ferite riportate in seguito al combattimento contro Aztek come suo nemico nel primo numero della serie \"Aztek\".\nTrey Thompson.\nTrey Thompson comparve per la prima volta in \"Justice Society of America\" vol. 3 n. 1 (febbraio 2007). Trey era un agente speciale dell'FBI che prese la giustizia nelle proprie mani dopo che un assassino da lui catturato riusc\u00ec ad evadere di prigione. Un metaumano freelance di nome Catalyst assassin\u00f2 sua moglie, suo figlio, sua figlia, suo fratello e sua cognata sotto gli occhi di Vandal Savage. Savage uccise lo stesso Thompson nel numero seguente, \"Justice Society of America\" vol. 3 n. 2 (marzo 2007). Si pensa che questo Mister America fosse collegato al suo predecessore, Tex Thompson, in quanto Dottor Mid-Nite afferm\u00f2 che l'albero della famiglia Thompson fu tagliato e che l'eredit\u00e0 di Mister America fu persa.\nJeffrey Graves.\nJeffrey Graves, ex contatto di Trey all'FBI, fu visto indossare la maschera di Mister America in \"Justice Society of America\" vol. 3 n. 4, dopo essere stato licenziato per essere stato l'informatore di Trey. Nel n. 6 fu confermato che Graves assunse l'identit\u00e0 di Mister America. Inciamp\u00f2 nel quartier generale della Justice Society of America alla fine di \"Justice Society of America\" vol. 3 n. 12, in cerca di aiuto per sconfiggere il suo misterioso inseguitore."}
{"id": "2896815", "revid": "30610", "url": "https://it.wikipedia.org/wiki?curid=2896815", "title": "PES 2011", "text": "PES 2011 (abbreviazione di Pro Evolution Soccer 2011 e conosciuto in Asia come \"World Soccer: Winning Eleven 2011\") \u00e8 un videogioco calcistico prodotto da Konami, con l'assistenza per la produzione del Blue Sky Team, facente parte della celebre serie di Pro Evolution Soccer. Il gioco \u00e8 stato annunciato il 9 febbraio 2010 ed \u00e8 uscito sul mercato il 30 settembre 2010 per PC, PlayStation 3 e Xbox 360, mentre \u00e8 stato pubblicato il 28 ottobre 2010 nelle versioni per Nintendo Wii, PSP, PlayStation 2, iPhone ed iPod touch.\nPer la prima volta sono presenti nella serie la Coppa Libertadores e la Supercoppa UEFA. Sono state invece confermate l'UEFA Champions League e l'UEFA Europa League.\nLionel Messi \u00e8, come in PES 2009 e PES 2010, il testimonial del gioco.\nNuove caratteristiche.\nRispetto alla versione precedente sono stati migliorati l'aspetto grafico e l'IA, ma la principale innovazione riguarda il nuovo sistema di passaggi a 360\u00b0, che garantisce una maggiore libert\u00e0 d'azione. In aggiunta alla classica barra della potenza in questa versione sono presenti le barre del tiro e della resistenza. Anche la velocit\u00e0 di gioco \u00e8 stata rinnovata, essendo stata diversificata a seconda delle situazioni di gioco. Sono infine state introdotte nuove animazioni e finte.\nA livello di contenuti, a differenza dei precedenti capitoli in PES 2011 sono presenti la Coppa Libertadores e la Supercoppa Europea (quest'ultima disponibile solo nel Campionato Master e in Diventa un mito), la possibilit\u00e0 di disputare la Master League online ed un editor degli stadi.\nTrailer e demo.\nIl primo trailer del gioco \u00e8 stato pubblicato il 4 maggio 2010, mentre un altro fu proposto all'E3 2010.\nUna demo di PES 2011 fu pubblicata per PC e PlayStation 3 il 15 settembre 2010. Essa permetteva di disputare un incontro di 10 minuti senza commento potendo scegliere tra quattro squadre disponibili: Barcellona, , Chivas de Guadalajara e Internacional.\n\"PES 2011 3D\".\n\"PES 2011 3D\" (conosciuto in Asia come \"Winning Eleven 3DSoccer\") \u00e8 un videogioco calcistico prodotto da Konami facente parte della celebre serie di PES. Il gioco \u00e8 stato annunciato nel novembre 2010 ed \u00e8 uscito sul mercato il 25 marzo 2011 per Nintendo 3DS.\nSono presenti nella serie la Coppa Libertadores, la Supercoppa europea, l'UEFA Champions League e l'UEFA Europa League completamente licenziate.\nLionel Messi \u00e8, come in PES 2009, 2010 e 2011, il giocatore testimonial del gioco.\nColonna sonora.\nPES 2011 contiene 24 canzoni con licenza:\nCoppa Libertadores.\nL'Internacional \u00e8 l'unica di queste squadre che pu\u00f2 essere usata fuori dalla modalit\u00e0 Coppa Libertadores.\nClub generici.\nPES League.\nQuesto campionato \u00e8 formato da 18 squadre con nome e logo completamente modificabili ed appare nel Campionato Master.\nCampionato D2.\nQuesto campionato \u00e8 formato da 18 squadre e appare nel Campionato Master come seconda divisione. Le squadre sono modificabili interamente in modo che ogni giocatore possa creare al loro posto la seconda divisione preferita.\nAggiornamenti.\nPatch.\nPatch 1.01\n\u00c8 stata pubblicata il 30 settembre 2010 per abilitare la modalit\u00e0 per l'online e per correggere alcuni bug.\nPatch 1.02\n\u00c8 stata pubblicata il 24 novembre 2010 per apportare alcune migliorie al cambiamento del cursore, ai cori e all'intelligenza artificiale dei difensori. Con questa patch i nomi dei giocatori della squadra controllata dalla CPU possono essere disabilitati.\nPatch 1.03\n\u00c8 stata pubblicata il 21 dicembre 2010 solo per la versione PC ed apporta migliorie al gioco nella modalit\u00e0 online.\nDLC.\n\u00c8 stato pubblicato il 12 ottobre 2010 per aggiornare le rose alla chiusura del mercato estivo e le divise di alcune squadre, per aggiungere la nuova maglia di casa della Nazionale inglese, quattro nuovi scarpini Nike, tre nuovi sfondi di Lionel Messi e nuove squadre nella modalit\u00e0 Champions League. Questo DLC presenta un bug: la divisa della Nazionale dell'Irlanda \u00e8 stata sostituita con quella del De Graafschap.\n\u00c8 stato pubblicato il 15 ottobre 2010 per correggere il bug introdotto con il DLC 1.00, sistemando la maglia dell'Irlanda.\n\u00c8 stato pubblicato il 21 dicembre 2010. Esso aggiorna 12 divise ed aggiunge i seguenti scarpini:\n\u00c8 stato pubblicato il 15 marzo 2011. Esso aggiorna i trasferimenti alla chiusura del calciomercato invernale, aggiorna le divise della Spagna e della Svezia ed aggiunge 10 nuovi scarpini.\nAccoglienza.\nLa rivista \"Play Generation\" diede alla versione per PlayStation Portable un punteggio di 85/100, trovandolo divertente, curato graficamente e dotato di una grande variet\u00e0 di modalit\u00e0 di gioco. La stessa testata lo classific\u00f2 come il quinto migliore titolo di sport e settimo miglior titolo per PSP del 2010."}
{"id": "2896818", "revid": "5165", "url": "https://it.wikipedia.org/wiki?curid=2896818", "title": "\u0124", "text": "\u0124 \u00e8 l'undicesima lettera dell'alfabeto dell'esperanto. Foneticamente, corrisponde al suono [x] (secondo l'alfabeto fonetico internazionale)."}
{"id": "2896827", "revid": "1543377", "url": "https://it.wikipedia.org/wiki?curid=2896827", "title": "Parma (Idaho)", "text": "Parma \u00e8 un comune (\"city\") degli Stati Uniti d'America della contea di Canyon nello Stato dell'Idaho. La popolazione era di 1,983 persone al censimento del 2010. Fa parte dell'area metropolitana di Boise City-Nampa.\nDeve il suo nome alla citt\u00e0 di Parma in Italia.\nGeografia fisica.\nParma \u00e8 situata a (43.786009, -116.942656).\nSecondo lo United States Census Bureau, ha un'area totale di 1,11 miglia quadrate (2,87\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 1,983 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 75,4% di bianchi, lo 0,4% di afroamericani, l'1,2% di nativi americani, lo 0,7% di asiatici, il 20,0% di altre etnie, e il 2,4% di due o pi\u00f9 etnie. Ispanici o latinos di qualunque razza erano il 31,0% della popolazione."}
{"id": "2896832", "revid": "729019", "url": "https://it.wikipedia.org/wiki?curid=2896832", "title": "WTA Tour 2006", "text": "Il WTA Tour 2006 \u00e8 iniziato il 2 gennaio con il Mondial Australian Women's Hardcourts 2006 e l'ASB Classic 2006 e si \u00e8 concluso il 12 novembre con la finale del WTA Tour Championships 2006.\nIl WTA Tour \u00e8 una serie di tornei femminili di tennis\norganizzati dalla WTA. Questa include i tornei del Grande Slam (organizzati in collaborazione con la International Tennis Federation (ITF)), il WTA Tour Championships e i tornei delle categorie Tier I, Tier II, Tier III e Tier IV.\nDicembre.\n\"Nessun evento\"\nRanking a fine anno.\nNella tabella riportata sono presenti le prime venti tenniste a fine stagione."}
{"id": "2896834", "revid": "287204", "url": "https://it.wikipedia.org/wiki?curid=2896834", "title": "Bruno Busale", "text": "Fu processato dall'Inquisizione veneziana per anabattismo, ma ebbe salva la vita abiurando.\nBiografia.\nNapoletano, ebbe almeno due fratelli maggiori, Girolamo e Matteo, tutti appartenenti al movimento del riformismo radicale religioso che si svilupp\u00f2 in Italia nella prima met\u00e0 del XVI secolo. Il fratello Girolamo, gi\u00e0 in contatto con il circolo degli \"alumbrados\" di Juan de Vald\u00e9s, si era trasferito a Padova intorno al 1538 per studiare filosofia nel locale Studio, aveva abbracciato le teorie che negavano la Trinit\u00e0 e di qui si era avvicinato all'anabattismo.\nBruno Busale giunse a Padova nel 1550 per iscriversi all'Universit\u00e0: and\u00f2 ad abitare insieme con Lorenzo Tizzano, un ex-frate napoletano il quale, insieme con il fratello, lo inizi\u00f2 alle idee antitrinitarie, e fu istruito sull'anabattismo e ribattezzato da Tiziano, uno dei fondatori dell'anabattismo veneto. Alla fine dell'anno Bruno e Girolamo si trasferirono dallo zio Francesco Basal\u00f9, per partecipare a un sinodo di unificazione delle diverse concezioni antitrinitarie e anabattistiche allora correnti: in quella riunione, ribadita la natura solamente umana di Ges\u00f9, ne fu riconosciuta la messianicit\u00e0.\nL'arresto, avvenuto a Rovigo nel febbraio del 1551, dell'anabattista Benedetto Del Borgo, consigli\u00f2 diversi anabattisti a nascondersi o fuggire, come Girolamo Busale, che si rifugi\u00f2 a Napoli; Bruno, rimasto a Padova, fu arrestato nel dicembre successivo in seguito al tradimento del prete Pietro Manelfi. Durante il processo, tenuto dal dicembre 1551 al febbraio 1552, ammise i fondamenti della dottrina teologica anabattistica: figlio di Giuseppe e Maria, che non era vergine, Ges\u00f9 era un uomo come tutti gli altri e figlio di Dio soltanto secondo lo spirito. Quanto all'eucaristia, era un semplice segno e in essa non si verificava alcun evento miracoloso.\nL'anabattismo era considerato particolarmente pericoloso perch\u00e9 contestava l'autorit\u00e0 costituita, proclamando la reale e concreta eguaglianza di tutti gli uomini: il Busale, nella sua difesa, afferm\u00f2 di essere rispettoso dell'ordine sociale e politico, fino a sostenere di avere ormai abbandonato il gruppo anabattista e di essere tornato all'ortodossia cattolica.\nProbabilmente il Busale fu fatto abiurare e lasci\u00f2 la Repubblica veneziana senza altre conseguenze: niente altro si sa della sua vita, se non che forse \u00e8 lui quel Bruno Busale, funzionario del Regno di Napoli, di cui parlano alcuni documenti del 1566 e del 1569."}
{"id": "2896847", "revid": "450700", "url": "https://it.wikipedia.org/wiki?curid=2896847", "title": "Demenza fronto-temporale", "text": ""}
{"id": "2896850", "revid": "450700", "url": "https://it.wikipedia.org/wiki?curid=2896850", "title": "Demenze frontotemporali", "text": ""}
{"id": "2896853", "revid": "450700", "url": "https://it.wikipedia.org/wiki?curid=2896853", "title": "Demenze fronto-temporali", "text": ""}
{"id": "2896854", "revid": "1005847", "url": "https://it.wikipedia.org/wiki?curid=2896854", "title": "Provincia di Cutervo", "text": "La provincia di Cutervo \u00e8 una provincia del Per\u00f9, situata nella regione di Cajamarca.\nGeografia antropica.\nSuddivisioni amministrative.\n\u00c8 divisa in 15 distretti (comuni)"}
{"id": "2896868", "revid": "1573940", "url": "https://it.wikipedia.org/wiki?curid=2896868", "title": "Cynopterus minutus", "text": "Il pipistrello dal muso corto minuto (Cynopterus minutus ) \u00e8 un pipistrello appartenente alla famiglia degli Pteropodidi, diffuso in Indonesia\nDescrizione.\nDimensioni.\nPipistrello di medie dimensioni con lunghezza dell'avambraccio tra 52,9 e 61,9\u00a0mm.\nAspetto.\nLa pelliccia \u00e8 corta. Le parti dorsali sono bruno-giallastre, mentre le parti ventrali sono bruno-olivastre chiare. Sono presenti dei peli giallo-brunastri lungo l'attaccatura delle ali sul corpo e sopra gli avambracci. Nei maschi \u00e8 presente un collare di peli giallo-brunastri, pi\u00f9 chiaro nelle femmine. Il muso \u00e8 corto e largo, gli occhi sono grandi. Le orecchie sono grandi, rotonde bordate di marrone chiaro. Le falangi e i metacarpi sono marroni chiari, in netto contrasto con le membrane alari marroni scure. La coda \u00e8 corta, mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nAlimentazione.\nSi nutre di frutta.\nDistribuzione e habitat.\nQuesta specie \u00e8 diffusa sulle isole di Sumatra, Nias, Giava, Sulawesi e Borneo.\nVive nelle foreste primarie. \u00c8 stata occasionalmente catturata in villaggi ed altri ambienti occupati dall'uomo.\nStato di conservazione.\nLa IUCN Red List, considerato il vasto Areale e l'adattamento a diversi tipi di habitat, classifica \"C.minutus\" come specie a rischio minimo (LC)."}
{"id": "2896872", "revid": "61051", "url": "https://it.wikipedia.org/wiki?curid=2896872", "title": "Alexander Schleicher GmbH &amp; Co", "text": ""}
{"id": "2896875", "revid": "666668", "url": "https://it.wikipedia.org/wiki?curid=2896875", "title": "Ivan Mariz", "text": "Carriera.\nIn carriera ha giocato solo per il Fluminense. Con la Nazionale brasiliana disput\u00f2 il Mondiale 1930 come riserva."}
{"id": "2896878", "revid": "247933", "url": "https://it.wikipedia.org/wiki?curid=2896878", "title": "Chirrip\u00f3", "text": ""}
{"id": "2896891", "revid": "422900", "url": "https://it.wikipedia.org/wiki?curid=2896891", "title": "Benedicto de Moraes Menezes", "text": ""}
{"id": "2896896", "revid": "547034", "url": "https://it.wikipedia.org/wiki?curid=2896896", "title": "David di Donatello 2010", "text": "La cerimonia di premiazione della 55\u00aa edizione dei David di Donatello ha avuto luogo il 7 maggio 2010 all'Auditorium Conciliazione a Roma ed \u00e8 stato trasmesso su Rai Sat Cinema e Rai 1.\nLe candidature sono state annunciate l'8 aprile. Il film con il maggior numero di nomination (18) \u00e8 stato \"La prima cosa bella\" di Paolo Virz\u00ec, a seguire \"L'uomo che verr\u00e0\" di Giorgio Diritti (16), \"Vincere\" di Marco Bellocchio (15), \"Baar\u00eca\" di Giuseppe Tornatore (14) e \"Mine vaganti\" di Ferzan \u00d6zpetek (13).\n\"Vincere\" di Marco Bellocchio \u00e8 il film che si aggiudica pi\u00f9 riconoscimenti (8), a seguire con 3 premi \"L'uomo che verr\u00e0\" di Giorgio Diritti che si aggiudica la statuetta per il miglior film e La prima cosa bella di Paolo Virz\u00ec.\nVincitori e candidati.\nVengono di seguito indicati in grassetto i vincitori."}
{"id": "2896908", "revid": "1305772", "url": "https://it.wikipedia.org/wiki?curid=2896908", "title": "Kurskaja", "text": "Kurskaja pu\u00f2 riferirsi a:\n\u00c8 inoltre il nome di due stazioni della metropolitana di Mosca"}
{"id": "2896917", "revid": "196390", "url": "https://it.wikipedia.org/wiki?curid=2896917", "title": "Mussolini, ultimo atto", "text": ""}
{"id": "2896919", "revid": "729019", "url": "https://it.wikipedia.org/wiki?curid=2896919", "title": "WTA Tour 2005", "text": "Il WTA Tour 2005 \u00e8 iniziato il 3 gennaio con il Mondial Australian Women's Hardcourts 2005 e l'ASB Classic 2005 e si \u00e8 concluso il 13 novembre con la finale del WTA Tour Championships 2005.\nIl WTA Tour \u00e8 una serie di tornei femminili di tennis organizzati dalla WTA. Questa include i tornei del Grande Slam (organizzati in collaborazione con la International Tennis Federation (ITF)), il WTA Tour Championships e i tornei delle categorie Tier I, Tier II, Tier III, Tier IV e Tier V.\nDicembre.\n\"Nessun evento\"\nRanking a fine anno.\nNella tabella riportata sono presenti le prime dieci tenniste a fine stagione."}
{"id": "2896920", "revid": "486946", "url": "https://it.wikipedia.org/wiki?curid=2896920", "title": "Coppa FA cinese", "text": ""}
{"id": "2896922", "revid": "767487", "url": "https://it.wikipedia.org/wiki?curid=2896922", "title": "Trattato di Siviglia", "text": "Il trattato di Siviglia fu un trattato di pace, stipulato nel novembre 1729, che pose fine alla guerra anglo-spagnola iniziata nel 1727.\nStoria.\nIl trattato venne firmato il 9 novembre 1729 da Juan Bautista de Orendain e Jos\u00e9 Pati\u00f1o Rosales per conto di Filippo V di Spagna, William Stanhope, Sir Robert Walpole e Benjamin Keene in rappresentanza di Giorgio II di Gran Bretagna e dal marchese Brancas per conto di Luigi XV di Francia. Successivamente, il 21 novembre dello stesso anno venne sottoscritto anche da Francisco Vandermeer, delegato degli Stati generali dei Paesi Bassi.\nLa maggior parte delle clausole firmate a Siviglia erano state concordate in discussioni preliminari che avevano avuto luogo tra la Gran Bretagna e la Spagna nella Convenzione di \"El Pardo\" (un convento nei pressi di Madrid) e nel Congresso di Soissons (4 giugno 1728).\nSecondo i termini del trattato, la Gran Bretagna manteneva, a spese della Spagna, il controllo di Minorca e Gibilterra e di numerosi privilegi commerciali. In cambio, la Gran Bretagna appoggiava la richiesta di Elisabetta Farnese, regina di Spagna, di conservare i suoi diritti sul Ducato di Parma e Piacenza e sulla Toscana. La Spagna fu autorizzata a inviare 6.000 uomini nei suoi futuri possedimenti italiani, possibilmente con l'aiuto di tutti i firmatari, nei sei mesi successivi la firma del trattato. Dopo la morte di Antonio Farnese, l'ultimo della dinastia Farnese, l'imperatore austriaco fece occupare il Ducato di Parma e fu proprio l'intervento diplomatico della Gran Bretagna che permise di risolvere la crisi. Vennero infatti accettate le richieste spagnole relative ai diritti di Elisabetta Farnese in cambio il progetto dell'imperatore Carlo VI che garantiva l'indivisibilit\u00e0 dell'impero e la sua trasmissibilit\u00e0 alle donne, come era stato fissato nella Prammatica Sanzione del 1713. Il 16 marzo 1727 di quell'anno venne firmato a Vienna un nuovo trattato in cui si ribadivano i termini dell'accordo. Qualche tempo dopo, l'infante Carlo di Borbone giunse in Italia, sostenuto da un esercito anglo-spagnolo, con l'intento di prendere possesso dei suoi territori."}
{"id": "2896925", "revid": "6923", "url": "https://it.wikipedia.org/wiki?curid=2896925", "title": "Parma (Polonia)", "text": ""}
{"id": "2896935", "revid": "1924342", "url": "https://it.wikipedia.org/wiki?curid=2896935", "title": "Save a Prayer", "text": "Save a Prayer \u00e8 un singolo del gruppo musicale britannico dei Duran Duran, pubblicato il 9 agosto 1982 dall'etichetta discografica EMI. \u00c8 il terzo singolo estratto dall'album \"Rio\".\n\u00c8 stata la canzone di maggior successo dell'album, arrivando a posizionarsi al secondo posto della Official Singles Chart.\nNel 1985 la canzone fu ripubblicata in versione live come singolo di lancio dopo \"The Wild Boys\" dall'album \"Arena\".\nB-sides, bonus tracks e versioni remix.\nLa versione britannica del singolo \"Save a Prayer\" conteneva anche il remix di \"Hold Back the Rain\"."}
{"id": "2896937", "revid": "110157", "url": "https://it.wikipedia.org/wiki?curid=2896937", "title": "Alarskij rajon", "text": "L'Alarskij rajon, , \u00e8 un rajon dell'Oblast' di Irkutsk, nella Russia asiatica; il capoluogo \u00e8 Kutulik. Istituito nel 1922, ricopre una superficie di 2700 chilometri quadrati e consta di una popolazione di circa 25.800 abitanti."}
{"id": "2896942", "revid": "31253902", "url": "https://it.wikipedia.org/wiki?curid=2896942", "title": "Stanovoj", "text": ""}
{"id": "2896955", "revid": "729019", "url": "https://it.wikipedia.org/wiki?curid=2896955", "title": "Jos\u00e9 Delitala y Castelv\u00ec", "text": "Biografia.\nEra il minore dei tre figli di Angelo di Girolamo Delitala e di Maria Amat y Castelv\u00ec della nobile famiglia dei conti (marchesi dal 1605) di Laconi. Il padre era cavaliere dell'\"ordine di Santiago\", assunto a tale rango come ricompensa per aver militato negli eserciti spagnoli con grande onore, riportando numerose ferite in battaglia.\nDopo i suoi studi nella citt\u00e0 natale, all'et\u00e0 di quindici anni part\u00ec per la Spagna dove complet\u00f2 la sua formazione. Successivamente intraprese la carriera militare pervenendo ai gradi di colonnello. Decorato dell'\"ordine militare di Calatrava\" fu nel 1672 nominato governatore del Capo di Cagliari e Gallura da Carlo II di Spagna.\nNel 1686 esercit\u00f2 le funzioni di vicer\u00e9 \"ad interim\" del Regno di Sardegna nel periodo precedente il governo del \"duca di Monteleone\", dopo la morte del \"conte di Fuensalida\".\nOpera letteraria.\nNonostante gli impegni politici, coltiv\u00f2 la sua passione per le lettere. \u00c8 del 1672 la raccolta di poesie \"Cima del monte Parnaso espa\u00f1ol con las tres musas castellanas Caliope, Urania y Euterpe\" che lo rese celebre anche in Spagna."}
{"id": "2896961", "revid": "287204", "url": "https://it.wikipedia.org/wiki?curid=2896961", "title": "Poljakov", "text": "Poljakov \u00e8 un cognome russo pu\u00f2 riferirsi a:"}
{"id": "2896962", "revid": "1318658", "url": "https://it.wikipedia.org/wiki?curid=2896962", "title": "Sanja Lu\u010di\u0107", "text": "Biografia.\nIstruzione.\nDiplomata al Liceo Filologico di Belgrado come corrispondente per lingue straniere (inglese e russo) e laureata in giurisprudenza presso l'Universit\u00e0 di Belgrado. \n\u00c8 una counselor professionista diplomata in Gestalt counseling presso l'universit\u00e0 Aspic e ha il master in Life coaching e PNL.\nParla italiano, serbo-croato e inglese.\nSerbia.\nNel 1994 inizia a lavorare per l'emittente privata di Belgrado Golf Radio come conduttrice, autrice e giornalista per poi passare a Naxi radio, City radio e Radio Politika.\nFino al 2000 si occupa di programmi musicali, di cultura ed attualit\u00e0, di monitoraggio della stampa estera e locale, conduce il giornale radio ed \u00e8 una delle voci principali per le pubblicit\u00e0 televisive per l'agenzia Saatchi &amp; Saatchi, Idols &amp; Friends, Idea Plus.\nNel 1999 ha lavorato come giornalista per tutta la durata dell'Operazione Allied Force, rischiando la vita durante un bombardamento della NATO su una zona residenziale di Belgrado. Le bombe hanno colpito le case a 200 metri da casa sua chiamando l'operazione: L'errore collaterale. \nItalia.\n\"Radio:\".\nNel maggio del 2000 si trasferisce a Milano dove inizia a collaborare con Radio Popolare prima come co-conduttrice della trasmissione \"Ratka Piratka\" (trasmissione di musica balcanica con Claudio Agostoni e Paolo Giulini) per poi passare alla conduzione e redazione di programmi di cultura quali Sidecar e \"Sundaycar\".\nAll'interno del palinsesto estivo conduce quotidianamente le trasmissioni culturali \"Panoramix Estate\" e \"L'ultimo chiuda la porta\". Ogni marted\u00ec conduce la trasmissione musicale \"L'ombelico del mondo\". \nDa 16 gennaio 2012 conduce la trasmissione mattutina Wake Up Call su Radio Popolare.\nLa sua collaborazione con Radio Popolare cessa nel settembre del 2021 dopo 18 anni con l'arrivo del nuovo direttore della emittente.\nDal Novembre del 2021 lavora per Controradio di Firenze. Conduce la trasmissione Quando Vien la Sera ogni Luned\u00ec, Mercoled\u00ec e Venerd\u00ec dalle 20.30 alle 22.30\n\"TV:\".\nDal marzo 2020 lavora come la corrispondente dall'Italia per la TV nazionale serba: Radio Televizija Srbije \n\"Giornali:\".\nContemporaneamente collabora con la rivista \"East\", il settimanale \"Diario\", l'inserto \"Metropoli\" di \"Repubblica\", \"Numero Beaute\", \"Confidenze\", la rivista online \"Vie dell'est\", \"Osservatorio Balcani\" e \"Femme magazine\". Lavora come giornalista free lance per i giornali serbi: \"Grazia\" (edizione serba),\"Elle magazine\", \"Sensa\", \"Travel magazine\", \"Evropa magazine\" e il \"portale B92\".\nLibri:\nNel 2013 ha pubblicato il libro: Ti disturbo? \n\"Iscrizione Albi:\".\n\u00c8 iscritta all'albo dei giornalisti indipendenti in Serbia NUNS, all'International Federation of Journalist (IFJ) e all'albo dei giornalisti della Regione Lombardia come giornalista pubblicista. \nFa parte della Associazione della stampa Estera in Italia. \nFa parte dell'Associazione Nazionale Stampa Interculturale.\nHa la doppia cittadinanza: serba e italiana."}
{"id": "2896967", "revid": "110157", "url": "https://it.wikipedia.org/wiki?curid=2896967", "title": "MS-DOS Editor", "text": "MS-DOS Editor, comunemente chiamato \"edit\", \u00e8 un editor di testo fornito con MS-DOS, a partire dalla versione 5, e con le versioni a 32 bit di Microsoft Windows. Sostituisce edlin, l'editor standard delle versioni precedenti.\nOriginariamente un semplice alias per il comando codice_1, divenne un'applicazione a s\u00e9 stante da DOS 7 (Windows 95) a causa della rimozione di QBasic.\n\u00c8 usato talvolta come alternativa a Notepad su Windows 9x, in cui Notepad era limitato alla gestione di file di piccole dimensioni. \u00c8 in grado di modificare file fino a 65.279 linee e entro le dimensioni di circa 5 MB. La versione per MS-DOS \u00e8 limitata a circa 300 kB e varia a seconda della memoria convenzionale libera nel sistema. Pu\u00f2 essere avviato attraverso il comando \"Esegui\" su Windows o digitando codice_2 nella interfaccia a riga di comando.\n\"Edit\" \u00e8 incluso anche nelle versioni successive di Windows, come Windows XP e le versioni a 32 bit di Windows Vista, Windows 7 e Windows 8. Essendo un'applicazione DOS a 16 bit non pu\u00f2 essere eseguita direttamente sulle versioni a 64 bit di Windows.\nVersioni.\nLa versione 1.0 apparve in MS-DOS 5.0, OS/2 e Windows NT (da 3.1 a 4.0). Anche le prime versioni beta di Windows 95 (\"Chicago\") includevano questa versione. Basata su QBasic 1.0, pu\u00f2 aprire un solo file a causa dei limiti della memoria DOS ma, nonostante questo limite, \u00e8 in grado di aprire il file della guida rapida in una finestra suddivisa.\nLa versione 1.1 apparve in MS-DOS 6.0 senza alcuna nuova funzionalit\u00e0 aggiunta, a parte la visualizzazione della guida di MS-DOS 6.0. Questa versione \u00e8 disponibile anche in tutte le versioni di Windows 9x.\nDOS 6.0 per PC non include il comando \"edit\", rimpiazzandolo con l'editor \"E\". Quest'ultimo fu aggiornato per fornire nella versione 7.0 supporto per il mouse e per i menu.\nLa versione 2.0 di \"edit\", non pi\u00f9 basata su QBasic, apparve in Windows 95, Windows 2000 e successivi. Rimanendo un programma DOS a 16 bit, non pot\u00e9 essere incluso in alcuna versione a 64 bit di Windows. Questa versione pu\u00f2 essere eseguita in DOS 3.30 e successivi.\nLa versione per FreeDOS fu sviluppata da Shaun Raven.\nFunzionalit\u00e0.\n\"MS-DOS Editor\" usa un'interfaccia testuale con uno schema di colori regolabile. L'interfaccia pu\u00f2 visualizzare pi\u00f9 documenti per volta: la versione 2.0 (inclusa in DOS 7 o Windows 9x) pu\u00f2 aprire fino a nove file per volta, mentre le versioni precedenti (incluse in DOS 5 e 6) sono limitate alla gestione di un solo file. Lo schermo pu\u00f2 essere diviso verticalmente in due riquadri per visualizzare due documenti simultaneamente o diverse sezioni dello stesso file. Pu\u00f2 anche aprire file in \"modalit\u00e0\" \"binaria\", in cui viene visualizzato un numero prestabilito di caratteri per linea, con ritorni a capo trattati come un qualsiasi altro carattere: questa modalit\u00e0 visualizza i caratteri con il sistema esadecimale (0-9 e A-F). L'editor converte i ritorni a capo dal formato Unix al formato DOS e supporta l'uso del mouse. Alcune di queste funzionalit\u00e0 sono state aggiunte nella versione 2.0 con la pubblicazione di Windows 95."}
{"id": "2896969", "revid": "287204", "url": "https://it.wikipedia.org/wiki?curid=2896969", "title": "Giorgio di Pod\u011bbrady", "text": ""}
{"id": "2896970", "revid": "1935652", "url": "https://it.wikipedia.org/wiki?curid=2896970", "title": "Calogero Peri", "text": "Biografia.\nNasce a Salemi, in provincia di Trapani e diocesi di Mazara del Vallo, il 16 giugno 1953.\nFormazione e ministero sacerdotale.\nNel 1969 entra nel noviziato di Calascibetta. Il 7 ottobre 1970 emette la professione temporanea e il 4 ottobre 1976 quella perpetua. Il 9 dicembre 1978 \u00e8 ordinato sacerdote a Palermo.\nOttiene la laurea in Filosofia presso la Pontificia Universit\u00e0 Gregoriana e segue corsi specialistici a Parigi.\nRicopre i seguenti incarichi: assistente di Filosofia nella Facolt\u00e0 Teologica di Palermo dal 1981 al 1985, docente invitato di Filosofia nella Facolt\u00e0 Teologica di Palermo dal 1985 al 1991, docente incaricato di Antropologia Filosofica, Metafisica, Teologia Filosofica, Ecclesiologia e Antropologia dal 1991 al 2002, consigliere provinciale dal 1989 al 1995, superiore del convento di Palermo dal 1989 al 1995, ministro provinciale dal 1995 al 2001, vicario e vice maestro nella casa del post-noviziato cappuccino di Palermo dal 2001 al 2004. Dal 2004 ricopre nuovamente l'incarico di ministro provinciale e dal 2009 \u00e8 vice preside della Facolt\u00e0 Teologica di Sicilia.\nMinistero episcopale.\nIl 30 gennaio 2010 \u00e8 eletto vescovo di Caltagirone. Riceve la consacrazione episcopale il 20 marzo 2010 nella cattedrale di Caltagirone dall'arcivescovo di Palermo Paolo Romeo, conconsacranti i vescovi Mariano Crociata, Vincenzo Manzella, Mario Russotto e Domenico Mogavero.\n\u00c8 autore di articoli e pubblicazioni di carattere spirituale, filosofico e teologico.\nGenealogia episcopale.\nLa genealogia episcopale \u00e8:"}
{"id": "2896975", "revid": "287204", "url": "https://it.wikipedia.org/wiki?curid=2896975", "title": "Sanja Lucic", "text": ""}
{"id": "2896977", "revid": "237256", "url": "https://it.wikipedia.org/wiki?curid=2896977", "title": "L.M. Polyakov", "text": ""}
{"id": "2896978", "revid": "6923", "url": "https://it.wikipedia.org/wiki?curid=2896978", "title": "Leonid Michajlovi\u010d Poljakov", "text": "Tra i suoi progetti si ricordano alcune stazioni della metropolitana di Mosca: Kurskaja-Radial'naja, Arbatskaja, Oktjabr'skaja-Kol'cevaja e l'Hilton Moscow Leningradskaya Hotel, ovvero uno dei sette grattacieli moscoviti di epoca staliniana conosciuti come le Sette sorelle.\nDa ricordare anche la progettazione del Canale Volga-Don, aperto alla navigazione il 1\u00ba giugno 1952.\nOnorificenze.\nTra i vari riconoscimenti ottenuti vennero conferite a Poljakov le seguenti onorificenze:"}
{"id": "2896984", "revid": "115815736", "url": "https://it.wikipedia.org/wiki?curid=2896984", "title": "Automotrice RhB ABe 4/4 III", "text": "L'elettromotrice ABe 4/4 III \u00e8 un'automotrice elettrica a corrente continua a scartamento metrico della Ferrovia Retica (RhB), la principale compagnia ferroviaria del Cantone dei Grigioni in Svizzera, in servizio sulla ferrovia del Bernina.\nStoria.\nLe elettromotrici vennero costruite in Svizzera tra 1988 e 1990 in numero di 6 unit\u00e0 numerate progressivamente da 51 a 56 dalla fabbrica svizzera SLM di Winterthur in collaborazione con la ABB in due sottoserie di 3 unit\u00e0 ciascuna. Sono state le prime unit\u00e0 di trazione della Retica ad utilizzare il sistema di trazione a frazionamento a GTO con l'utilizzo di motori ad induzione a corrente alternata. Le ABe 4/4 III sono la terza serie di elettromotrici acquistate dalla \"Retica\"; utilizzate sulla Ferrovia del Bernina hanno sostituito progressivamente nei servizi le precedenti ABe 4/4 I.\nNel 2007 l'elettromotrice ABe 4/4 III 51 ha ricevuto una livrea speciale per pubblicizzare la candidatura, poi ottenuta, per l'inclusione nella Lista del Patrimonio Mondiale dell'UNESCO della Ferrovia retica e del suo inserimento nel paesaggio dell'Albula-Bernina.\nCaratteristiche.\nLa sigla \"ABe 4/4\" secondo il sistema svizzero di classificazione dei rotabili ferroviari definisce una unit\u00e0 di 1\u00aa e 2\u00aa classe a 4 assi tutti motori. L'alimentazione elettrica \u00e8 a corrente continua a 1.000 volt tuttavia le elettromotrici sono le prime unit\u00e0 della Retica ad avere i motori di trazione del tipo asincrono trifase. La conversione \u00e8 ottenuta mediante frazionatori a tiristori GTO. Con una potenza installata di 1016\u00a0kW sono tra le pi\u00f9 potenti della flotta retica. Sono in grado di trainare 95\u00a0t sulla massima pendenza del 70 per mille; offrono 12 posti di prima classe e 16 in seconda.\nErano accoppiabili a comando multiplo anche con le precedenti ABe 4/4 II e con le locomotive diesel elettriche Gem 4/4. L'automotrice \u00e8 controllabile, in caso di utilizzo congiunto con uno spazzaneve elettrico \"Xrotet 9.218-19\", anche dalla cabina di quest'ultimo. \nLe ABe 4/4 III raggiungono la velocit\u00e0 di 65\u00a0km/h e hanno una massa di 47\u00a0t. \nLa livrea \u00e8 rossa come il resto dei rotabili RhB. Secondo le consuetudini le elettromotrici hanno ricevuto, oltre allo stemma del Cantone dei Grigioni, anche un proprio nome:"}
{"id": "2896988", "revid": "237256", "url": "https://it.wikipedia.org/wiki?curid=2896988", "title": "L.M. Poljakov", "text": ""}
{"id": "2896990", "revid": "291370", "url": "https://it.wikipedia.org/wiki?curid=2896990", "title": "Battaglia di dieci uomini nudi", "text": "La Battaglia di dieci uomini nudi \u00e8 un'incisione a bulino (42,4x60,9\u00a0cm) di Antonio del Pollaiolo, databile al 1460-1465 circa e conservata, nel migliore esemplare, al Museum of Art di Cleveland. Tra le varie copie ne esiste anche una al Gabinetto dei Disegni e delle Stampe a Firenze e una alla Biblioteca Marucelliana. Quest'ultima \u00e8 stata esposta in occasione della grande mostra per i cinquecento anni dell'Orlando Furioso a Ferrara nel 2016 - 2017\nQuesta incisione influenz\u00f2 moltissimo sulla realizzazione del \"Combattimento tra Amore e Castit\u00e0\" di Perugino, realizzato per lo studiolo di Isabella d'Este, oggi al Museo del Louvre e per la \"Battaglia di Cascina\" di Michelangelo.\nDescrizione e stile.\nL'opera \u00e8 firmata \"\" su una tabula ansata appesa a un albero a sinistra. Se ne conoscono circa cinquanta esemplari, ma solo quello di Cleveland viene considerato di un'impressione di primo stato.\nIl soggetto, una delle migliori battaglie create da un artista del Rinascimento, non \u00e8 chiaramente decifrato. Non si sa infatti se si tratti di una rappresentazione di una battaglia reale o mitologica o di una citazione di un modello antico (come un rilievo di un sarcofago) o di una semplice prova estetica, nata col fine di presentare un repertorio di figure nel corso di un'azione di guerra in un insieme ben bilanciato. Sull'interpretazione si dedic\u00f2 a lungo, tra gli altri, Panofsky, che non riusc\u00ec per\u00f2 ad arrivare a una soluzione definitiva.\nDieci uomini nudi, armati di spade, archi, asce e pugnali, si danno una furente battaglia, creando una sorta di catena tra un soggetto e l'altro data dai ritmi delle linee di contorno, che fanno spiccare le masse tese e nervose dei muscoli, vibranti ed elastici. Le anatomie sono in parte tratte dal vero e in parte dall'attenta osservazione dei bassorilievi antichi: l'effetto \u00e8 quello di un'inconsueta commistione tra aspro realismo e idealizzazione intellettuale.\nI due guerrieri al centro sono la stessa figura vista di fronte e di spalle, secondo un procedimento legato al concetto di \"varietas\", che si trova anche in opere di Piero del Pollaiolo, fratello di Antonio. Particolarmente riuscite sono poi le due figure in primo piano sulla sinistra, con il gesto, particolarmente azzeccato, dell'uomo disteso che tenta di difendersi scacciando l'avversario con la gamba contro l'altrui anca. Il gruppo in primo piano a destra invece, dove un uomo colpisce da dietro un avversario giacente (morto o svenuto), ricorda composizioni simili di altri artisti, animate forse da un'ispirazione comune, come il \"Sansone e Dalila\" di Andrea Mantegna.\nIl suolo \u00e8 cosparso di scudi e armi cadute, mentre lo sfondo \u00e8 composto da alte specie vegetali che non hanno niente di prospettico, tra cui si riconoscono alberi, arbusti, canne e fiori. Alcuni nastri sventolanti accentuano i giochi lineari.\nL'incisione ebbe un notevole successo e assicur\u00f2 all'artista una straordinaria fama anche oltre i confini della Toscana fin nell'Europa del Nord, come testimoniano il fiorire di repliche, varianti e citazioni. Una copia della stampa \u00e8 ricordata nel 1468 in possesso di Francesco Squarcione a Padova."}
{"id": "2896998", "revid": "484362", "url": "https://it.wikipedia.org/wiki?curid=2896998", "title": "Epoca staliniana", "text": ""}
{"id": "2897001", "revid": "405275", "url": "https://it.wikipedia.org/wiki?curid=2897001", "title": "Kame Sennin", "text": ""}
{"id": "2897002", "revid": "131358", "url": "https://it.wikipedia.org/wiki?curid=2897002", "title": "Ayre United A.F.C.", "text": ""}
{"id": "2897005", "revid": "132266", "url": "https://it.wikipedia.org/wiki?curid=2897005", "title": "1\u00ba maresciallo", "text": ""}
{"id": "2897009", "revid": "287204", "url": "https://it.wikipedia.org/wiki?curid=2897009", "title": "Haagse Voetbal Vereniging", "text": "L'HVV (Haagse Voetbal Vereniging, in italiano Associazione Calcio Aia) \u00e8 una societ\u00e0 calcistica olandese con sede nella citt\u00e0 de L'Aia. \u00c8 stato fondato nel 1883, anche come club di cricket, ed \u00e8 uno dei pi\u00f9 antichi club dei Paesi Bassi. I colori sociali sono il giallo e il nero.\nStoria.\nLa squadra \u00e8 stata fondata nel 1883. Conobbe il suo momento d'oro tra il 1891 e il 1914 quando vinse per dieci volte il campionato olandese (due non ufficiali), una volta la coppa nazionale nel 1903. \u00c8 stata finalista della competizione altre tre volte. Per titoli vinti \u00e8 ancora dietro ad Ajax, PSV e . Nel 1932 venne retrocessa nelle serie minori e da allora non \u00e8 pi\u00f9 riuscita a ritornare in prima classe.\nCricket.\nOltre al calcio questa associazione sportiva \u00e8 molto famosa per il cricket. Viene chiamata HCC ed \u00e8 uno dei pi\u00f9 importanti club dei Paesi Bassi. Ha vinto il primo campionato nazionale nel 1884. \u00c8 nella massima serie dal 1925 ed ha vinto 47 titoli nazionali."}
{"id": "2897024", "revid": "131358", "url": "https://it.wikipedia.org/wiki?curid=2897024", "title": "HVV L'Aia", "text": ""}
{"id": "2897026", "revid": "61051", "url": "https://it.wikipedia.org/wiki?curid=2897026", "title": "Punta Cana International Airport", "text": ""}
{"id": "2897029", "revid": "131358", "url": "https://it.wikipedia.org/wiki?curid=2897029", "title": "H.V.V.", "text": ""}
{"id": "2897031", "revid": "287204", "url": "https://it.wikipedia.org/wiki?curid=2897031", "title": "Ceska Trebova", "text": ""}
{"id": "2897037", "revid": "36426", "url": "https://it.wikipedia.org/wiki?curid=2897037", "title": "Panofsky", "text": ""}
{"id": "2897039", "revid": "36426", "url": "https://it.wikipedia.org/wiki?curid=2897039", "title": "Battaglia di ignudi", "text": ""}
{"id": "2897052", "revid": "767487", "url": "https://it.wikipedia.org/wiki?curid=2897052", "title": "Settimana della Cultura", "text": "La settimana della cultura \u00e8 stata un'iniziativa promossa dal Ministero dei beni e delle attivit\u00e0 culturali e del turismo dal 1998 al 2012, quando per dieci giorni all'anno apriva gratuitamente le porte di tutti i luoghi statali dell'arte: monumenti, musei, aree archeologiche, archivi e biblioteche. Di solito si svolgeva con cadenza biannuale, in primavera (tra marzo e maggio) e in autunno (settembre o ottobre).\nDurante l'iniziativa, oltre all'apertura straordinaria e gratuita dei musei, si svolgevano anche convegni, laboratori didattici, visite guidate e concerti di vario genere."}
{"id": "2897057", "revid": "1444886", "url": "https://it.wikipedia.org/wiki?curid=2897057", "title": "Agenzia per la sicurezza nucleare", "text": "L'Agenzia per la sicurezza nucleare \u00e8 stata, dal 2009 al 2011, l'autorit\u00e0 italiana per la regolamentazione tecnica, il controllo e l'autorizzazione ai fini della sicurezza (compresa la protezione dalle radiazioni) di tutte le fasi legate alla realizzazione e gestione delle centrali nucleari e alla gestione delle scorie radioattive. Voluta dal governo Berlusconi IV, non ha avuto alcuna operativit\u00e0 concreta ed \u00e8 stata abolita dal governo Monti.\nCostituzione.\nLegge istitutiva e Statuto.\nL'Agenzia \u00e8 stata istituita dal governo Berlusconi IV con l'articolo 29 della \"legge 23 luglio 2009, n. 99\" entrata in vigore il 15 agosto 2009.\nAi sensi del comma 15 del suddetto articolo, il suo Statuto \u00e8 stato approvato con decreto del presidente del Consiglio dei ministri del 27 aprile 2010 pubblicato sulla Gazzetta Ufficiale della Repubblica Italiana - Serie Generale n. 156 del 7 luglio 2010.\nNomina del primo Consiglio direttivo.\nCon l'articolo 3 del \"decreto-legge 8 luglio 2010, n. 105\" pubblicato sulla Gazzetta Ufficiale della Repubblica Italiana - Serie Generale n. 158 del 9 luglio 2010, entrato in vigore il 10 luglio 2010 e convertito, con modificazioni, dalla \"legge 13 agosto 2010, n. 129\" pubblicata sulla Gazzetta Ufficiale della Repubblica Italiana - Serie Generale n. 192 del 18 agosto 2010 ed entrata in vigore il 19 agosto 2010 sono stati modificati i criteri di nomina dei primi componenti del Consiglio direttivo, eliminando alcune incompatibilit\u00e0 (tra le quali quella tra presidente e carica parlamentare).\nIn qualit\u00e0 di primo presidente dell'Agenzia \u00e8 stato designato Umberto Veronesi, oncologo e senatore del Partito Democratico.\nLo avrebbero affiancato per sette anni Maurizio Cumo e Marco Enrico Ricotti per il Ministero dello Sviluppo Economico, e Stefano Dambruoso e Stefano Laporta per il Ministero dell'Ambiente.\nLa procedura complessiva di nomina del Consiglio direttivo dell'Agenzia per la sicurezza nucleare \u00e8 disciplinata dal comma 8 sempre dell'articolo 29 della \"legge 23 luglio 2009, n. 99\" e prevede che i componenti del Consiglio direttivo siano nominati con decreto del presidente della Repubblica su proposta del presidente del Consiglio dei ministri e previa deliberazione dello stesso Consiglio dei ministri.\nIl presidente del Consiglio dei ministri designa il presidente, due membri sono designati dal Ministero dell'Ambiente e della Tutela del Territorio e del Mare e due dal Ministero dello Sviluppo Economico.\nPrima della delibera del Consiglio dei ministri, saranno le competenti Commissioni parlamentari a doversi esprimere con un parere, procedendo eventualmente all'audizione delle persone individuate.\nQuesto compito \u00e8 stato svolto dal Senato della Repubblica il 18 novembre 2010 dando il via libera a tutti e cinque gli esponenti proposti in prima istanza dal Governo Berlusconi IV il 5 novembre 2010 mentre la Camera dei deputati il 2 dicembre 2010 ha bocciato la candidatura di Michele Corradino e confermato le restanti quattro.\nLa provvisoria mancanza del quinto componente del Consiglio direttivo non inficiava in ogni caso il lavoro dell'Agenzia in quanto, ai sensi del comma 9 del pi\u00f9 volte succitato articolo 29 della \"legge 23 luglio 2009, n. 99\", per la validit\u00e0 delle riunioni e delle deliberazioni \u00e8 richiesta la presenza del presidente e di almeno due membri.\nIn ogni caso l'esecutivo ha provveduto l'11 gennaio 2011 a nominare il nuovo quinto componente (nella persona di Stefano Laporta), il quale, dopo aver incassato il parere positivo delle Commissioni riunite Industria e Ambiente del Senato della Repubblica il 19 gennaio 2011, ha ottenuto il via libera definitivo da quelle analoghe della Camera dei deputati (Attivit\u00e0 produttive e Ambiente) nella giornata del 26 gennaio 2011.\nDue giorni dopo si \u00e8 avuta la deliberazione finale del Consiglio dei ministri sui cinque nominativi, a cui l'11 febbraio 2011 ha fatto seguito il relativo decreto del presidente della Repubblica, registrato poi alla Corte dei conti il 15 aprile 2011.\nCon detta registrazione, si \u00e8 ufficialmente costituita l'Agenzia per la sicurezza nucleare (come da comunicato della Presidenza del Consiglio dei ministri pubblicato sulla Gazzetta Ufficiale della Repubblica Italiana - Serie Generale n. 124 del 30 maggio 2011).\nIl 5 settembre 2011 Umberto Veronesi ha comunicato di aver rassegnato le dimissioni da presidente dell'Agenzia.\nRegolamento interno, sede, compensi, risorse di personale e Collegio dei revisori dei conti.\nAi sensi del comma 16 del gi\u00e0 citato articolo 29 della \"legge 23 luglio 2009, n. 99\" e tramite decreto del presidente del Consiglio dei ministri, verr\u00e0 deliberato il regolamento che definisce l'organizzazione e il funzionamento interni dell'Agenzia mentre in ottemperanza al comma 11 del predetto articolo, la sede dell'Agenzia per la sicurezza nucleare e i compensi spettanti ai componenti della stessa verranno stabiliti con un ulteriore decreto del presidente del Consiglio dei ministri.\nIn base al comma 17 invece, le risorse di personale saranno individuate trasferendo con decreto del Ministero dell'ambiente e della tutela del territorio e del mare un massimo di 50 unit\u00e0 dall'organico del Dipartimento nucleare, rischio tecnologico e industriale dell'ISPRA e trasferendo con decreto del Ministero dello sviluppo economico sempre un massimo di 50 unit\u00e0 dall'organico dell'ENEA e di sue societ\u00e0 partecipate.\nIl Collegio dei revisori dei conti verr\u00e0 infine designato dal Ministero dell'Economia e delle Finanze.\nPrimi adempimenti attesi.\nI primi adempimenti che avrebbe dovuto espletare l'Agenzia una volta diventata pienamente operativa sarebbero stati la nomina del direttore generale (indicato all'unanimit\u00e0 dai componenti del Consiglio direttivo e in carica per cinque anni, eventualmente rinnovabili una sola volta), l'approvazione del piano triennale di attivit\u00e0 (da trasmettere a Governo e Parlamento e da declinare successivamente in obiettivi annuali) e la definizione della regolamentazione tecnica (ossia delle procedure e degli standard tecnici a cui gli operatori dovranno attenersi in fase di progettazione, costruzione e \"decommissioning\").\nNuovi compiti di vigilanza e controllo.\nL'Agenzia aveva ricevuto, a fine 2011, nuovi compiti di vigilanza e controllo attraverso l'art. 2 del D.Lgs. n.185/2011:\nIl decreto predeva anche che l'Agenzia curasse la pubblicazione su internet dei risultati della propria attivit\u00e0 ispettiva e di ogni altra informazione utile al pubblico.\nOltre ai nuovi compiti, restava attribuo all'Agenzia il \"decommissioning\", attraverso :\nAbolizione dell'Agenzia.\nCaduto il governo Berlusconi IV nell'autunno 2011, la manovra economica del governo Monti (D.L. n. 201/2011 art.21, comma 13) ha previsto l'abolizione dell'Agenzia in quanto struttura amministrativa non essenziale. L'abolizione fa seguito alla conferma della volont\u00e0 popolare attraverso il referendum del 2011 e alle dimissioni del presidente Umberto Veronesi.\nLa decorrenza parte dalla data di entrata in vigore del decreto e implica la decadenza dei relativi organi. Le risorse strumentali e finanziarie sono trasferite con appositi decreti entro 90 giorni. Secondo la tabella allegata l'amministrazione interessata \u00e8 il ministero dello Sviluppo economico; l'ente incorporante \u00e8 sempre lo stesso dicastero, insieme col ministero dell'Ambiente.\nResta in capo alla Sogin (Societ\u00e0 di gestione impianti nucleari) la bonifica ambientale degli impianti nucleari italiani e della gestione e messa in sicurezza dei rifiuti radioattivi, col compito di localizzare, realizzare e gestire il Parco Tecnologico, comprensivo del Deposito Nazionale dei rifiuti radioattivi."}
{"id": "2897063", "revid": "2078765", "url": "https://it.wikipedia.org/wiki?curid=2897063", "title": "Vincenzo Casillo", "text": "Detto \"'o Nirone\" per la sua capigliatura corvina, \u00e8 stato uno degli uomini chiave della Nuova Camorra Organizzata, svolgendo un ruolo attivo sul territorio mentre Raffaele Cutolo soggiornava nelle diverse carceri italiane. \u00c8 ritenuto l'autore materiale dell'omicidio di Nino Galasso, fratello di Pasquale Galasso.\nBiografia.\nL'adesione alla NCO.\nFiglio di un industriale, dirigeva una fabbrica di pantaloni a San Giuseppe Vesuviano. Alla fine degli anni '70 si presenta spontaneamente a Poggioreale e in un colloquio con Raffaele Cutolo offre una sostanziosa quota della sua ditta per assicurarsi una piena protezione del boss. Da allora, stringe un rapporto sempre pi\u00f9 intenso con il boss di Ottaviano, diventando il suo braccio destro. Insieme ad Alfonso Rosanova, ha svolto un ruolo chiave nel corso del rapimento di Ciro Cirillo avvenuto il 24 aprile del 1981. Com'\u00e8 noto, alcuni dirigenti della Democrazia Cristiana chiedono l'intervento di Cutolo per la liberazione di Cirillo e il primo contatto con la NCO avviene attraverso Francesco Pazienza, collaboratore dei servizi segreti, che il 17 luglio 1981 incontra ad Acerra Vincenzo Casillo.\n\u00c8 proprio lui a gestire la trattativa tra SISMI, NCO, Brigate Rosse e dirigenti della Democrazia Cristiana. A seguito della liberazione di Cirillo (25 luglio) viene sospeso il decreto di carcerazione predisposto per Vincenzo Casillo. \u00c8 possibile che questi fosse in possesso di un tesserino dei servizi. Nel 1981, Casillo fa da mediatore tra le famiglie della vecchia camorra campana e la NCO: in principio si riesce a trovare un accordo per una spartizione territoriale, ma successivamente l'accordo salta poich\u00e9 Cutolo pretende una forte tangente sul contrabbando delle sigarette.\nGli omicidi.\nSecondo i collaboratori di giustizia Pasquale Galasso e Francesco di Carlo, Casillo fu l'esecutore materiale dell'omicidio del banchiere Roberto Calvi, avvenuto a Londra nel 1982; Casillo infatti era segretamente passato dalla parte del clan Nuvoletta, legato ai Corleonesi, e per questo doveva fare un favore al mafioso siciliano Pippo Cal\u00f2, che voleva uccidere Calvi perch\u00e9 si era appropriato del suo denaro e di quello dei suoi soci.\nLa morte.\nIl 29 gennaio 1983, a Roma, Vincenzo Casillo \u2013 in quel momento latitante \u2013 sale a bordo della sua automobile che esplode perch\u00e9 imbottita di tritolo. L'esplosione avviene in via Clemente III a poca distanza dalla sede del SISMI. Casillo muore mentre Mario Cuomo, seduto al suo fianco, perder\u00e0 l'uso delle gambe. La sua compagna, la ballerina Giovanna Matarazzo, dichiarer\u00e0 al giudice istruttore Carlo Alemi che la morte di Casillo \u00e8 collegata all'omicidio Calvi, venendo poi a sua volta assassinata.\nLe dichiarazioni sull'omicidio.\nCasillo mor\u00ec a Roma il 29 gennaio 1983 insieme a Mario Cuomo, poich\u00e9 vittima di un'autobomba nascosta nella sua automobile. Casillo mor\u00ec sul colpo, Mario Cuomo invece sopravvisse ma rimase mutilato degli arti inferiori. Il 2 febbraio 1984 la donna di Casillo, Giovanna Matarazzo verr\u00e0 ritrovata in un blocco di cemento, uccisa probabilmente a causa delle sue dichiarazioni al magistrato Carlo Alemi rispetto al collegamento tra la morte di Casillo e l'omicidio di Roberto Calvi, perpetrato secondo la donna e secondo i pentiti dallo stesso Casillo. A creare confusione circa le dinamiche dell'attentato furono i collaboratori di giustizia della NCO: Giovanni Pandico, Pasquale Barra (entrambi rivelatisi poi calunniatori di Enzo Tortora), Mauro Marra, Pasquale D'Amico e Claudio Sicilia (quest'ultimo membro della Banda della Magliana), nonch\u00e9 alcuni fedelissimi del boss di Ottaviano. Difatti in assenza di Raffaele Cutolo, oramai detenuto in regime di isolamento nel Carcere dell'Asinara, Casillo era divenuto il nuovo capo della NCO. L'organizzazione criminale, in quel frangente privata del suo capo primordiale, decimata dagli arresti e di li a poco colpita dalle accuse dei collaboratori di giustizia, stava vivendo le sue fasi terminali; Casillo si sarebbe dunque adoperato per ricostituirne l'influenza ed il potere prima di essere vittima dell'attentato. A tal proposito si registrano le dichiarazioni di alcuni collaboratori di giustizia:\nRaffaele Cutolo, accusato quale mandante dell'omicidio dai pentiti Barra e Pandico, dichiar\u00f2 alla corte la propria innocenza, e confid\u00f2 anch'egli di aver appreso da voci confidenziali che si era trattato di un incidente, pur lanciando il dubbio che la morte di Casillo potesse essere persino opera dei servizi segreti italiani. La bomba era infatti esplosa nelle vicinanze di una sede dei servizi segreti, e Casillo era munito di una tessera dei servizi con cui, bench\u00e9 latitante, entrava ed usciva dalle carceri italiane per comunicare con gli altri affiliati. Circostanza di cui era stato testimone lo stesso Cutolo durante le accertate trattative tra Stato e camorra per la liberazione dell'assessore Ciro Cirillo, nei giorni in cui il suo amico Enzo Casillo lo raggiungeva in carcere accompagnato dagli uomini dei servizi segreti italiani:\n\"Signor Presidente desidero dire che io sono in carcere da 26 anni, ultimamente ho preso qualche 10 ergastoli, quindi la mia vita deve finire in carcere, ma non desidero pagare per la morte dell'amico mio pi\u00f9 caro...comunque. Vi ripeto, tutti mi hanno detto che \u00e8 stato un incidente, se poi \u00e8 un omicidio dovreste domandare ad un certo apparato dello Stato, che gli ha rilasciato la tessera dei servizi segreti, e bench\u00e9 latitante entrava in tutte le carceri italiane. Per\u00f2 tutti mi hanno detto che \u00e8 stato un incidente.\" (Raffaele Cutolo al processo per l'omicidio di Vincenzo Casillo del 19/12/1988)In sintesi, per la magistratura la tesi dell'attentato maturato in seno alla stessa NCO per volont\u00e0 di Cutolo non fu credibile, cos\u00ec come la tesi dell'incidente, avvalorata dallo stesso Cutolo semplicemente perch\u00e9, non essendo il boss di Ottaviano un collaboratore di giustizia, se ne era sempre ben guardato dal produrre dichiarazioni che avrebbero potuto incriminare qualcuno, amico o nemico che fosse. \u00c8 difatti noto che le poche notizie sensibili rivelate da Cutolo hanno sempre riguardato persone defunte contro cui la magistratura nulla avrebbe potuto e che nessun altro avrebbero coinvolto:\"\u00abLo so, \u00e8 paradossale che io possa parlare solo dei morti e quindi qualcuno potrebbe anche accusarmi di mentire visto che dall'altra parte nessuno pu\u00f2 replicare\u00bb\". (Raffaele Cutolo al processo per l'omicidio di Mino Pecorelli del 09/10/1998).La verit\u00e0 giunse anni dopo, nei giorni del pentimento dei boss Pasquale Galasso e Carmine Alfieri, i capi indiscussi della cosiddetta Nuova Famiglia, i famigerati nemici di Cutolo. Entrambi riportarono la medesima versione degli eventi ed entrambi furono ritenuti attendibili essendosi autoaccusati dell'omicidio. In pratica, Galasso ed Alfieri confermarono il fatto che l'omicidio Casillo avesse posto la parola fine alla NCO di Raffaele Cutolo, bench\u00e9 in principio tale omicidio fosse stato partorito dalla loro stessa collera, essendo entrambi assetati di vendetta per l'assassinio dei rispettivi fratelli, commissionato mesi prima da Cutolo per punire il rifiuto di Galasso ed Alfieri di associarsi alla NCO.\nPer l'esattezza fu Galasso a gestire l'intera faccenda, Alfieri aveva in parte gi\u00e0 colmato la sua sete di vendetta mesi prima, quando i suoi uomini uccisero uno degli esecutori materiali dell'omicidio di suo fratello. Galasso invece era ossessionato dal desiderio di vendicare il fratello morto appena poche settimane prima, e non potendo colpire direttamente Cutolo che era carcerato, decise a tutti i costi di uccidere Casillo, l'uomo pi\u00f9 importante rimasto a capo dei cutoliani, nonch\u00e9 ritenuto l'esecutore materiale dell'omicidio di suo fratello Nino. I due pentiti raccontano di aver corrotto un uomo di punta della NCO, tale Giuseppe Cillari, che divenne il loro infiltrato all'interno dell'organizzazione rivale, la cui missione primaria consisteva nel consegnargli la testa di Enzo Casillo. Impresa ardua visto che il Casillo si era appositamente stabilito a Roma dove godeva della protezione dei politici, dei malavitosi e dei servizi segreti. Inoltre il Cillari fu colto da ripensamento quando seppe che Enzo Casillo era stato l'esecutore materiale dell'omicidio di Roberto Calvi, su commissione della mafia e attraverso il clan Nuvoletta, con cui lo stesso Casillo stava tessendo una nuova alleanza.\nA detta di Galasso, Pinuccio Cillari aveva acconsentito a tradire i suoi compari poich\u00e9 riteneva che oramai la NCO fosse destinata a scomparire, ma quando si accorse che Casillo stava riguadagnando terreno e che aveva addirittura la mafia alle spalle cominci\u00f2 a tentennare. A quel punto Galasso pass\u00f2 alle minacce, se Cillari non gli avesse consegnato Casillo la sua famiglia sarebbe stata oggetto di rappresaglie da parte della Nuova Famiglia. Cillari non ebbe scelta, anche se non gli fu facile compiere la sua missione poich\u00e9 Casillo andava sempre in giro circondato da molti scagnozzi. L'occasione giusta si present\u00f2 quando Enzo Casillo chiese a Cillari di acquistargli un'autovettura. Galasso colse l'opportunit\u00e0 al volo e forn\u00ec a Cillari i soldi per comperare l'auto, una Golf. La stessa vettura che prima di essere consegnata alla vittima fu imbottita di esplosivo e dove Vincenzo Casillo trov\u00f2 la morte. Stranamente anche secondo questo racconto l'auto sarebbe stata acquistata ed imbottita di esplosivo a \"Salerno\". Nel luglio del 1993, il pentito Pasquale Galasso ha riferito inoltre che il tritolo per l'attentato gli fu fornito dalla mafia[23], che probabilmente, in simbiosi con i servizi segreti, intendeva liberarsi del testimone pi\u00f9 scomodo circa la morte di Roberto Calvi e la trattativa Stato-camorra per la liberazione dell'assessore Cirillo. Per l'omicidio Casillo sono stati condannati all'ergastolo Ferdinando Cesarano e Pasquale Galasso."}
{"id": "2897064", "revid": "121837", "url": "https://it.wikipedia.org/wiki?curid=2897064", "title": "Complesso della nube di Rho Ophiuchi", "text": ""}
{"id": "2897067", "revid": "182193", "url": "https://it.wikipedia.org/wiki?curid=2897067", "title": "VareseNews", "text": "VareseNews \u00e8 la prima testata giornalistica on-line nata in provincia di Varese, registrata presso il Tribunale di Varese. Fondata nel 1997, \u00e8 stata tra le prime testate on-line d'Italia.\nVareseNews \u00e8 una delle realt\u00e0 fondatrici di \"Anso\", l'associazione nazionale dedicata alla stampa on-line, e \u00e8 promotrice del festival Glocal a Varese.\nStoria.\nVareseNews nasce nel 1997 come mensile cartaceo distribuito nelle edicole di Varese, che a sua volta aveva raccolto l'eredit\u00e0 delle riviste \"Airone Rosso\" e \"Circolino\": editrice era una societ\u00e0 cooperativa legata al circolo \"La Castellanza\", fondato nel 1988 nel rione varesino di Bosto.\nNell'autunno del 1997 iniziano i primi esperimenti sulla Rete e a dicembre VareseNews diventa un vero e proprio quotidiano on-line: il fatto fu pionieristico, ch\u00e9 nel web italiano del tempo l'unica esperienza di rilievo era quella di \"Repubblica.it\", edizione digitale de \"La Repubblica\".\nNel 1999 nasce il marchio Vareseweb, che successivamente dar\u00e0 il nome alla societ\u00e0 che gestisce il quotidiano on line e tutte le attivit\u00e0 correlate.\nNel 2001 Vareseweb allarga il suo assetto societario, adottando un nuovo progetto con un taglio sempre pi\u00f9 legato al territorio, alla comunit\u00e0 e alle problematiche sociali e culturali.\nNel 2004 nasce \"Anche Io\" un evento che la redazione organizza ogni anno per incontrare i suoi lettori, consolidando il ruolo della community. Ad \"Anche Io\" hanno partecipato membri di spicco della cultura e della politica locali e nazionale, come Roberto Maroni, Concita De Gregorio, Curzio Maltese, Alberto Contri, Cecco Vescovi, Davide Van de Sfroos e i Sottotono.\nNel 2007 il giornale si amplia creando la web-tv \"VareseNews TV\".\nNel mese di marzo 2007, nella classifica pubblicata da L'Espresso e basata su dati Audiweb, VareseNews figurava tra i primi 10 media on-line d'Italia, dietro a testate nazionali come Repubblica.it, il Corriere.it, ilSole24ore.com.\nDal 2008 VareseNews apre anche il network di blog indipendenti VaresePolitica, che ospita i blog di politici di spicco della Regione Lombardia: Giuseppe Adamoli, Mario Agostinelli, Mario Airaghi, Graziano Maffioli, Daniele Marantelli e Paolo Rossi. Successivamente il network della \"blogosfera\" del giornale si arricchisce di blog legati a diversi temi e voci del territorio.\nNel 2012 VareseNews ha dato vita al festival di giornalismo GLocal, che ogni anno porta a Varese voci qualificate del mondo del giornalismo e della comunicazione, spettacoli teatrali ed altri eventi, con una formula articolata sin dalla prima edizione su quattro giorni. Tra le realt\u00e0 ospitate dalle diverse edizioni del festival c'\u00e8 anche l'Archivio Diaristico Nazionale.\nNel 2020 viene lanciato il network \"V2 media\", che vede VareseNews quale capofila di una rete di quattro quotidiani online basati nel Varesotto, in Brianza, nell'Altomilanese e nel Piemonte orientale.\nStruttura del giornale.\nI contenuti del quotidiano VareseNews non si fermano alla cronaca del territorio.\nOltre che per aree tematiche, il giornale \u00e8 suddiviso per aree geografiche: Italia/Mondo, Lombardia, Insubria, Varese laghi, Gallarate/Malpensa, Busto Arsizio/Altomilanese, Saronno/Tradate.\nEditore.\nIl giornale \u00e8 edito da \"Vareseweb\"."}
{"id": "2897072", "revid": "110157", "url": "https://it.wikipedia.org/wiki?curid=2897072", "title": "L\u00e1zn\u011b Tou\u0161e\u0148", "text": "L\u00e1zn\u011b Tou\u0161e\u0148 (in tedesco \"Tauschin\") \u00e8 un comune mercato della Repubblica Ceca facente parte del distretto di Praha-v\u00fdchod, in Boemia Centrale.\nGeografia fisica.\nIl paese si estende sulla riva sinistra del fiume Elba, ad un'altitudine di 177 m s.l.m.\nStoria.\nLa prima menzione scritta del paese risale al 1293, ma sono state rinvenute fonti risalenti al 3000 a.C. Il luogo servito come guardia del Elbfurt, che giaceva sulla strada sale. Nel XIII secolo apparteneva al feudo del re Arrigo VII. Sotto il regno di Giovanni di Lussemburgo il paese pass\u00f2 nelle mani dei signori von Michalovitz. Carlo IV, durante la sua permanenza qui, espresse il suo pensiero religioso, che trascrisse poi nelle sue memorie. Durante le guerre hussite, la citt\u00e0 fu assediata da Jan \u017delivsk\u00fd e poi occupata dagli eserciti di Praga. Nel 1468 la citt\u00e0 pass\u00f2 nelle mani del re di Boemia Giorgio di Pod\u011bbrady, i cui figli la vendettero nuovamente. Agli inizi del XVI secolo la citt\u00e0 fu acquistata dal sindaco di Praga Jan Pasek, al quale si deve la costruzione del castello rinascimentale, piantagioni di vigneti, che aiutarono l'economia locale, giardini di luppolo e stagni. Nel 1547, il paese pass\u00f2 di nuovo nelle mani della corona e questa volta il proprietario era l'imperatore Ferdinando I. Durante la guerra dei trent'anni gli svedesi saccheggiarono e distrussero il comune. Solo alla fine del XVII secolo, quando il paese fin\u00ec nelle mani della famiglia Waldstein, inizi\u00f2 una lenta ripresa. Nel 1979 fu proclamata citt\u00e0. Nel 2006 c'\u00e8 stato il rinnovo dello status di \"M\u011bstys\".\nIstruzione.\nLa prima scuola fondata nella citt\u00e0 risale al 1661. La scuola attuale \u00e8 stata costruita nel 1787 sul sito della precedente su richiesta personale dell'imperatore Giuseppe II. Nel 1971 \u00e8 stata fornita di attrezzature quali il sistema di riscaldamento e la palestra. Nel 2006 c'\u00e8 stata la ristrutturazione definitiva (soprattutto della facciata), particolarmente costosa. Nell'anno 2010 la scuola elementare registra 174 studenti."}
{"id": "2897077", "revid": "54193", "url": "https://it.wikipedia.org/wiki?curid=2897077", "title": "SEIS", "text": ""}
{"id": "2897080", "revid": "54193", "url": "https://it.wikipedia.org/wiki?curid=2897080", "title": "EHEA", "text": ""}
{"id": "2897081", "revid": "288300", "url": "https://it.wikipedia.org/wiki?curid=2897081", "title": "It\u00e1lia", "text": ""}
{"id": "2897082", "revid": "54193", "url": "https://it.wikipedia.org/wiki?curid=2897082", "title": "European higher education area", "text": ""}
{"id": "2897083", "revid": "287204", "url": "https://it.wikipedia.org/wiki?curid=2897083", "title": "ECTS", "text": ""}
{"id": "2897084", "revid": "486946", "url": "https://it.wikipedia.org/wiki?curid=2897084", "title": "ABe 4/4 II", "text": ""}
{"id": "2897086", "revid": "52306989", "url": "https://it.wikipedia.org/wiki?curid=2897086", "title": "ABe 4/4 III", "text": ""}
{"id": "2897087", "revid": "61051", "url": "https://it.wikipedia.org/wiki?curid=2897087", "title": "Aeroporto internazionale di Phnom Penh", "text": ""}
{"id": "2897089", "revid": "547034", "url": "https://it.wikipedia.org/wiki?curid=2897089", "title": "Danza di nudi", "text": "La Danza di nudi \u00e8 un affresco con ampie porzioni a secco di Antonio del Pollaiolo, databile al 1475 circa e conservato a Villa La Gallina ad Arcetri (Firenze). \nStoria.\nI fratelli Jacopo e Giovanni Lanfredini furono due costanti sostenitori di Antonio del Pollaiolo. Questi due potenti banchieri, diplomatici e amici dei Medici, si erano ad esempio fatti garanti del giovane Antonio, soprattutto Jacopo, per la \"Croce del Tesoro di San Giovanni\" oppure per sollecitare il pagamento all'artista dei candelieri realizzati per il Duomo di Pistoia nel 1462. Fu probabilmente Jacopo, che si definiva affezionato ad Antonio \"come a fratello\", a suggerirlo a Piero il Gottoso per la realizzazione delle tre tele erculee di Palazzo Medici.\nVerso il 1465 i due fratelli Lanfredini incaricarono il Pollaiolo di decorare il salone al pian terreno della loro villa suburbana con un ciclo di \"Nudi danzanti\", un omaggio alla cultura classica fiorentina, con figure che citano numerosi esempi antichi. Il ciclo di affreschi occupa solo una parte delle pareti, per cui si \u00e8 pensato che potesse essere stato interrotto. \nI dipinti, che creavano un'atmosfera gioiosa e paganeggiante, ricordando l'ebbrezza del ballo sfrenato dei \"Canti carnascialeschi\", vennero probabilmente imbiancate molto presto, forse gi\u00e0 all'epoca delle predicazioni di Girolamo Savonarola, di cui i Lanfredini furono seguaci, tanto che il Vasari ne ignor\u00f2 l'esistenza, come per altro fece per altri affreschi in ville fiorentine. A tal proposito sono pertinenti le parole pronunciate dal Savonarola durante un discorso:\nLa figura femminile venne addirittura coperta con uno strato di pece. L'affresco fu scoperto solo nel 1897 dal conte Paolo Galletti nella sala dove anni prima era stata aperta una porta che purtroppo aveva inconsapevolmente distrutto una parte delle pitture. \nDescrizione e stile.\nSecondo le consuetudini iconografiche dell'epoca il dipinto era probabilmente concepito come un finto arazzo, con scritte di corredo; nei tondi si trovano raffigurazioni di fiori e frutta. \nNonostante lo stato di conservazione non sia ottimale, dovuto anche alla tecnica che prevedeva ampie parti a secco, quanto rimane riesce ancora a dare un'idea della potenza dell'opera, il cui movimento frenetico non pu\u00f2 che essere opera del migliore specialista della \"linea funzionale\" (espressione di Roberto Longhi per indicare i contorni vibranti che trasmettono l'idea di movimento), tanto che il ciclo \u00e8 unanimemente considerato dalla critica come il pi\u00f9 importante complesso di iniziazione dionisiaca del XV secolo.\nLe cinque figure superstiti sono composte in scorci difficili e arditi, con un'infallibile incisivit\u00e0 del segno. Le anatomie sono asciutte e generano una tensione dinamica grazie ai ritmi della linea di contorno. La spazialit\u00e0 \u00e8 piatta e si sviluppa tutta in primo piano, sul modello della pittura vascolare antica. \nStraordinaria \u00e8 la somiglianza tra l'ultimo satiro della serie e il \"Satiro danzante\" in bronzo, copia romana di un originale greco, conservato nel Museo di Mazara del Vallo, una cui simile effigie era stata forse vista dal Pollaiolo su un rilievo di un sarcofago o sul cammeo del I secolo a.C. gi\u00e0 nelle collezioni medicee ed oggi al Museo archeologico nazionale di Napoli."}
{"id": "2897091", "revid": "36426", "url": "https://it.wikipedia.org/wiki?curid=2897091", "title": "Nudi danzanti", "text": ""}
{"id": "2897093", "revid": "36426", "url": "https://it.wikipedia.org/wiki?curid=2897093", "title": "Danza di ignudi", "text": ""}
{"id": "2897094", "revid": "36426", "url": "https://it.wikipedia.org/wiki?curid=2897094", "title": "Ignudi danzanti", "text": ""}
{"id": "2897097", "revid": "61051", "url": "https://it.wikipedia.org/wiki?curid=2897097", "title": "Siem Reap-Angkor International Airport", "text": ""}
{"id": "2897105", "revid": "288300", "url": "https://it.wikipedia.org/wiki?curid=2897105", "title": "Matthew Elliott", "text": ""}
{"id": "2897109", "revid": "438678", "url": "https://it.wikipedia.org/wiki?curid=2897109", "title": "Emiciclo (L'Aquila)", "text": "L'Emiciclo, per esteso Palazzo dell'Emiciclo e anche noto come Palazzo dell'Esposizione, \u00e8 un complesso monumentale dell'Aquila, sede del Consiglio regionale dell'Abruzzo.\nStoria.\nL'area compresa dentro le mura dell'Aquila a sud dell'attuale Viale Luigi Rendina \u2014 storicamente suddivisa nei locali di Monticchio, Fontecchio e Fossa \u2014 rimase quasi interamente inedificata per diversi secoli dopo la fondazione della citt\u00e0. Gli unici edifici di cui si ha debole documentazione sono le scomparse chiese di Sant'Andrea, di Santa Maria a Graiano e di Santa Maria ai Quattro Coronati.\nSolo a partire dal 1606, su proposta di Francesco Vastarini, frate cappuccino nonch\u00e9 celebre studioso e predicatore, venne ipotizzata la costruzione di una sede dell'ordine dei frati minori cappuccini da realizzarsi dentro le mura, in contrapposizione al convento di San Giuseppe \"extra moenia\", fondato nel 1540 da Matteo di Leonessa. Il Vastarini acquist\u00f2 un vasto appezzamento di terreno al margine settentrionale del locale di Monticchio e, nel 1610, cominci\u00f2 la realizzazione della struttura su progetto di padre Bernardo Romano. \nIl complesso fu intitolato all'arcangelo Michele e consisteva in una chiesa, con facciata a coronamento orizzontale, affiancata a sud dal convento; quest'ultimo era di forma quadrangolare con cortile al centro e si strutturava su due livelli con ambienti di servizio al piano terra e 45 camere per i religiosi al primo piano. Alle spalle del complesso, verso la cinta muraria, si stagliava un'area di orti e campi coltivati gestita dagli stessi frati cappuccini.\nNel 1866, in seguito all'Unit\u00e0 d'Italia, la residenza fu soppressa; i cappuccini si trasferirono poi, sul finire del secolo, nel complesso di Santa Chiara a Borgo Rivera, mentre il convento di San Michele divenne dapprima sede della Guardia di Finanza e, nel 1885, pass\u00f2 nelle mani dell'amministrazione comunale che decise di localizzarci l'Esposizione Regionale.\nLa riconversione del complesso avvenne nel 1888 su progetto dell'architetto Carlo Waldis che, nell'ambito di una complessa e lunga riqualificazione urbanistica dell'intera area meridionale della citt\u00e0, realizz\u00f2 l'attuale caratteristica facciata ad esedra porticata in corrispondenza dei giardini della Villa comunale. \nIl complesso ospit\u00f2 l'Esposizione del 1903 e, nei decenni successivi, tutte le principali mostre ospitate in citt\u00e0. Tra il 1929 e il 1932 il palazzo fu affiancato dalla Casa del Balilla realizzata in stile monumentalista su progetto di Luigi Cardilli e Vincenzo Di Nanna.\nNel dopoguerra, con la costituzione delle regioni d'Italia, si rese necessario individuare una sede idonea ad ospitare gli uffici. Nel 1971 la giunta regionale si riun\u00ec nella sua prima seduta all'interno del Palazzo della Prefettura; nei mesi successivi, anche in virt\u00f9 dei moti dell'Aquila, l'assemblea si riun\u00ec all'interno del Forte spagnolo. Infine, nel 1972, con delibera dell'assemblea legislativa, la sede venne definitivamente trasferita all'Emiciclo che \u2014 su intuizione dell'allora soprintendente Mario Moretti e dell'architetto Renzo Mancini \u2014 era stato prontamente restaurato per quello scopo. Inizialmente la sala del Consiglio fu localizzata nell'ex navata della chiesa per poi essere trasferita nel salone dell'Esposizione Regionale. Nel 1984 il complesso fu ampliato ad est con la realizzazione di nuove strutture su progetto dell'architetto Giuseppe Santoro.\nIl terremoto dell'Aquila del 2009 ha danneggiato gravemente l'intero complesso, con danni localizzati soprattutto alle estremit\u00e0 del porticato e nell'ex navata della chiesa. L'Emiciclo \u00e8 stato quindi oggetto di un radicale progetto di ricostruzione e miglioramento sismico, per un importo di circa 8,8 milioni di euro, approvato dal Consiglio regionale dell'Abruzzo nel 2012; i lavori hanno avuto inizio l'11 gennaio 2016 e si sono conclusi due anni dopo; l'Emiciclo \u00e8 stato riaperto al pubblico il 22 giugno 2018. L'intervento ha permesso la realizzazione di una nuova fondazione al di sotto del complesso e la posa in opera di 61 isolatori sismici; si tratta del primo palazzo pubblico in Italia ed uno dei primi in Europa ad adottare una soluzione antisismica di questo tipo.\nDescrizione.\nL'Emiciclo \u00e8 situato nel quarto di Santa Giusta, in Via Michele Iacobucci, adiacente ai giardini della Villa comunale. Si tratta di un vasto complesso caratterizzato dalla sovrapposizione di diversi edifici storici, la cui realizzazione \u00e8 iniziata nel XVII secolo.\nEsterno.\nLa facciata dell'Emiciclo \u00e8 rappresentata dal palazzo realizzato su progetto di Carlo Waldis sul finire del XIX secolo, caratterizzato da un ricco colonnato in stile neoclassico e di forma semicircolare, da cui il nome dell'intero complesso. Si volge ad ovest verso i giardini pubblici di cui realizza la terminazione orientale.\nIl porticato \u2014 anticipate da due insolite colonnine lapidee che, nel XIX secolo, sorreggevano le lampade dell'illuminazione pubblica \u2014 \u00e8 costituito da dodici colonne in stile ionico sostenenti un soffitto ad orditura semplice che a sua volta sorregge una vasta terrazza; \u00e8 suddiviso in due parti da un corpo centrale, impostato su quattro pilastri a base quadrate, e si conclude con due edicole, entrambe con un'aquila nel frontone. Nel mezzo delle due porzioni di porticato sono due bassorilievi: il primo \u00e8 l\"'Italia che distribuisce ai vincitori le corone\", il secondo la \"Storia che scrive i fasti che la tromba canta\". Inoltre, nella parte centrale, il marcapiano reca la dicitura \u00ab\u00bb in omaggio alla funzione di sede del Consiglio regionale dell'Abruzzo.\nIl colonnato \u00e8 anche caratterizzato, nel percorso interno, dalla presenza di sedici busti di illustri personalit\u00e0 abruzzesi, vale a dire in ordine alfabetico: Anton Ludovico Antinori, Andrea Argoli, Bernardino Cirillo, Cola dell'Amatrice, Pietro Antonio Corsignani, Giacinto De Vecchi, Leonardo Dorotea, Giacinto Dragonetti, Muzio Febonio, Carlo Franchi, Giovanni da Capestrano, Niccol\u00f2 dell'Isola, Venanzio Lupacchini, Luigi Marchesani, Giulio Mazzarino e Lucio Silla. Di questi quattordici sono rivolti verso la piazza mentre due \u2014 i busti di Dorotea e Dragonetti \u2014 sono rivolti verso l'ingresso al complesso.\nInterno.\nL'ingresso al complesso avviene tramite il corpo principale della facciata che immette direttamente in una vasta aula quadrangolare, denominata Navata, che costituisce ci\u00f2 che rimane dell'originaria chiesa di San Michele. La Navata si conclude sul fondo, verso est, con \"I giorni e le opere\", grande vetrata istoriata opera dell'artista Franco Summa e vincitrice di un apposito concorso internazionale. In essa, secondo Franco Purini si racchiudono \u00abelementi impliciti che agiscono a livello subliminale\u00bb, tra cui il rosone della basilica di Santa Maria di Collemaggio.\nAlla destra della Navata si ci immette nel chiostro, reso nuovamente accessibile nel 2018 dopo la dismissione della sala Michetti che ne occupava lo spazio. Il chiostro \u00e8 posto al centro dell'antico convento dei cappuccini: presenta una copertura vetrata e costituisce uno spazio di disimpegno per i vari ambienti che lo circondano. Dal chiostro \u00e8 possibile inoltre accedere all'ala moderna del complesso posta ad ovest dell'Emiciclo. Il chiostro si apre, al piano superiore, agli uffici di rappresentanza e, al piano inferiore, ad ambienti di servizio ed alla Sala della Biblioteca.\nDal chiostro inoltre, oltre che direttamente dall'esterno, si raggiunge la sala ipogea realizzata al di sotto della piazza del colonnato durante i lavori di ricostruzione del 2016-2018 e destinata a sostituire la precedente sala Michetti. La sala, anch'essa a semicerchio, occupa una superficie di 590 m\u00b2 e pu\u00f2 contenere 186 posti nella sua configurazione ad assemblea del Consiglio regionale dell'Abruzzo, oppure 250 posti in caso di evento aperto al pubblico.\nI sotterranei dell'ex convento dei Cappuccini, restaurati nel 2018, ospitano la Biblioteca regionale \"Giuseppe Bolino\"."}
{"id": "2897117", "revid": "1543377", "url": "https://it.wikipedia.org/wiki?curid=2897117", "title": "Lemon curd", "text": "Fruit curd o Lemon curd (letteralmente \"cagliata di limone\") \u00e8 un dessert di origine anglosassone a base di limoni, limetta, arance o lamponi. Gli ingredienti sono: \nil tutto cotto a fuoco lento fino all'addensamento, quindi raffreddato per ottenere una crema morbida, soffice e dal gusto intenso. Alcune ricette includono anche bianchi d'uovo e/o burro, e in alcuni casi addirittura fecola o latte.\nTra il XIX e XX secolo in Inghilterra, il lemon curd fatto in casa era tradizionalmente servito con pane o scones all'ora pomeridiana del t\u00e8, in alternativa alla marmellata e come ripieno per torte, pasticcini e crostate. Solitamente veniva preparato in piccole quantit\u00e0 poich\u00e9 non si mantiene bene come la marmellata, ma oggi \u00e8 possibile prolungarne la conservazione grazie alla refrigerazione o all'aggiunta di conservanti e addensanti come nel caso di prodotti commerciali.\nL'uso moderno pi\u00f9 comune del Lemon curd \u00e8 rimasto quello di consumarlo spalmato sul pane, sugli scones, i toast o i muffins. Pu\u00f2 anche essere utilizzato come aromatizzante per dolci e yogurt. Fin dal XIX secolo il Lemon-meringue pie (torta meringa al limone), fatta con lemon curd e copertura di meringa, \u00e8 stato il dolce preferito in Gran Bretagna e negli Stati Uniti.\nIl Lemon curd, rispetto alla crema e ad altri analoghi riempimenti per torte, contiene una maggiore proporzione di succo e scorze di agrumi che conferisce al dolce un aroma pi\u00f9 intenso. Inoltre le preparazioni di Lemon curd contenenti burro hanno una consistenza pi\u00f9 liscia e cremosa; creme e ripieni per torte contengono poco od addirittura niente burro ed usano amido di mais o farina per addensare. A differenza delle creme, solitamente il Lemon curd non viene consumato da solo.\nAltre varianti utilizzano agrumi diversi come Lime e mandarini, frutti esotici quali maracuja e mango e frutti di bosco quali mirtilli o more. Centinaia di varianti commerciali sono vendute in tutto il mondo.\nCi sono prove che suggeriscono che il botanico e zoologo Emile Campbell-Browne (1830-1925) avesse una ricetta molto simile inventata dal suo staff di cucina a Wigbeth, Dorset, nel 1875 e prest\u00f2 servizio a Anthony Ashley-Cooper, 7th Earl of Shaftesbury a una palla da caccia, in St Giles House, Wimborne St Giles Dorset. La sua popolarit\u00e0 \u00e8 tale che presto \u00e8 arrivato alle cucine e ai tavoli dei migliori ristoranti di Londra. "}
{"id": "2897119", "revid": "1005847", "url": "https://it.wikipedia.org/wiki?curid=2897119", "title": "Provincia di Hualgayoc", "text": "La provincia di Hualgayoc \u00e8 una provincia del Per\u00f9, situata nella regione di Cajamarca.\nGeografia antropica.\nSuddivisioni amministrative.\n\u00c8 divisa in tre distretti (comuni)"}
{"id": "2897120", "revid": "1479353", "url": "https://it.wikipedia.org/wiki?curid=2897120", "title": "Pala del cardinale del Portogallo", "text": "La Pala del cardinale del Portogallo (Santi Vincenzo, Giacomo Maggiore ed Eustachio) \u00e8 un dipinto a olio su tavola (172x179 cm) di Antonio del Pollaiolo, databile al 1466-1467 circa. Proviene dalla Cappella del Cardinale del Portogallo in San Miniato al Monte ed oggi \u00e8 conservata agli Uffizi di Firenze.\nStoria.\nLa pala decorava l'altare della cappella funebre di Giacomo del Portogallo, cardinale di Sant'Eustachio, imparentato con i reali portoghesi e morto a Firenze durante un transito nel 1459. Per lui i suoi illustri parenti chiamarono alcuni dei pi\u00f9 quotati artisti fiorentini dell'epoca per creare una cappella funebre degna del suo status regale, che viene considerata il capolavoro di quel gusto per la \"Copia et Varietas\" in voga a Firenze nei decenni centrali del secolo. Alla decorazione parteciparono i fratelli Antonio e Bernardo Rossellino, Luca della Robbia e Alesso Baldovinetti.\nLa pala d'altare venne affidata ai fratelli del Pollaiolo, anche se \u00e8 controversa l'attribuzione all'uno o all'altro. L'ipotesi prevalente vuole Antonio autore delle parti pi\u00f9 significative, quali il santo centrale, e di quelle laterali, pi\u00f9 deboli, a Piero, ma c'\u00e8 anche chi attribuisce l'intera opera a Piero.\nNel 1800 la tavola venne spostata agli Uffizi e sostituita in loco da una copia. La tecnica rivela soluzioni originali, come dimostr\u00f2 il restauro di Alessandro Cecchi del 1994: su una tavola di rovere venne apposta un'imprimitura oleosa, che riprendeva una soluzione tipica dell'arte fiamminga.\nDescrizione e stile.\nI santi Vincenzo, Giacomo Maggiore ed Eustachio sono rappresentati allineati sul primo piano. Il primo era patrono di Lisbona e del Portogallo, Giacomo era omonimo del cardinale e Eustachio alludeva al suo titolo. San Giacomo guarda verso destra, poich\u00e9 verso quel lato si trovava la tomba del cardinale.\nIl paesaggio retrostante \u00e8 visto a volo d'uccello e ricorda la pittura fiamminga coeva. Il santo centrale, Giacomo, \u00e8 leggermente avanzato e colto con naturalezza mentre si mette la mano al petto e guarda verso destra, verso la tomba del cardinale, indirizzando quindi lo sguardo dell'osservatore. Energica \u00e8 la linea del complesso panneggio di velluto che si increspa sul corpo del santo creando una densa macchia di colore cangiante, sotto la quale emerge il damasco finissimo della veste. I santi laterali sono da alcuni attribuiti alla mano di Piero, in particolare Eustachio, privo della drammaticit\u00e0 data dalla linea tipica di Antonio. La variet\u00e0 e ricercatezza dei dettagli, tipica dell'epoca, ha il culmine nelle vesti intessute di gioielli o nello straordinario cappello di san Giacomo con la conchiglia del pellegrino, poggiato sul pavimento in marmi policromi.\nLa cornice (242x235 cm) \u00e8 antica, intagliata da Giuliano da Maiano, e recante iscrizioni e lo stemma in ottone smaltato del cardinale. Sul fregio superiore si legge ; in basso i nomi dei tre santi: ."}
{"id": "2897129", "revid": "729019", "url": "https://it.wikipedia.org/wiki?curid=2897129", "title": "WTA Tour 2004", "text": "Il WTA Tour 2004 \u00e8 iniziato il 5 gennaio con il Mondial Australian Women's Hardcourts 2004 e l'ASB Classic 2004 e si \u00e8 concluso il 13 novembre con la finale del WTA Tour Championships 2004.\nIl WTA Tour \u00e8 una serie di tornei femminili di tennis \norganizzati dalla WTA. Questa include i tornei del Grande Slam (organizzati in collaborazione con la International Tennis Federation (ITF)), il WTA Tour Championships e i tornei delle categorie Tier I, Tier II, Tier III, Tier IV e Tier V.\nDicembre.\n\"Nessun evento\"\nRanking a fine anno.\nNelle due tabelle sono presenti le prime venti tenniste di entrambe le specialit\u00e0 a fine stagione."}
{"id": "2897130", "revid": "36426", "url": "https://it.wikipedia.org/wiki?curid=2897130", "title": "Pala del Cardinale del Portogallo", "text": ""}
{"id": "2897131", "revid": "36426", "url": "https://it.wikipedia.org/wiki?curid=2897131", "title": "Santi Giacomo, Vincenzo ed Eustachio", "text": ""}
{"id": "2897132", "revid": "36426", "url": "https://it.wikipedia.org/wiki?curid=2897132", "title": "Santi Vincenzo, Giacomo ed Eustachio", "text": ""}
{"id": "2897137", "revid": "287204", "url": "https://it.wikipedia.org/wiki?curid=2897137", "title": "Distretto di Dat Do", "text": "Il distretto di Dat Do (vietnamita: \"\u0110\u1ea5t \u0110\u1ecf\") \u00e8 un distretto (\"huy\u1ec7n\") del Vietnam che nel 2019 contava 73.530 abitanti.\nOccupa una superficie di 190 km\u00b2 nella provincia di Ba Ria-Vung Tau. Ha come capitale Phuoc Hai."}
{"id": "2897138", "revid": "1005847", "url": "https://it.wikipedia.org/wiki?curid=2897138", "title": "Provincia di San Marcos", "text": "La provincia di San Marcos \u00e8 una provincia del Per\u00f9, situata nella regione di Cajamarca.\nGeografia antropica.\nSuddivisioni amministrative.\n\u00c8 divisa in sette distretti (comuni)"}
{"id": "2897144", "revid": "599013", "url": "https://it.wikipedia.org/wiki?curid=2897144", "title": "Kelvin Sebwe", "text": "Carriera.\nUno dei calciatori liberiani pi\u00f9 conosciuti, ha ottenuto 73 presenze e 17 reti in Nazionale; debutt\u00f2 nel 1986 in una partita contro il Mali."}
{"id": "2897152", "revid": "36426", "url": "https://it.wikipedia.org/wiki?curid=2897152", "title": "Ufficio speciale trasporti a impianti fissi", "text": "Gli Uffici speciali trasporti a impianti fissi, noti anche attraverso l'acronimo USTIF, sono stati un gruppo di organi periferici del Ministero delle infrastrutture e dei trasporti e successivamente del Ministero delle infrastrutture e della mobilit\u00e0 sostenibili competenti in materia di sicurezza di ferrovie, filovie, metropolitane, montascale, sistemi ettometrici, sciovie, seggiovie, slittinovie e tranvie. Dipendenti dalla Direzione generale della motorizzazione civile del Dipartimento per i trasporti, la navigazione ed i sistemi informativi e statistici, gli USTIF sono stati accorpati a partire dal 1\u00b0 gennaio 2022 all'Agenzia nazionale per la sicurezza delle ferrovie e delle infrastrutture stradali e autostradali (ANSFISA).\nStoria e aspetti amministrativi.\nGli USTIF sono stati istituiti con la legge n\u00b0 870 del 1\u00ba dicembre 1986 come organi periferici del Ministero dei trasporti - Direzione generale della Motorizzazione civile e trasporti in concessione (MCTC), aventi come scopo il risanamento tecnico ed economico delle linee ferroviarie in concessione, anche in gestione commissariale governativa, e la vigilanza sulla sicurezza di esercizio dei trasporti a impianti fissi. Tali compiti fino ad allora erano di competenza degli \"uffici provinciali della MCTC\".\nSuccessivamente sono stati approvati diversi provvedimenti normativi (il pi\u00f9 importante \u00e8 il \"decreto\" del 29 settembre 2003 pubblicato sulla Gazzetta Ufficiale n.280 del 2 dicembre 2003) i quali hanno modificato le competenze.\nCon la riorganizzazione del dicastero nel 2008-2009 gli USTIF sono stati incardinati presso il \"Dipartimento per i Trasporti, la Navigazione ed i Sistemi Informativi e Statistici - Direzione Generale della Motorizzazione Civile\", da cui hanno dipeso direttamente fino al 2021.\nIl Decreto Ministeriale dell'8 agosto 2014 stabiliva che gli USTIF erano soggetti al coordinamento della \"Direzione generale per i sistemi di trasporto ad impianti fissi ed il trasporto pubblico locale\", appartenente al \"Dipartimento per i trasporti, la navigazione, gli affari generali ed il personale\".\nInfine, a cominciare dal 2022 le competenze ed il personale sono stati trasferiti all'agenzia ANSFISA, con DL 20/09/2021, n.121.\nCompetenze.\nQuesti uffici rilasciano il nulla osta all'entrata in servizio, ai fini della sicurezza, dei seguenti sistemi di trasporto realizzati ex novo o in seguito a pesanti ammodernamenti:\nPer tutte le altre tipologie di impianto rendono il parere all'Amministrazione sull'ammissibilit\u00e0 tecnica e, ove ricorra, sulla congruit\u00e0 economica degli interventi.\nSono competenti anche su progetti con \"soluzioni tecniche innovative, o comunque non gi\u00e0 favorevolmente sperimentate, ovvero comportanti deroghe alle vigenti normative tecniche\".\nIl nullaosta viene rilasciato in seguito a verifiche e prove funzionali sia sull'infrastruttura sia sul materiale rotabile.\nInoltre gli USTIF effettuano verifiche e prove funzionali periodiche alle infrastrutture e al materiale rotabile e possono revocare il nullaosta in seguito a verifiche e prove funzionali con esito negativo. Effettuano verifiche anche in seguito a incidenti riguardanti la sicurezza e la regolarit\u00e0 dei sistemi di trasporto sotto competenza dell'USTIF.\nRilasciano anche il nullaosta alla nomina del direttore o responsabile dell'esercizio di un impianto (ad esclusione delle metropolitane e tranvie) e rilasciano il nullaosta all'approvazione del regolamento di esercizio dell'infrastruttura (precedentemente elaborato dal direttore o dal responsabile dell'esercizio).\nInfine gli USTIF rilasciano il nullaosta ai fini della sicurezza per il rilascio dell'autorizzazione alla costruzione di \"strade, canali, condotte d'acqua, elettrodotti, gasdotti, oleodotti, o altre opere di pubblica utilit\u00e0 destinate ad attraversare impianti ferroviari o ad essere realizzate ad una distanza che possa creare interferenze, soggezioni o limitazioni all'esercizio ferroviario\".\nSedi.\nSecondo il decreto n.346/2014 (Capo VI, articolo 10), le competenze territoriali degli USTIF erano cos\u00ec ripartite:\nPer la regione Trentino-Alto Adige le competenze sono attribuite al Servizio Impianti a Fune e Piste da Sci (a Trento) ed all'Ufficio Trasporti Funiviari (a Bolzano)."}
{"id": "2897163", "revid": "1573940", "url": "https://it.wikipedia.org/wiki?curid=2897163", "title": "Zhuge", "text": "Zhuge (cinese semplificato: \u8bf8\u845b; cinese tradizionale: \u8af8\u845b; cinese pinyin: Zh\u016bg\u011b) \u00e8 un doppio cognome cinese. Il cognome \u00e8 sempre stato sinonimo di saggezza nella cultura cinese, grazie alla fama di Zhuge Liang."}
{"id": "2897168", "revid": "1305772", "url": "https://it.wikipedia.org/wiki?curid=2897168", "title": "Deep River", "text": "Geografia.\nIn Canada:\nIn USA:"}
{"id": "2897169", "revid": "288268", "url": "https://it.wikipedia.org/wiki?curid=2897169", "title": "USTIF", "text": ""}
{"id": "2897173", "revid": "984922", "url": "https://it.wikipedia.org/wiki?curid=2897173", "title": "Amanda Langlet", "text": "\u00c8 nota principalmente per essere stata la protagonista di due film diretti da \u00c9ric Rohmer, \"Pauline alla spiaggia\" e \"Un ragazzo, tre ragazze\".\nCarriera.\nLa sua prima apparizione importante da attrice la ha nella miniserie televisiva \"Les 400 Coups de Virginie\" diretta da Bernard Queysanne. Esordisce sul grande schermo nel 1982 recitando per Rohmer in \"Pauline alla spiaggia\" in cui interpreta un'adolescente alle prese con i primi amori. Negli anni successivi recita in alcuni film di minor successo quali \"Elsa, Elsa\" di Didier Haudepin, \"Rosette cherche une chambre\" e \"Sanguine\". Per ottenere un'altra parte importante deve aspettare fino al 1996, quando, diretta nuovamente da Rohmer, ha modo di farsi apprezzare al Festival di Berlino nel film \"Un ragazzo, tre ragazze\". In seguito appare in due film di Michel Deville, \"La Divine Poursuite\" (1997) e \"La maladie de Sachs\". Nel 2004 recita per la terza volta in un film di Rohmer, \"Triple Agent - Agente speciale\". Quella che risulta essere finora la sua ultima apparizione avviene nel 2008 nel film \"Les ins\u00e9parables\"."}
{"id": "2897176", "revid": "767487", "url": "https://it.wikipedia.org/wiki?curid=2897176", "title": "Zhuge Jin", "text": "Biografia.\nEra il fratello maggiore del famoso stratega Shu, Zhuge Liang. Aveva molta fiducia da parte di Sun Quan. Il suo compito pi\u00f9 importante era quello di intrattenere relazioni diplomatiche fra Wu e Shu. Suo figlio Zhuge Ke gli succedette, e divenne un grande generale Wu, ma in seguito fall\u00ec come reggente, portando alla rovina il clan Zhuge.\nZhuge Jin ha anche un altro figlio Zhuge Qiao, che venne adottato dal fratello Zhuge Liang e da sua moglie, Huang Yueying."}
{"id": "2897184", "revid": "123232707", "url": "https://it.wikipedia.org/wiki?curid=2897184", "title": "Indesit", "text": "La INDESIT-Industria Elettrodomestici Italiana S.p.A., nota semplicemente come Indesit, \u00e8 stata un'azienda italiana produttrice di elettrodomestici e di elettronica di consumo attiva dal 1953 al 1987, con sede a Rivalta di Torino, tra le maggiori a livello nazionale ed europeo nel proprio settore.\nDal 2016, Indesit \u00e8 un marchio di elettrodomestici prodotti dalla multinazionale statunitense Whirlpool Corporation, e di propriet\u00e0 della sua consociata europea Whirlpool EMEA S.p.A., con sede a Pero, in provincia di Milano.\nStoria.\nLa fondazione e le prime attivit\u00e0: da Spirea a Indesit (1953-1972).\nLa societ\u00e0 \"Spirea\" con capitale sociale di 1.200.000 lire, fu fondata a Torino nel 1953 su iniziativa di tre soci, il dottor Armando Campioni (1914-1998), l'ingegner Adelchi Candellero (1894-1977) e il cavalier Filiberto Gatta (1887-1961). L'impresa, che cominci\u00f2 con la produzione di frigoriferi, nel 1956 fu trasformata in societ\u00e0 per azioni, e cambi\u00f2 per due volte la denominazione sociale, dapprima in INDEL-Industria Elettrodomestici S.p.A., e successivamente in INDES-Industria Elettrodomestici S.p.A.. Il suo marchio era costituito da un ovale sormontato da uno scudo coronato nel quale viveva l'acronimo. Poco tempo dopo, la sede venne trasferita a Orbassano, in provincia di Torino, dove era stato edificato il primo grande stabilimento, entrato in funzione nel 1958, che impiegava circa 2.000 lavoratori e dove alla produzione dei frigoriferi fu affiancata quella delle lavatrici. Si cominci\u00f2 dunque a produrre con i criteri di economia di scala: bassi costi di produzione e prezzi di vendita, alti volumi produttivi.\nL'organizzazione produttiva della INDES mostr\u00f2 subito una professionalit\u00e0 manageriale diversa da quella di un imprenditore di prima generazione, e inoltre il suo avvio fu preceduto da una visita effettuata da Campioni agli stabilimenti della Ford, accompagnato da Vittorio Valletta, all'epoca manager della FIAT. Nel 1961, mor\u00ec uno dei tre soci fondatori, il cavalier Gatta, ed avvenne l'ultimo cambio di ragione sociale in \"INDESIT-Industria Elettrodomestici Italiana S.p.A.\", con capitale sociale di 1,5 miliardi di lire, di cui soci erano il Campioni e il Candellero, che assunsero le rispettive cariche di amministratore delegato e di presidente della societ\u00e0. L'azienda divenne nota semplicemente come Indesit, che rappresent\u00f2 da allora il suo marchio, e in quello stesso periodo veniva inaugurato un nuovo complesso industriale a None.\nIndesit, si colloc\u00f2 da subito tra le aziende di punta italiane produttrici di elettrodomestici, si indirizz\u00f2 a un segmento di mercato medio e offr\u00ec una gamma produttiva completa. Negli anni sessanta-settanta, periodo di maggiore espansione, l'azienda piemontese registr\u00f2 una capacit\u00e0 produttiva di 2,4 milioni di pezzi l'anno. La vendita dei prodotti veniva effettuata attraverso importanti grossisti sul territorio nazionale, e attraverso le filiali commerciali aperte all'estero che vendevano ai grossisti stranieri. Le esportazioni rappresentavano una voce importante nelle attivit\u00e0 Indesit, dato che arrivavano fino al 70%, contro una media del 50% raggiunta dalle altre aziende italiane del settore. Gli stabilimenti di Orbassano e di None, dove oltre a frigoriferi, cucine e lavatrici furono prodotti anche lavastoviglie e televisori, agli inizi degli anni settanta contarono assieme 4.200 addetti.\nIn piena espansione produttiva e commerciale, Indesit invest\u00ec nell'apertura di nuove unit\u00e0 produttive nel Mezzogiorno, con il contributo anche dell'Istituto Mobiliare Italiano, che port\u00f2 all'apertura di un complesso di otto stabilimenti a Carinaro, Gricignano di Aversa e Teverola, in provincia di Caserta, nel 1972, contribuendo in maniera decisiva nella crescita occupazionale di quell'area. I nuovi stabilimenti impiegarono inizialmente 3.500 addetti, e furono destinati alla produzione di frigoriferi, congelatori, lavatrici, piccoli elettrodomestici, compressori ermetici, radio, cinescopi per televisori e videoterminali. Nello stesso periodo fu anche lanciato il marchio \"Hirundo\", con cui fu proposta una linea nel settore bianco (frigoriferi, lavatrici e altri elettrodomestici), oltre che apparecchi nel settore bruno, come radio a transistor con marchio \"Indesit-Hirundo\".\nLa crisi e il commissariamento (1973-1986).\nNegli anni Settanta si manifestarono i primi segnali di crisi per la Indesit, che, oltre a non investire nell'innovazione di prodotto e nel rinnovo delle proprie strutture produttive, alla stessa maniera degli altri produttori nazionali del settore fu colpita da un calo delle vendite e da un problema di sovrapproduzione, poich\u00e9 subiva la concorrenza sul mercato dei produttori dell'Europa orientale, i cui prodotti, seppur a basso contenuto tecnologico, riuscivano a trovare maggiori sbocchi commerciali grazie al prezzo altamente competitivo. Nel 1974, per 6.000 dipendenti su 9.000 complessivi, l'azienda decise il ricorso alla cassa integrazione. Inoltre ad incidere in maniera piuttosto significativa sul calo di produttivit\u00e0, di fatturato e di utili dell'azienda piemontese (come del resto di tutte le realt\u00e0 italiane del settore) fu l'aumento del costo del lavoro, notevolmente cresciuto rispetto agli anni del boom economico. A livello societario si registrava l'uscita del cofondatore l'ingegner Candellero, con il Campioni che era azionista di riferimento, mentre altre quote erano possedute dalla Barclays, dalla consociata svizzera della Banca Rotschild, e da altri piccoli soci.\nNonostante alcune difficolt\u00e0, Indesit in collaborazione con SEIMART, ed attraverso un gruppo di tecnici che operava nel reparto televisori del suo stabilimento di None, brevett\u00f2 un sistema di trasmissione a colori alternativo al tedesco PAL e al francese S\u00c9CAM, denominato ISA. Nel marzo 1975, Indesit pass\u00f2 il progetto ISA alla Intensa S.p.A., societ\u00e0 creata da GEPI, allo scopo di far aderire tutte le aziende italiane che fabbricavano televisori, le quali avrebbero visto ridurre i costi per i diritti brevettuali, naturalmente pi\u00f9 elevati per il PAL e il SECAM. RAI e Istituto per le Poste effettuarono prove sperimentali sugli apparecchi dotati di sistema ISA, ma nell'aprile 1975, il Consiglio superiore delle Telecomunicazioni stabil\u00ec l'adozione del sistema tedesco per l'introduzione della televisione a colori in Italia, avvenuta nel 1977.\nNel 1977, Indesit chiuse il bilancio con un passivo di 1,3 miliardi di lire, e fu perci\u00f2 costretta a rincarare i prezzi dei suoi prodotti per compensare le perdite: questa strategia riport\u00f2 l'utile in positivo (2 miliardi), ma caus\u00f2 anche un calo delle vendite. A partire dal 1979 furono attuate nuove scelte produttive e investimenti nell'innovazione (con questi ultimi che videro la produzione delle prime lavatrici totalmente elettriche), nonch\u00e9 nuove scelte commerciali puntando sul segmento di mercato di fascia medio-alta. In quello stesso anno, Indesit rientr\u00f2 in Confindustria, da cui era uscita nel 1957. Tuttavia, questi investimenti si rivelarono insufficienti, poich\u00e9 l'azienda torn\u00f2 a registrare forti perdite e crisi di liquidit\u00e0, e nel 1980, Campioni lasci\u00f2 la conduzione dell'azienda che affid\u00f2 a Mario Nobili, nominato nuovo amministratore delegato. La nuova dirigenza chiese ed ottenne dal Tribunale di Torino l'ammissione alla procedura di amministrazione controllata, a seguito del parere favorevole espresso dai fornitori, con cui l'azienda aveva debiti per 204 miliardi di lire.\nNel 1981, fu attuata la ristrutturazione aziendale con la creazione di tre divisioni produttive (componentistica, elettrodomestici, elettronica), e furono avviati contatti con la Emerson di Firenze e la Voxson di Roma per la nascita di un consorzio commerciale tra le tre aziende. Mentre ripartiva la produzione di elettrodomestici, rimaneva bloccata quella di elettronica di consumo, la cui divisione impiegava 1.800 addetti (tutti in cassa integrazione), e questo progetto che serviva per farla ripartire, fu bocciato dal Ministero dell'Industria, e perci\u00f2 fu costituita la Indesit Elettronica Sud S.p.A., con capitale sociale di 200 milioni di lire, allo scopo di farvi confluire i dipendenti in cassa integrazione e gli stabilimenti delle tre aziende in difficolt\u00e0. Quest'altra iniziativa che vedeva Indesit come capofila non ebbe alcun seguito, e l'azienda piemontese che migliorava la propria situazione finanziaria, nel 1983 usc\u00ec dall'amministrazione controllata. Per il monte debiti di 150 miliardi di lire con i fornitori fu praticamente fu decisa la sua conversione in azioni, e grazie a questa operazione i fornitori entrarono nell'azionariato dell'azienda. Tra questi fornitori-creditori figuravano grandi imprese come l'Italsider e la Magona. Nel consiglio di amministrazione di Indesit fecero ingresso nel 1984 nuovi soci, sia italiani che stranieri, ed il capitale sociale fu aumentato da 21 miliardi di lire a 74 miliardi. Abortito il progetto con Emerson e Voxson, per far uscire il ramo elettronico da questa \"impasse\", nello stesso anno assieme alla finanaziaria pubblica REL e alla Zanussi Elettronica, costitu\u00ec la S\u00e8leco, di cui Indesit fu socio di minoranza con una quota del 5,74%.\nL'uscita dalla crisi di Indesit fu per\u00f2 di breve durata, poich\u00e9 nel 1984 registr\u00f2 una perdita di 106 miliardi di lire. Nel 1985, Campioni, che rimaneva socio di maggioranza col 52% delle quote, torn\u00f2 a ricoprire la carica di presidente e affid\u00f2 l'azienda ad un nuovo amministratore delegato, l'ingegner Franco Passi, succeduto al dimissionario Nobili. Il personale, a causa di consistenti esuberi, era ridotto ad appena 6.000 dipendenti, dei quali 4.000 in cassa integrazione. Nello stesso periodo, il 65% della Indesit Elettronica venne ceduto alla Olivetti. La situazione di crisi dell'azienda fu pi\u00f9 gravosa rispetto agli inizi del decennio in cui era entrata in amministrazione controllata, e dunque irreversibile, perci\u00f2 al fine di evitare il fallimento fu dichiarato lo stato di insolvenza ed ottenuta l'ammissione alla Legge Prodi dal Tribunale di Torino, con l'allora ministro dell'Industria, Renato Altissimo, che nomin\u00f2 commissario straordinario il dottor Giacomo Zunino.\nLa nuova gestione commissariale di Indesit avvi\u00f2 un piano triennale di risanamento per il 1987-89, approvato dal CIPI, ma gi\u00e0 nel 1986 l'azienda aument\u00f2 la sua produzione e al contempo ridusse le passivit\u00e0.\nIl marchio Indesit: dalla Merloni Elettrodomestici a Whirlpool Corporation (1987-2016).\nNel settembre 1987, il commissario Zunino avvi\u00f2 la trafila di vendita della Indesit, mettendo all'asta, con un prezzo minimo di 44 miliardi di lire, una parte degli stabilimenti di None e di Teverola, i relativi magazzini, le consociate di assistenza e progettazione, e quelle commerciali estere. All'asta fallimentare parteciparono due aziende, De'Longhi e Merloni Elettrodomestici: i beni aziendali messi all'asta passarono al Gruppo di Fabriano, produttore di elettrodomestici con il marchio Ariston e per conto terzi. I dipendenti passati alla Merloni furono 2.800.\nNel 1990, avvenne la fusione per incorporazione di Indesit S.r.l. nella Merloni Elettrodomestici, divenendo cos\u00ec un marchio del Gruppo. Dopo il passaggio all'azienda marchigiana, il marchio Indesit recuper\u00f2 il proprio prestigio sul mercato nazionale ed estero degli elettrodomestici, e per questa ragione, fu decisa la modifica della ragione sociale di Merloni Elettrodomestici in Indesit Company, avvenuta nel 2005.\nNel 2014, Indesit Company viene ceduta alla Whirlpool Italia Holdings S.r.l., consociata italiana della multinazionale statunitense Whirlpool Corporation, che acquisisce il 60,4% delle sue azioni. Due anni pi\u00f9 tardi, nel 2016, avviene la fusione tra Whirlpool Europe S.r.l. ed Indesit Company, che porta alla creazione di Whirlpool EMEA S.p.A.\nInformazioni e dati.\nLa INDESIT-Industria Elettrodomestici Italiana S.p.A., con sede legale a Rivalta di Torino, in provincia di Torino (dopo gli anni ottanta), e 15 stabilimenti di produzione a Orbassano e None, in provincia di Torino, e a Carinaro, Gricignano d'Aversa e Teverola, in provincia di Caserta, produceva elettrodomestici, apparecchi di elettronica di consumo e componenti elettronici.\nFino al 1979 era il secondo produttore nazionale di elettrodomestici dopo Zanussi, e deteneva una quota di mercato a livello nazionale del 17%. Nella seconda met\u00e0 degli anni ottanta tale quota scese al 7%, mentre a livello europeo era attestata al 4%. Nel 1980, l'azienda contava 11.331 dipendenti, cifra ridotta a 6.115 del 1986, di cui 4.313 in cassa integrazione. All'estero era presente con cinque filiali commerciali in Francia, Gran Bretagna, Paesi Bassi, Spagna e Stati Uniti. Il 75% della sua produzione era destinata ai mercati esteri, dei quali i pi\u00f9 importanti erano quelli di Francia e Gran Bretagna.\nNonostante la crisi e il ridimensionamento produttivo (ridotto a 500.000 pezzi annuali), Indesit nel 1986 risultava essere il quinto produttore nazionale di elettrodomestici. Nel 1984, il suo fatturato \u00e8 stato di 280 miliardi di lire.\nDal 2016, Indesit \u00e8 un marchio di propriet\u00e0 di Whirlpool EMEA S.p.A., con sede a Pero, in provincia di Milano, consociata europea della multinazionale statunitense Whirlpool Corporation, con il quale vengono commercializzati gli elettrodomestici prodotti dalla medesima azienda."}
{"id": "2897190", "revid": "1543377", "url": "https://it.wikipedia.org/wiki?curid=2897190", "title": "Zhuge Shang", "text": "Lui e suo padre difesero Chengdu quando Sima Zhao e Deng Ai vennero ad invaderla. Zhuge Zhan si suicid\u00f2 rompendosi il collo e Shang, vedendolo, fece lo stesso, rifiutando di sottomettersi al regno Wei."}
{"id": "2897191", "revid": "224230", "url": "https://it.wikipedia.org/wiki?curid=2897191", "title": "Comportamento concludente", "text": ""}
{"id": "2897195", "revid": "1305772", "url": "https://it.wikipedia.org/wiki?curid=2897195", "title": "Mattmark", "text": ""}
{"id": "2897206", "revid": "125300587", "url": "https://it.wikipedia.org/wiki?curid=2897206", "title": "Diffusione dinamica della luce", "text": "La diffusione dinamica della luce (nota anche come spettroscopia a correlazione di fotoni o diffusione quasi elastica della luce) \u00e8 una tecnica che nella fisica pu\u00f2 essere utilizzata per determinare il profilo della distribuzione di piccole particelle in sospensione o polimeri in soluzione. Pu\u00f2 anche essere usata per sondare il comportamento di fluidi complessi come le soluzioni di polimero concentrato.\nDescrizione.\nQuando la luce colpisce le piccole particelle si disperde in tutte le direzioni (dispersione di Rayleigh) purch\u00e9 le particelle siano piccole rispetto alla lunghezza d'onda (al di sotto dei 250 nm). Se la sorgente di luce \u00e8 un laser, e perci\u00f2 monocromatica e coerente, allora si osserva nell'intensit\u00e0 di dispersione (\"scattering\") una fluttuazione dipendente dal tempo. Queste fluttuazioni sono dovute al fatto che le piccole molecole nelle soluzioni sono sottoposte al moto browniano e cos\u00ec la distanza tra gli spargimenti (\"scatterers\") nella soluzione \u00e8 in continua evoluzione nel tempo. Questa luce diffusa viene sottoposta a un'interferenza o costruttiva o distruttiva da parte delle particelle circostanti e all'interno di questa fluttuazione di intensit\u00e0 le informazioni sono contenute riguardo alla scala del tempo del movimento degli spargimenti (\"scatterers\").\nCi sono diversi modi per ricavare informazioni dinamiche sul movimento delle particelle nella soluzione per mezzo del moto browniano. Uno di questi metodi \u00e8 la dispersione dinamica della luce, noto anche come diffusione quasi elastica della luce. Le informazioni dinamiche delle particelle vengono derivate da un'autocorrelazione della traccia di intensit\u00e0 registrata durante l'esperimento. La seconda curva di autocorrelazione dell'ordinamento \u00e8 generata dalla intensit\u00e0 della traccia come segue:\ndove formula_2 \u00e8 la funzione di autocorrelazione per un particolare vettore d'onda, formula_3, e il tempo di ritardo (\"delay\"), formula_4, e formula_5 \u00e8 l'intensit\u00e0. Nei ritardi (\"delays\") a breve tempo, la correlazione \u00e8 alta perch\u00e9 le particelle non hanno la possibilit\u00e0 di muoversi in larga misura dallo stato iniziale, nel quale si trovavano. I due segnali sono quindi sostanzialmente invariati quando vengono confrontati dopo solo un intervallo di tempo molto breve. Come i ritardi di tempo si allungano, la correlazione inizia a decadere in modo esponenziale a zero, il che significa che dopo un lungo periodo di tempo trascorso, non vi \u00e8 alcuna correlazione tra l'intensit\u00e0 di dispersione degli stati iniziale e finale. Questo decadimento esponenziale \u00e8 legato al movimento delle particelle, in particolare alla diffusivit\u00e0 di materia. Per adeguare il decadimento (vale a dire, la funzione di autocorrelazione), vengono usati i metodi numerici, basati su calcoli di distribuzioni assunte. Se il campione \u00e8 monodisperso allora il decadimento \u00e8 semplicemente un singolo esponenziale. L'equazione di Siegert riporta la seconda funzione di autocorrelazione d'ordinamento con la prima formula_6 nel modo seguente:\nDove il parametro \u03b2 \u00e8 un fattore di correzione che dipende dalla geometria e dall'allineamento del fascio laser nella sistemazione (\"setup\") della dispersione (\"scattering\") della luce. Esso \u00e8 pari a circa l'inverso del numero di Speckle (vedi modello di Speckle) dal quale la luce viene raccolta. L'utilizzo pi\u00f9 importante della funzione di autocorrelazione \u00e8 quello di determinare la dimensione.\nAnalisi dei dati.\nIntroduzione.\nUna volta che i dati di autocorrelazione sono stati generati, possono essere impiegati differenti approcci matematici per determinarli. L'analisi della dispersione (\"scattering\") \u00e8 facilitata quando le particelle non interagiscono attraverso collisioni o forze elettrostatiche tra ioni. Le collisioni tra particelle e particelle possono essere eliminate per mezzo della diluizione e gli effetti di carica vengono ridotti tramite l'utilizzo di sali, onde collassare il doppio strato elettrico.\nL'approccio pi\u00f9 semplice \u00e8 quello di trattare la prima funzione di autocorrelazione d'ordinamento per un singolo decadimento esponenziale, ovvero, appropriato per una popolazione monodispersa.\ndove \u0393 \u00e8 il tasso di decadimento. Il coefficiente di diffusione traslatorio \"Dt\" pu\u00f2 essere derivato per un singolo angolo o per un campo di variabilit\u00e0 angolare che dipende dal vettore d'onda \"q\".\ncon\ndove \u03bb \u00e8 la lunghezza d'onda del laser incidente, \"n0\" \u00e8 l'indice di rifrazione del campione e \"\u03b8\" \u00e8 l'angolo in cui il rivelatore \u00e8 posizionato rispetto alla cella campione.\nA seconda dell'anisotropia e della polidispersione del sistema, un diagramma (\"plot\") risultante di \u0393/\"q2\" vs. \"q2\" pu\u00f2 mostrare o no una dipendenza angolare. Piccole particelle sferiche non mostreranno nessuna dipendenza angolare, perci\u00f2 nessuna anisotropia. Un diagramma (\"plot\") di \u0393/\"q2\" vs. \"q2\" si tradurr\u00e0 in una linea orizzontale. Le particelle con una forma diversa da una sfera mostreranno anisotropia e quindi una dipendenza angolare quando il tracciato (plotting) di \u0393/\"q2\" vs. \"q2\". L'intercettazione sar\u00e0 in ogni caso il Dt.\nIl Dt \u00e8 spesso usato per calcolare il raggio idrodinamico di una sfera mediante l'equazione di Stokes-Einstein. \u00c8 importante notare che la dimensione determinata dalla dispersione della luce dinamica \u00e8 la dimensione di una sfera che si muove allo stesso modo del dispersore (\"scatterer\"). Cos\u00ec, per esempio, se il dispersore \u00e8 un polimero a gomitolo casuale, la dimensione determinata non \u00e8 la stessa del raggio di rotazione determinato dalla diffusione della luce statica. \u00c8 anche utile far notare che le dimensioni ottenute includeranno qualsiasi altra molecola o le molecole del solvente che si muovono insieme alle particelle. Cos\u00ec, per esempio l'oro colloidale con uno strato di tensioattivo apparir\u00e0 maggiormente per mezzo della diffusione dinamica della luce (che comprende lo strato di tensioattivo) che non tramite la microscopia elettronica a trasmissione (che non \"vede\" lo strato a causa dello scarso contrasto).\nNella maggior parte dei casi, i campioni sono polidispersi. Perci\u00f2, la funzione di autocorrelazione \u00e8 la somma dei decadimenti esponenziali corrispondenti a ciascuna specie della popolazione.\nSi \u00e8 tentati di ottenere dati per formula_6 e di invertire la precedente per estrarre \"G\"(\u0393). Dal momento che \"G\"(\u0393) \u00e8 proporzionale alla dispersione relativa di ogni specie, contiene informazioni sulla distribuzione delle dimensioni. Tuttavia, questo \u00e8 conosciuto come un problema mal posto (\"ill-posed\"). I metodi descritti di seguito (e altri) sono stati sviluppati per estrarre quante pi\u00f9 informazioni utili possibili da una funzione di autocorrelazione.\nMetodo cumulante.\nUno dei metodi pi\u00f9 comuni \u00e8 il metodo cumulante, da cui, oltre alla somma di esponenziali precedenti, ulteriori informazioni possono essere derivate circa la varianza del sistema come segue:\ndove formula_14 \u00e8 il tasso di decadimento medio e formula_15 \u00e8 il secondo indice di ordinamento della polidispersione (o un'indicazione della varianza). Un terzo indice di ordinamento della polidispersione pu\u00f2 anche essere derivato, ma questo \u00e8 necessario soltanto se le particelle del sistema sono altamente polidisperse. Il coefficiente Z di diffusione media traslazionale \"Dz\" pu\u00f2 essere ottenuto per un singolo angolo o per un campo di variazione angolare che dipende dal vettore d'onda q.\nSi deve notare che il metodo cumulante \u00e8 valido per un formula_17 piccolo e un G(\u0393) sufficientemente limitato. Si dovrebbero usare raramente i parametri oltre \u03bc3, perch\u00e9 i dati oltre misura con molti parametri in una serie di potenza di espansione render\u00e0 tutti i parametri compresi formula_14 e \u03bc2, meno precisi.\nIl metodo cumulante \u00e8 molto meno influenzato dal disturbo (\"noise\") sperimentale rispetto ai metodi descritti di seguito.\nAlgoritmo CONTIN.\nUn metodo alternativo per l'analisi della funzione di autocorrelazione pu\u00f2 essere conseguito attraverso una trasformata inversa di Laplace nota come CONTIN sviluppata da Steven Provencher. L'analisi CONTIN \u00e8 ideale per sistemi multimodali eterodispersi, polidispersi che non possono essere risolti con il metodo cumulante. La risoluzione per la separazione di due diverse popolazioni di particelle \u00e8 di circa un fattore di cinque o superiore e la differenza delle intensit\u00e0 relative tra le due diverse popolazioni dovrebbe essere inferiore a 1 : 10\u22125.\nMetodo della massima entropia.\nIl metodo della massima entropia \u00e8 un metodo di analisi che ha un grande potenziale di sviluppo. Il metodo \u00e8 utilizzato anche per la quantificazione dei dati della velocit\u00e0 di sedimentazione derivati dalla ultracentrifugazione analitica. Il metodo di massima entropia comporta una serie di passi iterativi per ridurre al minimo lo scarto dei dati idonei da quelli sperimentali e successivamente ridurre la \u03c72 dei dati adatti."}
{"id": "2897207", "revid": "767487", "url": "https://it.wikipedia.org/wiki?curid=2897207", "title": "Fran\u00e7ois-Alphonse Forel", "text": "Insieme a Wilhelm Ule ha ideato la scala Forel-Ule mentre in collaborazione con lo scienziato italiano Michele Stefano de Rossi ha sviluppato la Scala Rossi-Forel."}
{"id": "2897209", "revid": "31258023", "url": "https://it.wikipedia.org/wiki?curid=2897209", "title": "Popolo dell'Italia antica", "text": ""}
{"id": "2897211", "revid": "31258043", "url": "https://it.wikipedia.org/wiki?curid=2897211", "title": "D\u00e8i greci", "text": ""}
{"id": "2897214", "revid": "121435538", "url": "https://it.wikipedia.org/wiki?curid=2897214", "title": "Carlo Edzardo della Frisia orientale", "text": "Biografia.\nGiovent\u00f9.\nCarlo Edzardo era il quarto figlio di Giorgio Alberto della Frisia orientale e di sua moglie, Cristina Luisa di Nassau-Idstein.\nL'infanzia di Carlo Edzardo venne contraddistinta da un clima di bigottismo e profondo ascetismo pietista introdotto da suo padre, e fin da bambino egli non pot\u00e9 mai disporre liberamente di spazi aperti o di opportunit\u00e0 di auto-sviluppo. Per il fatto che tutti i suoi fratelli erano morti prima di raggiungere il primo anno di vita, il padre aveva il timore che si potesse estinguere la linea maschile della propria casata e come tale la vita di Carlo Edzardo nella giovent\u00f9 fu contraddistinta da un programma giornaliero preparato appositamente per lui dal padre al fine di dargli un assoluto rigore d'educazione.\nCarlo Edzard era appassionato di diritto romano, storia medioevale e lingua francese, ma non ricevette mai una formazione militare, pur venendo nominato dal padre all'et\u00e0 di 10 anni al grado di colonnello a capo di una propria milizia.\nL'ascesa al trono.\nIl padre di Carlo Edzardo era gravemente malato da tempo, ma si premur\u00f2 frettolosamente prima di morire di combinare il matrimonio del figlio con la principessa Sofia Guglielmina di Brandeburgo-Bayreuth che venne celebrato al castello di Berum il 25 maggio 1734.\nAppena tre settimane dopo, il 12 giugno 1734, il padre di Carlo Edzardo mor\u00ec ed egli si trov\u00f2 di fatto a dover reggere il trono senza avere mai ricevuto un'adeguata educazione in merito. La morte precoce del padre, confer\u00ec al giovane principe una cospicua eredit\u00e0 che constava tra gli altri elementi del casino di caccia in Sandhorst e del castello principesco di Berum. Egli per\u00f2 non si interess\u00f2 mai attivamente di politica e prefer\u00ec vivere separato dagli affari di stato, il che fu una delle cause della riluttanza di alcune grandi citt\u00e0 poste sotto il suo governo che si rifiutarono di rendergli omaggio alla sua ascesa al trono.\nCarlo Edzardo mor\u00ec improvvisamente il 25 maggio 1744 a soli 28 anni, quattro giorni dopo sua moglie, la principessa Sofia Guglielmina, la quale era morta dopo un aborto spontaneo, cancellando nel contempo le speranze di un erede. Le circostanze della sua morte, naturale o meno, non sono ad oggi state ancora accertate. Alla sua morte, i suoi domini passarono, per diritto ereditario, a Federico II di Prussia che pi\u00f9 tardi li inglob\u00f2 direttamente nelle dipendenze del Regno di Prussia."}
{"id": "2897217", "revid": "1573940", "url": "https://it.wikipedia.org/wiki?curid=2897217", "title": "Anhima cornuta", "text": "Il kaimichi cornuto o palamedea cornuta (Anhima cornuta ()) \u00e8 un uccello anseriforme appartenente alla famiglia Anhimidae, diffuso nelle zone tropicali umide del Sudamerica. Rappresenta l'unica specie del genere Anhima .\nDistribuzione e habitat.\nIl kaimichi cornuto ha un ampio areale che comprende la Colombia, il Venezuela, la Guyana, il Suriname, la Guyana francese, l'Ecuador, il Per\u00f9, il Brasile, la Bolivia e il Paraguay; e ormai estinto a Trinidad e Tobago.\nDescrizione.\nLa palamedea \u00e8 un uccello palustre lungo circa 80 cm sulla cui testa si innalza un lungo e sottile corno ricadente in avanti. Frequenta le paludi e le lagune spostandosi agevolmente sulle erbe acquatiche grazie al sostegno di lunghe dita.\nNella stagione degli amori vive in coppia, negli altri periodi dell'anno si muovono in piccoli gruppi formati da 4/6 individui.\nAlimentazione.\nHa un regime alimentare vegetariano. \nRiproduzione.\nLa femmina depone da 2 a 6 uova, nidificando a terra, in vicinanza a specchi d'acqua. Alla cova si dedicano entrambi i genitori."}
{"id": "2897222", "revid": "297745", "url": "https://it.wikipedia.org/wiki?curid=2897222", "title": "Enrico da Bolzano", "text": ""}
{"id": "2897224", "revid": "767487", "url": "https://it.wikipedia.org/wiki?curid=2897224", "title": "Zhuge Ke", "text": "Figlio del ministro del regno di Wu, Zhuge Jin, fratello maggiore del grande stratega del regno di Shu, Zhuge Liang. Dopo la sua morte succedette a Lu Xun. Dopo la morte dell'imperatore fondatore Sun Quan, Zhuge Ke serv\u00ec come reggente suo figlio Sun Liang, ma questa si rivel\u00f2 un totale disastro a causa della politica troppo morbida nei confronti del regno di Wei. Nel 253, nel corso di un colpo di stato, Zhuge Ke venne ucciso, insieme alla sua famiglia.\nCarriera durante il Regno di Sun Quan.\nGiovent\u00f9.\nNel 221 l'imperatore Sun Quan nomin\u00f2 suo figlio Sun Deng principe. Questi form\u00f2 un gruppo di ufficiali fedeli, composto, sia dai figli degli ufficiali di rango pi\u00f9 elevato, che altri ben noti giovani membri dell'amministrazione. I quattro pi\u00f9 importanti erano Zhuge Ke, figlio di Zhang Zhao, Zhang Xiu (\u5f35\u4f11), Gu Tan il figlio di Gu Yong, e il figlio di Chen Wu, Chen Biao. Sun Deng li tratt\u00f2 come amici, non come subordinati, per cui crebbero insieme, servendo come consiglieri di Sun Deng.\nNel 229, il nuovo segretario di Sun Deng, Hu Zong (\u80e1\u7d9c), scrisse una nota sui suoi consiglieri, in cui scrisse che Zhuge Ke era il pi\u00f9 intelligente e dotato della sua generazione. Sebbene questo fosse vero, si guadagn\u00f2 presto la reputazione di essere sconsiderato, una caratteristica che sia suo padre Zhuge Jin, sia suo zio Zhuge Liang, gli rimproveravano continuamente. In un'occasione, Zhuge Jin osserv\u00f2, \"Questo bambino pu\u00f2, sia portare grande onore al nostro clan, che distruggerlo\".\nLa campagna contro il popolo di Yue.\nDal 234, Zhuge Ke venne nominato capitano della guardia della capitale, proponendo all'imperatore un piano per sopprimere gli indigeni Yue della regione del Danyang non ancora sottomessi all'autorit\u00e0 di Wu, ancora impegnati a saccheggiare il popolo degli Han. Gli ufficiali pi\u00f9 anziani, incluso Zhuge Jin, consideravano il piano sconsiderato e costoso. Zhuge Ke, comunque, insistette sul fatto che il suo piano avrebbe avuto successo, cos\u00ec Sun Quan lo nomin\u00f2 governatore del Danyang, e gli diede pieno potere per metterlo in atto.\nUna volta giunto sul luogo, chiese hai governatori dei quattro distretti vicini di sigillare i propri confini e di non combattere con gli Yue; poi, nella stagione della raccolta del riso, lo raccolse rapidamente trasportandolo lontano dalle loro zone di saccheggio. Quindi gli Yue si ritirarono per fame, e, non appena si ritirarono, Zhuge li tratt\u00f2 con dolcezza giungendo ad un compromesso. Dal 237 la regione del Danyang fu interamente sotto il controllo delle autorit\u00e0 Wu divenendo un distretto produttivo sia per la forza lavoro che per i rifornimenti. Sun Quan rimase impressionato da tale risultato, nominando Zhuge Ke, marchese.\nLa ritirata del Shouchun.\nNel 243, Zhuge Ke pianific\u00f2 un massiccio attacco contro la citt\u00e0 Wei di \"Shouchun\", preparando l'esercito all'attacco. Tuttavia, quando l'importante ufficiale Wei Sima Yi giunse e prepar\u00f2 la difesa, piuttosto che permettere a Zhuge di affrontare il molto pi\u00f9 esperto Sima Yi in battaglia, Sun Quan ordin\u00f2 a Zhuge Ke di ritirarsi. Comunque, fra la gente, Zhuge Ke divenne famoso per essere stato disposto ad affrontare Sima Yi. Lu Xun si preoccup\u00f2 a proposito della sconsideratezza di Zhuge Ke gli scrisse un rimprovero. Sapendo di doversi sottomettere al pi\u00f9 anziano Lu Xun, Zhuge Ke gli scrisse delle scuse. Dopo che Lu Xun mor\u00ec nel 245, Sun Quan nomin\u00f2 Zhuge Ke governatore della regione del Wuchang al posto di Lu Xun.\nLa morte di Sun Quan.\nNel 251, consapevole di essere al termine della propria vita, Sun Quan cerc\u00f2 un reggente per il suo erede, Sun Liang. Il suo assistente personale Sun Jun gli raccomand\u00f2 Zhuge Ke, e la popolazione era d'accordo sul fatto che Zhuge Ke fosse il pi\u00f9 indicato a ricoprire tale carica. Sun Quan era preoccupato sia per l'arroganza di Zhuge Ke, che per la sua grande autostima, ma era necessario indicare al pi\u00f9 presto un reggente per Sun Jun, cos\u00ec Zhuge Ke venne richiamato dal Wuchang. Quando Zhuge part\u00ec da Wuchang, il generale anziano L\u00fc Dai, conoscendo la sconsideratezza di Zhuge Ke, gli disse, \"Quando ti troverai in difficolt\u00e0, prima di fare qualsiasi cosa, pensa dieci volte.\" Zhuge, piuttosto che mostrare sottomissione come con Lu Xun, rispose in maniera irriverente a L\u00fc Dai, \"Quando Ji Wenzi (\u5b63\u6587\u5b50, uno studente di Confucio) pens\u00f2 tre volte prima di agire, Confucio gli disse, 'Pensa solo due volte.' Ora lei, signore, mi dice di pensare dieci volte. Non \u00e8 che mi prende per stupido?\" L\u00fc Dai non seppe come rispondere, e la gente al tempo pens\u00f2 che L\u00fc si stesse sbagliando, ma pi\u00f9 tardi il fatto venne visto come una prova della crescente arroganza e sconsideratezza di Zhouge. Infatti, dopo che Sun lo ebbe nominato reggente e ordinato che tutte le decisioni importanti venissero visionate prima da Zhuge Ke e fatto inchinare tutti i generali di fronte a lui, Zhuge divenne ancora pi\u00f9 arrogante. Dopo la morte di Sun Quan nel 252, Sun Liang gli succedette, e Zhuge Ke lo serv\u00ec come reggente, come deciso da Sun Quan.\nReggente di Sun Liang.\nUna volta divenuto reggente, Zhuge Ke diminu\u00ec il peso delle severe leggi che Sun Quan aveva approvato nel suo ultimo periodo di regno, diminuendo le tasse. La gente era felice, e, ovunque andasse, vi era una grande folla che lo accoglieva.\nLa battaglia della diga di Dongxing.\nNel 252, Zhuge ricostru\u00ec la diga di Dongxing che Sun Quan aveva inizialmente costruito nel 230, ma distrutto nel 241. Il bacino idrico, situato nei pressi del lago Chao, aveva il doppio intento di essere utilizzato sia per difendersi da un potenziale attacco dell'esercito del regno di Wei, che come un avanzato meccanismo per consentire la navigazione delle navi Wu. In risposta, il reggente del regno di Wei, Sima Shi (figlio di Sima Yi) diede inizio ad un triplice attacco contro il regno di Wu, utilizzando l'esercito per attaccare la diga di Dongxing. Zhuge Ke, ed il suo generale Ding Feng, trovarono gli Wei impreparati, fingendo di essere loro stessi impreparati, infliggendo cos\u00ec una grossa perdita alle forze del regno di Wei, che, pertanto, furono costretti a ritirarsi.\nLa disfatta di Hefei.\nIncoraggiato dal proprio successo a Dongxing, Zhuge Ke prepar\u00f2 un massiccio attacco al regno di Wei, giustificandosi con il fatto che Sima Shi, avendo 45 anni, fosse \"giovane e inesperto\". Esegu\u00ec un piano preparato da tempo, ovvero di arruolare tutti i giovani del regno di Wu per sferrare un attacco ancora pi\u00f9 massiccio contro il regno di Wei, ma subendo comunque l'opposizione di un gran numero di alti ufficiali. Coordin\u00f2 inoltre l'attacco con il reggente Shu Jiang Wei. Comunque la sua strategia si rivel\u00f2 imprevedibile, in quanto cambi\u00f2, senza alcun apparente motivo l'oggetto del suo attacco, decidendo invece di attaccare la citt\u00e0 di Hefei, nonostante il fatto che questo centro fosse in grado di resistere ad attacchi di maggiore portata. Zhuge Ke ignor\u00f2 il logoramento delle sue truppe. Dopo lungo tempo fu costretto a ritirarsi a causa dell'arrivo dei rinforzi del regno di Wei. Zhuge Ke, invece di ritornare alla capitale Jianye per scusarsi dei suoi errori tattici, per un lungo periodo di tempo rimase lontano dalla capitale, e non si scus\u00f2 mai per le grandi perdite subite.\nL'assassinio di Zhuge Ke.\nQuando ritorn\u00f2 finalmente a Jianye, tent\u00f2 di sopprimere severamente l'opposizione, punendo tutti quelli che non erano d'accordo con lui. Organizz\u00f2 un ulteriore attacco contro il regno di Wei, ignorando sia le recenti pesanti perdite che il risentimento della popolazione.\nCos\u00ec Sun Jun decise di assassinare Zhuge Ke. Disse a Sun Liang che Zhuge Ke stava progettando un tradimento per cui gli prepar\u00f2 una trappola alla festa imperiale. Non si sa quando l'imperatore sapesse in realt\u00e0 di questo fatto, poich\u00e9 all'epoca aveva solo dieci anni. A met\u00e0 festa, sia le forze di Sun Jun che gli assassini assoldati per uccidere Zhuge attaccarono, spazzando via il clan di Zhuge Ke.\nOnori Postumi.\nDopo la morte di Sun Jun e del suo successore, il cugino Sun Lin, nel 258 l'imperatore Sun Xiu, attribu\u00ec gli onori a Zhuge Ke, ma alla proposta di costruire una statua in sua memoria, Sun Xiu rifiut\u00f2, osservando correttamente che entrambe le sconfitte militari e il modo sconsiderato in cui mise in pericolo la propria vita, mostravano che non fosse degno di un monumento."}
{"id": "2897225", "revid": "287204", "url": "https://it.wikipedia.org/wiki?curid=2897225", "title": "B\u1ebfn C\u00e1t", "text": "Ben Cat (vietnamita: \"B\u1ebfn C\u00e1t\") \u00e8 una citt\u00e0 (\"Th\u1ecb x\u00e3\") del Vietnam che nel 2019 contava 302.782 abitanti. Dal punto di vista amministrativo la citt\u00e0 \u00e8 stata creata nel 2014 da una parte del territorio dell'omonimo distretto, mentre il resto venne rinominato distretto di B\u00e0u B\u00e0ng.\nOccupa una superficie di 234,4 km\u00b2 nella provincia di Binh Duong. Ha come capitale My Phuoc."}
{"id": "2897230", "revid": "767487", "url": "https://it.wikipedia.org/wiki?curid=2897230", "title": "Deserto Dipinto (Australia)", "text": "Il Deserto Dipinto nell'Australia Meridionale, da non confondere con il Deserto Dipinto in Arizona, Stati Uniti, \u00e8 un deserto molto spettacolare e dotato di panorami molto coloriti. Questo \u00e8 dovuto agli effetti dell'erosione del terreno e minerali da parte di un antico mare interno. \u00c8 situato a nord-est di Coober Pedy, a pochi chilometri da Arkaringa, nel suo interno si trovano diverse formazione geologiche e montagne di tipo mesa. Dalle parti di Oodnadatta esistono grandi porzioni di territorio coperte di mica. La regione \u00e8 desolata ed \u00e8 composta da \"roccia\" soffice e fragile."}
{"id": "2897232", "revid": "1318658", "url": "https://it.wikipedia.org/wiki?curid=2897232", "title": "Casa del Mantegna", "text": "La Casa del Mantegna \u00e8 un edificio quattrocentesco che Andrea Mantegna costru\u00ec ed utilizz\u00f2, a Mantova, probabilmente come casa e studio. Mantegna si trasfer\u00ec a Mantova quanto Ludovico Gonzaga lo nomino pittore di corte. \nOggi l'edificio \u00e8 adibito a luogo di esposizioni temporanee ed \u00e8 la sede ufficiale del settore culturale della Provincia di Mantova.\nStoria.\nLa costruzione dell'edificio, a partire dall'anno 1476, avvenne su un terreno donato il 18 ottobre 1476 a Mantegna dal marchese Ludovico III Gonzaga, forse come ricompensa per gli affreschi della Camera degli Sposi. Il terreno si trova a sud della citt\u00e0 in contrada cavallo, in mezzo a frutteti e giardini.\nIl dibattito sulla paternit\u00e0 del progetto \u00e8 incerta (l'autore materiale dell'edificio probabilmente fu Giovanni da Padova) cos\u00ec come la sua funzione (studio o abitazione). Indubbio \u00e8 l'influsso dell'opera di Leon Battista Alberti contemporaneamente attivo a Mantova che progett\u00f2 nel 1460 la chiesa di San Sebastiano, sita di fronte alla Casa del Mantegna.\nLe risorse finanziarie concesse a Mantegna sono notevoli. Riceveva uno stipendio di 75 lire al mese, il che fa dell'incisore uno degli artisti, se non l'artista, pi\u00f9 pagato del Quattrocento. Nessun altro artista di questo tempo, infatti, poteva vantare una casa cos\u00ec vasta e sontuosa. \nL'artista vi abit\u00f2 per poco tempo, poich\u00e9 nel 1502 Mantegna (che sarebbe morto quattro anni dopo) \u00e8 costretto a cederla ai Gonzaga, che la trasformarono in d\u00e9pendance del vicino palazzo di San Sebastiano. Nel XVII e XVIII secolo si alternarono nuovi proprietari che operarono ristrutturazioni e adattamenti, fino a snaturare totalmente la struttura intera dell'edificio e ad integrarlo con il palazzo alla destra. \nNell'800 tutto il complesso venne adibito a caserma, quindi passa al Comune di Mantova e dal 1868 l'edificio contiguo diviene la sede secondaria dell'Istituto Tecnico Commerciale \"Alberto Pitentino\".\nNel 1940 si avviarono dei lavori di restauro volti a recuperare la fisionomia originaria della casa del Mantegna, a partire dal cortile circolare, unico elemento rimasto dell'edificio rinascimentale. I lavori condotti dall'architetto Niccoli liberano la Casa dalle aggiunte settecentesche: soffitti e muri originano tomano cos\u00ec alla luce, rivelando tracce di fregi affrescati e cassettoni decorati. Al piano superiore spiccano due raffigurazioni dello stemma di Andrea Mantegna e un soffitto con l'emblema lodoviciano del sole raggiante caricato del motto \"ab olympo\". Anche la struttura architettonica originaria viene ripristinata, separando la casa dal resto del complesso con uno stretto vicolo, ricostruendo le scale e restaurando porte e finestre originali. \nAperta al pubblico nel 1974 la Casa del Mantegna viene adibita stabilmente ad attivit\u00e0 culturali. Nel 1999 avvenne l'apertura al pubblico del primo piano.\nDescrizione.\nLa casa del Mantegna \u00e8 per la sua architettura un richiamo all'Antichit\u00e0, concepita su una pianta quasi quadrata con 25 metri di lato, al centro della quale si trova un cortile circolare. \nIl disegno architettonico dell'edificio \u00e8 caratterizzato da una pianta dal disegno geometrico perfetto: il cerchio del cortile \u00e8 incluso nel quadrato del corpo di fabbrica secondo proporzioni regolate dalla sezione aurea. Le stanze della Casa sono collegate da un percorso circolare e si affacciano tutte, mediante quattro porte arcuate e otto finestre, sul vano cilindrico del cortile, evidente riproposizione rinascimentale dell'atrium di una domus romana. Non \u00e8 chiaro se questo cortile intero fosse destinato ad ospitare la collezione di sculture e reperti archeologici di Andrea Mantegna, n\u00e9 se fosse prevista una copertura (mai ultimata). \nAlcuni studiosi ravvisano una affascinante analogia tra il cortile circolare e la volta della Camera degli Sposi: l'occhio di cielo affrescato si apre all'interno di uno spazio quadrato, allo stesso modo in cui, alzando lo sguardo dal centro del cortile, il cerchio della trabeazione si inscrive nel quadrato dei muri esterni. \nFortuna critica.\nLa casa \u00e8 un raro esempio di edificio privato italiano del XV secolo. \nPer Vasari la casa esprime il senso di autorappresentazione e autolegittimazione dell'artista. Questi due sentimenti esprimono veramente l'umanesimo dell'artista, un'ideologia incentrata sull'uomo. La casa rappresenta sia l'artista rinato attraverso il suo lavoro geometrico sia la prospettiva necessaria alla concezione della casa. Quando Mantegna progett\u00f2 l'edificio, i principi dell'architettura classica e le loro applicazioni alla costruzione moderna erano molto in voga tra gli artisti del Quattrocento. Le proporzioni complessive sono state calcolate basandosi su principi armonici, matematici, geometrici e probabilmente musicali. \nFranco Borsi l\u2019ha definita \u00ab\"uno dei pi\u00f9 intriganti ed assoluti edifici del Rinascimento\"\u00bb. Fiocco la presenta come \u00ab\"un corpo semplicissimo, non albertiano, ma di una limpidit\u00e0 semmai lauranesca spinta a conclusioni ancor pi\u00f9 assolute\"\u00bb. "}
{"id": "2897236", "revid": "287204", "url": "https://it.wikipedia.org/wiki?curid=2897236", "title": "Distretto di Long Dien", "text": "Il distretto di Long Dien (vietnamita: \"Long \u0110i\u1ec1n\") \u00e8 un distretto (\"huy\u1ec7n\") del Vietnam che nel 2019 contava 118.862 abitanti.\nOccupa una superficie di 77 km\u00b2 nella provincia di Ba Ria-Vung Tau. Ha come capitale Long Dien."}
{"id": "2897237", "revid": "125243816", "url": "https://it.wikipedia.org/wiki?curid=2897237", "title": "Camigliatello Silano", "text": "Camigliatello Silano \u00e8 una localit\u00e0 montana del comune di Spezzano della Sila (CS), sulla Sila Grande; dista 33 km da Cosenza ed \u00e8 posto a metri di altitudine. \u00c8 una delle localit\u00e0 silane a maggiore vocazione turistica, durante tutte le stagioni e soprattutto d'inverno, disponendo di un moderno impianto di risalita e di due piste da sci (1 blu e 1 rossa) .\nIl principale nucleo urbano del villaggio si trova all'interno del parco nazionale della Sila, dove tutto l'anno si possono ammirare gli animali presenti e fare escursioni lungo i percorsi dei boschi silani, mentre numerose altre piccole frazioni sviluppatesi lungo la strada che dal villaggio porta al lago Cecita (un bacino artificiale), facenti tutte parte del complesso turistico di Camigliatello, sono poste al di fuori dei confini del parco.\nGeografia fisica.\nIl bosco.\nIl bosco che circonda Camigliatello \u00e8 molto vario: tra i 1100 e i 1300 metri i pini larici hanno la dominanza. Questa pianta va ad unirsi, intorno ai 1350 metri, al faggio. A 1500 metri la faggeta \u00e8 quasi pura, accompagnata solo dalla presenza di qualche abete bianco e da pini larici.\nClima.\nIl clima di questa zona \u00e8 tipicamente montano: gli inverni sono lunghi e rigidi, sufficientemente nevosi dai 1000 ai 1300 metri e pi\u00f9 persistenti (manto nevoso presente da dicembre ad aprile) al di sopra dei 1400 metri. In alcuni anni in tali zone \u00e8 possibile superare i 2 metri di neve al suolo. Le temperature sono rigide: la media di gennaio \u00e8 di circa 0\u00a0\u00b0C, con punte minime fino ad oltre -15\u00a0\u00b0C durante ondate di gelo eccezionali. L'estate \u00e8 fresca con soliti temporali di breve durata durante le ore pomeridiane.\nCultura.\nAree archeologiche.\nAntichissime testimonianze, sulle rive del lago Cecita, risalgono all\"'Homo erectus\" (Paleolitico inferiore) e all'uomo di Neandertal (Paleolitico medio). Tra la fine del neolitico e l'inizio dell'et\u00e0 del rame (3800-3300 a.C.), tutta la Sila venne occupata da insediamenti di agricoltori e pescatori che sfruttavano le antiche conche lacustri (Arvo e Cecita) con un particolare metodo di pesca con la rete. Ulteriori testimonianze risalgono all'antica et\u00e0 del bronzo (Ampollino e Cecita).\nL'insediamento preistorico di Piana di Cecita \u00e8 stato estesamente indagato dalla Soprintendenza per i Beni Archeologici della Calabria negli anni 2004-2008 con ricognizioni di superficie e scavo di ampi settori. Purtroppo esso risulta essere stato danneggiato da attivit\u00e0 di scavo non autorizzate che hanno cancellato oltre 3000 metri quadrati di superficie archeologica (indagini a cura del Comando Carabinieri Tutela Patrimonio Culturale - Nucleo di Cosenza). Fortunatamente migliaia di reperti (vasi, strumenti in selce ed ossidiana, asce di pietra) sono stati sequestrati a cura dei Carabinieri e, su disposizione della Magistratura, dissequestrati in favore dello Stato e consegnati alla Soprintendenza archeologica.\nIl pi\u00f9 importante insediamento di et\u00e0 greca (VI-III secolo a.C.), in Sila, \u00e8 costituito dall'area sacra scoperta, a breve distanza da Camigliatello Silano, nel lago Cecita ad opera della Soprintendenza archeologica. Altri scavi archeologici hanno messo in luce un importante insediamento di et\u00e0 romana con un grande edificio dedicato all'estrazione e lavorazione della pece, attivo tra il III secolo a.C. ed il III secolo d.C.,\nMuseo Archeologico della Sila.\nA Camigliatello Silano, prossimo al lago Cecita, \u00e8 in corso di realizzazione un Centro scientifico-espositivo, destinato a divenire il \"Museo Archeologico della Sila\" che accoglier\u00e0 una selezione dei reperti archeologici frutto delle ricerche della Soprintendenza per i Beni Archeologici della Calabria.\nChiesa dei Santi Roberto e Biagio.\nLa Chiesa dei Santi Biagio e Roberto, nella frazione di Camigliatello a Spezzano della Sila, venne costruita nel 1931 quando la localit\u00e0 era costituita ancora soltanto di baracche. Qui si fermavano i sacerdoti di passaggio per celebrare messa. Solo nel 1937, l\u2019Arcivescovo di Cosenza vi istitu\u00ec la parrocchia intitolandola ai Santi Biagio e Roberto Abate. Dagli anni \u201950 \u00e8 stata affidata ai cappuccini di Cosenza e trasformata da una semplice struttura in legno nell\u2019edificio attuale. L\u2019aspetto esterno si integra perfettamente con il paesaggio, grazie alla forma svettante e all\u2019utilizzo del legno di pino, riproposto anche all\u2019interno, ad esempio nella realizzazione dell\u2019altare e del fonte battesimale. Alle spalle dell\u2019altare domina la scena il grandioso mosaico realizzato nel 1980 dall\u2019artista Ugolino da Belluno.\nSport.\nGli sport praticabili in inverno sono lo sci ed altri tipi di sport invernali. In estate le enormi distese alberate si adattano ad ogni tipo di sport all'aria aperta, dalle passeggiate all'equitazione fino agli sport alpinistici, senza dimenticare la mountain bike, per la quale i sentieri silani sono particolarmente adatti.\nSci.\nInaugurata nell'inverno fra il 2001 e il 2002, la cabinovia di \"Monte Curcio\" \u00e8 costata circa 7 milioni di euro, \u00e8 stata realizzata dall'A.R.S.S.A. ed ha una capacit\u00e0 di trasporto di 1800 persone all'ora. L'impianto \u00e8 moderno ed efficace, ed ogni inverno viene utilizzato da migliaia di sciatori.\nCamigliatello Silano dispone di due piste per sci alpino e di una pista per sci di fondo. Le prime due piste di colore blu e rosso coprono una distanza complessiva di 4,3\u00a0km.\nEsistono progetti di collegamento con gli impianti di Lorica, dal Monte Botte Donato al Monte Scuro uniti dalla strada delle vette.\nCiclismo.\nNel 1982 Camigliatello Silano \u00e8 stata sede di arrivo dell'undicesima tappa del Giro d'Italia. Nel 2020 Camigliatello fu per la seconda volta nella storia sede di arrivo di una tappa del Giro d'Italia, dove si svolse la quinta tappa con partenza da Mileto.\nManifestazioni.\nTrenino storico della Sila.\nNelle stagioni estive e invernali, le Ferrovie della Calabria organizzano un viaggio in treno da Camigliatello Silano a San Nicola Silvana Mansio, sulla linea Cosenza - San Giovanni in Fiore. Questa linea a scartamento ridotto, attualmente limitata a Spezzano della Sila per quanto riguarda il servizio regolare, ha trovato in questo breve tratto un grande e importante impiego turistico. Infatti il viaggio su carrozze storiche, datate 1932, al traino di locomotive a vapore FCL del gruppo 350, 400 e 500, o, in caso di manutenzione delle stesse, locomotore diesel, rappresentava una grande attrattiva per i turisti e per gli appassionati di ferrovie, affascinati dai paesaggi che questa ferrovia attraversa.\nSagra del fungo.\nIn autunno (dal 1969) si svolge la popolare sagra del fungo, uno dei pi\u00f9 prelibati alimenti della tradizione silana.\nLa manifestazione dura tre giorni, durante la quale si possono assaggiare varie specialit\u00e0 a base di funghi, e prodotti tipici della Calabria, allietati da spettacoli folkloristici.\nSagra della patata.\nDal 1978, nel mese di ottobre si tiene la \"Sagra della patata della Sila\", con annessa una fiera dell'artigianato locale.\nInfrastrutture e trasporti.\nIl comune \u00e8 interessato dalle seguenti direttrici stradali:"}
{"id": "2897249", "revid": "1573940", "url": "https://it.wikipedia.org/wiki?curid=2897249", "title": "Chauna chavaria", "text": "Il kaimichi settentrionale (\"Chauna chavaria\" ()), noto anche come kaimichi guancebianche, \u00e8 una specie di uccello della famiglia Anhimidae.\nDescrizione.\nIn media, sono lunghi 76-91 centimetri. Hanno una distintiva cresta grigia sul capo, le guance e il sottogola bianco, il collo nero e l'intero resto del corpo di un piumaggio grigio opaco. I piedi sono molto lunghi e in genere di colore rosa.\nBiologia.\n\u00c8 una specie esclusivamente vegetariana che si nutre delle parti verdi delle piante acquatiche.\nNel periodo di riproduzione costruisce un nido con la vegetazione palustre in cui depone 2-7 uova generalmente nei mesi di ottobre o novembre, ma la cura dei pulcini dura tutto l'anno.\nDistribuzione e habitat.\nSi tratta di una specie che vive nel nord della Colombia, nei dipartimenti di Choc\u00f3, Antioquia, C\u00f3rdoba, Sucre, Bol\u00edvar, Magdalena, Santander, Cesar, con una piccola popolazione isolata nella Valle del Cauca; e nel nord-est del Venezuela negli stati di Zulia, M\u00e9rida e Trujillo.\nLa popolazione del Venezuela \u00e8 stimata intorno hai 2000 esemplari, simile a quella della Colombia, ma nonostante ci\u00f2 si pensa che la popolazione totale sia tra i 2.500 e i 10.000 esemplari.\nIl kaimichi settentrionale vive nelle pianure alluvionali, nelle lagune e nelle paludi spesso circondati dalle foreste.\nConservazione.\nQuesta specie \u00e8 considerata dalla IUCN una specie prossima alla minaccia di estinzione a causa della lenta diminuzione della popolazione dovuto alla perdita dell'habitat, causata dalla bonifica delle zone umide per l'allevamento e l'agricoltura e forse dalla caccia e dalla raccolta delle uova. Altri problemi sono l'inquinamento domestico e industriale delle acque, l'urbanizzazione e il disboscamento delle foreste di mangrovie. \nFortunatamente sono nate diverse zone che proteggono questa specie e il suo habitat."}
{"id": "2897251", "revid": "287204", "url": "https://it.wikipedia.org/wiki?curid=2897251", "title": "Ph\u00fa M\u1ef9", "text": "Phu My (vietnamita: \"Ph\u00fa M\u1ef9\") \u00e8 una citt\u00e0 (\"th\u1ecb x\u00e3\") del Vietnam che nel 2019 contava 175.872 abitanti.\nOccupa una superficie di 338 km\u00b2 nella provincia di Ba Ria-Vung Tau. Fino al 2018 era nota come distretto di T\u00e2n Th\u00e0nh, poi disciolto per formare la nuova citt\u00e0."}
{"id": "2897252", "revid": "121435554", "url": "https://it.wikipedia.org/wiki?curid=2897252", "title": "Giorgio Alberto della Frisia orientale", "text": "Biografia.\nGiorgio Alberto era il figlio secondogenito del principe Cristiano Eberardo della Frisia orientale, membro della famiglia dei Cirksena.\nAlla morte del padre nel 1708, Giorgio Alberto gli succedette al trono della Frisia orientale, ma i suoi primi anni di regno furono molto duri: nel Natale del 1717 lo stato venne colpito da una grande alluvione che port\u00f2 alla morte di 2752 persone ed al danneggiamento di vasti appezzamenti di terreno.\nDurante il regno di Giorgio Alberto, inoltre, tra il 1726 ed il 1727, scoppi\u00f2 la cosiddetta \"Appell-Krieg\" che oppose il principe con una parte dei proprietari terrieri che si dimostravano refrattari nel rendergli omaggio, forti della loro preponderanza finanziaria nell'economia statale. Malgrado tutto il principe si dimostr\u00f2 vincitore in questo conflitto anche se da questa guerra si rafforzarono le opposizioni delle citt\u00e0 maggiori tra le quali figurava Emden. Tale scontro era dovuto anche alle scarse capacit\u00e0 di negoziare dei contratti da parte del cancelliere di Giorgio Alberto, Enno Rudolph Brenneysen.\nTra il 1729 ed il 1730, per arginare il futuro problema di alluvioni, il principe Giorgio Alberto fece inoltre costruire la diga di Carolinensiel, oggi divenuta un museo. La diga era dedicata a sua moglie, Sofia Carolina di Brandeburgo-Kulmbach.\nGiorgio Alberto mor\u00ec l'11 giugno 1734 e venne succeduto dal figlio diciottenne Caro Edzardo."}
{"id": "2897260", "revid": "74801", "url": "https://it.wikipedia.org/wiki?curid=2897260", "title": "Albert Russel Erskine", "text": " Fu attivo nell'industria automobilistica nella prima met\u00e0 del XX secolo.\nLavor\u00f2 per diverse aziende prima di approdare nel 1911 alla Studebaker. Di quest'ultima ne fu l'amministratore delegato dal 1915 fino a quando la Casa automobilistica di South Bend fu in gravi difficolt\u00e0 finanziarie (1933). A seguito di quest'ultima infausta congiuntura, si suicid\u00f2.\nLa carriera alla Studebaker.\nDurante la sua lunga amministrazione della Studebaker come presidente, incoraggi\u00f2 la produzione di vetture piccole, sportive ma economiche, sulla scia dei modelli europei, e di quelli della Erskine e Rockne. Scrisse anche un libro sulla storia della Studebaker, nel 1918.\nLa caduta e la morte.\nLa sua caduta inizi\u00f2 con il fallimento della politica aziendale sul contenimento dei costi come risposta alla grande depressione del 1929, che port\u00f2 ad un'enorme crisi di liquidit\u00e0. Nel 1930 egli dichiar\u00f2 che i dividendi di di dollari era cinque volte i profitti netti dello stesso anno. Nel 1931 pag\u00f2 dividendi per dollari. Dopo questa caduta ci fu l'unione con la White Motor Company. Il capitale circolante netto croll\u00f2 invece da di dollari del 1926, a di dollari del 1932; in aggiunta la Studebaker aveva debiti verso le banche per di dollari. Questi ultimi non furono onorati, e la Casa automobilistica di South Bend fin\u00ec in amministrazione controllata.\nSofferente di cuore e di diabete, esautorato dal suo ruolo in Studebaker, con debiti per dollari, e a causa della sua esperienza fallimentare in azienda, Erskine si suicid\u00f2 il 1\u00ba luglio 1933 sparandosi al cuore nella sua casa di South Bend.\n\u00c8 seppellito al cimitero di Maple Hill ad Huntsville. Hendry (scrittore di un libro sulla Studebaker) disse: \"According to one account, the insurance companies duly and promptly paid all his debts and provided for his dependants\" (\u201cIn accordo con il suo stile, la compagnia di assicurazioni pag\u00f2 tutti i suoi debiti e si cur\u00f2 dei suoi dipendenti\u201d).\nIl suo contributo all'universit\u00e0.\nOltre al suo lavoro da imprenditore, Erskine fece parte del consiglio di amministrazione dell'Universit\u00e0 di Notre Dame, dove suo figlio Albert Jr. studiava. L'ateneo gli confer\u00ec una Laurea honoris causa nel 1924. Si interess\u00f2 anche alla squadra di football americano dell'universit\u00e0 (pi\u00f9 tardi un'azienda controllata dalla Studebaker, la Rockne, diede il nome alla squadra dell'ateneo).\nFurono anche donati dollari all'Universit\u00e0 di Harvard nel 1926 per la ricerca. Quest'ultima rimase attiva per la maggior parte degli anni trenta."}
{"id": "2897261", "revid": "1708534", "url": "https://it.wikipedia.org/wiki?curid=2897261", "title": "Zhai Zhigang", "text": "Durante la missione Shenzhou 7 \u00e8 stato il primo cittadino cinese a compiere una camminata spaziale.\nPrima di diventare astronauta, Zhai Zhigang, ha volato come pilota militare nella Aeronautica militare della Cina Popolare collezionando pi\u00f9 di 1000 ore di volo."}
{"id": "2897262", "revid": "287204", "url": "https://it.wikipedia.org/wiki?curid=2897262", "title": "Distretto di Xuyen Moc", "text": "Il distretto di Xuyen Moc (vietnamita: \"Xuy\u00ean M\u1ed9c\") \u00e8 un distretto (\"huy\u1ec7n\") del Vietnam che nel 2019 contava 140.723 abitanti.\nOccupa una superficie di 642 km\u00b2 nella provincia di Ba Ria-Vung Tau. Ha come capitale Phuoc Buu."}
{"id": "2897265", "revid": "363629", "url": "https://it.wikipedia.org/wiki?curid=2897265", "title": "DJ set", "text": "Un DJ set \u00e8 per il DJ quello che per il musicista \u00e8 il concerto, ovvero lo spettacolo in cui l'artista presenta la musica da lui selezionata al pubblico del locale (discoteca, disco bar, club, rave, dancehall, eccetera) utilizzando il pi\u00f9 delle volte delle tecniche di missaggio (infatti spesso al termine \"DJ set\" si preferisce DJ mix).\nUn DJ set pu\u00f2 durare dalle due ore nel disco bar, discoteche e club, alle tre ore medie di una discoteca normale fino ai set di cinque ore di Danny Tenaglia, 24 ore come il set di Marco Carola al Sunwaves Festival o di Loco Dice allo Space di Miami e addirittura 36 ore un set in back to back Tini e Bill Patrick.\nSpesso i DJ sono soliti alternarsi fra di loro al mixer, in modo da creare un programma molto lungo, ininterrotto e variegato.\nAll'interno del DJ set, il DJ selezioner\u00e0 e mixer\u00e0 i brani in base al suo stile, ma trovando sempre e comunque un compromesso con quello che vuole ascoltare il pubblico dell'evento. Saranno l'abilit\u00e0 e l'esperienza del DJ a interpretare l'umore del pubblico e ad assecondarlo, pur rimanendo fedele al suo gusto.\nAnche se apparentemente assimilabile al concerto pop il DJ set trova le sue radici nel programma Living Theater ed \u00e8 esplicitamente volto a liberare l'energia interna dello spettatore attraverso messaggi multi-sensoriali. Nel DJ set sono frequenti stimoli visivi e acustici e pratiche motorie possibilmente ipnotiche (sono dovuto scappare quasi subito, stordito dal rumore e dalle luci (E. Biagi)). In questo il DJ set recupera in chiave moderna e tecnologica la pratica del Ditirambo. \nNella pratica del DJ set, ad una figura centrale, il DJ, si affiancano numerosi collaboratori che propongo messaggi di linguaggio del corpo al pubblico. La semantica di questi messaggi risulta affidata quasi sempre ad una percezione subliminale anche se \u00e8 possibile tentare di formalizzarne una decodifica. \nIl DJ set, dopo una iniziale fortuna ha subito un generale declino e trasformazione verso forme pi\u00f9 sostenibili e con un minor impatto ambientale come le Silent Disco. \nNei media il DJ set non ha ricevuto una visione positiva fino dalla prima rappresentazione nell'ultimo episodio di (1965) di Luis Bu\u00f1uel. Tale episodio viene poi ripreso da The New Pornographers nel clip di The Laws Have Changed (2003), a testimoniare una quarantennale avversione della critica verso questo tipo di spettacolo."}
{"id": "2897269", "revid": "217591", "url": "https://it.wikipedia.org/wiki?curid=2897269", "title": "Apparizioni di Castelpetroso", "text": ""}
{"id": "2897273", "revid": "372624", "url": "https://it.wikipedia.org/wiki?curid=2897273", "title": "Isola di Hainan", "text": ""}
{"id": "2897274", "revid": "254059", "url": "https://it.wikipedia.org/wiki?curid=2897274", "title": "Frans Geffels", "text": "Biografia.\nGiunse a Mantova verso il 1659. probabilmente chiamato dal conterraneo Daniel van den Dyck che, morto nel 1663, Geffels sostitu\u00ec come prefetto delle fabbriche ducali gonzaghesche, voluto in questo ruolo da Carlo II di Gonzaga-Nevers."}
{"id": "2897276", "revid": "1573940", "url": "https://it.wikipedia.org/wiki?curid=2897276", "title": "Chauna torquata", "text": "Il kaimichi meridionale (\"Chauna torquata\" ), noto anche come kaimichi crestato, \u00e8 un uccello della famiglia Anhimidae.\nDescrizione.\nMisura, in media, da 83 a 95\u00a0cm di lunghezza e pesa 4-4,5\u00a0kg..\nDistribuzione e habitat.\n\u00c8 diffuso in Per\u00f9, Bolivia, Paraguay, Uruguay, Brasile e Argentina.\nVive nelle paludi tropicali e sub-tropicali, negli estuari e nelle rive.\nAlimentazione.\nLa sua dieta consiste gambi di piante acquatiche, semi, bacche e piccoli invertebrati."}
{"id": "2897279", "revid": "21880", "url": "https://it.wikipedia.org/wiki?curid=2897279", "title": "Campsoscolia ciliata", "text": ""}
{"id": "2897282", "revid": "1654832", "url": "https://it.wikipedia.org/wiki?curid=2897282", "title": "Napoleone a Sant'Elena", "text": "Napoleone a Sant'Elena \u00e8 uno sceneggiato televisivo a contenuto storico, girato nel 1973 per il programma nazionale RAI, diretto da Vittorio Cottafavi.\nLo sceneggiato and\u00f2 in onda nella prima serata della domenica in quattro puntate dal 28 ottobre al 18 novembre 1973, ed \u00e8 stato riproposto per la rubrica \"Rewind\" di Rai Storia nell'aprile 2010.\nTrama.\nLa ricostruzione degli eventi politici e diplomatici avvenuti a seguito del rientro in Francia di Napoleone Bonaparte dopo la disfatta di Waterloo, e del conseguente esilio a Sant'Elena, dove rimarr\u00e0 fino alla morte, \"avvenuta in circostanze misteriose\". Vengono descritti i rapporti con i suoi sorveglianti, le dinamiche interne, intercorse con il suo seguito di ufficiali, la difficile vita nell'isola e le speranze di fuga, unite a quelle di una sollevazione popolare in Francia che lo riporti in patria, frustrate dall'esito sfavorevole del Congresso di Aquisgrana e la decisione di affidare \"a persone di fiducia la stesura delle sue memorie\".\nEpisodi.\nPrima puntata.\nIl narratore Arnoldo Fo\u00e0, che accompagna lo spettatore per tutto lo sceneggiato, introduce gli eventi che, dalla sconfitta nella battaglia di Waterloo, portano Napoleone sull'\u00cele-d'Aix, una piccola isola che si affaccia sull'Oceano Atlantico, dove il Maresciallo Henri Gatien Bertrand, suo fedelissimo, a seguito del proclama delle potenze alleate che qualifica l'Imperatore come \"nemico del mondo\", tenta di indurlo ad imbarcarsi su di una goletta danese per fuggire verso gli Stati Uniti. Napoleone sembra accettare l'idea ma in un secondo momento, su consiglio del generale Gaspard Gourgaud, che fa parte del suo seguito, accetta, nonostante le obiezioni del fratello Giuseppe, di consegnarsi agli inglesi.\nIl capitano Frederick Lewis Maitland, comandante del vascello HMS \"Bellerophon\" che incrocia nella acque prospicienti Rochefort, si impegna ad imbarcare Napoleone ed il suo seguito sulla sua nave per condurlo in Inghilterra e nello stesso momento a Londra il Primo ministro Lord Liverpool inizia una serie di riunioni informative con i membri del Governo per prendere una decisione sulla sorte dell'Imperatore ma l'idea di consegnarlo ai prussiani che intendono giustiziarlo \u00e8 respinta dal Duca di Wellington, mentre un processo viene ritenuto, data la grande popolarit\u00e0 di Napoleone, destabilizzante ed analoga opinione \u00e8 espressa in merito alla sua prigionia nel paese.\nLa situazione di stallo preoccupa Napoleone, soprattutto dopo che il generale Gourgaud, precedentemente inviato a Londra con una lettera di resa da recapitare a Re Giorgio III, gli riferisce che gli \u00e8 stato impedito di sbarcare sul suolo inglese, ed analogo provvedimento viene preso nei confronti di Napoleone e del suo seguito, mentre la stampa britannica chiede in maggioranza la sua reclusione: dapprima nella Torre di Londra od in qualche luogo simile e successivamente in qualche isola lontana dall'Europa, tra le quali quella di Sant'Elena. Lord Liverpool, sempre alla ricerca di una soluzione rapida, anche a fronte dell'opinione pubblica che si schiera apertamente in favore di Napoleone, accetta l'idea dell'esilio ed inizia i preparativi per il trasporto dell'Imperatore verso l'isola.\nSeconda puntata.\nL'Ammiraglio George Cockburn legge ad uno sdegnato Napoleone il messaggio con il quale il Governo britannico gli comunica del suo esilio, specificando che solo tre degli ufficiali del suo seguito potranno seguirlo; l'Imperatore, a dispetto delle intenzioni degli inglesi, cerca di prendere tempo ed anche l'opposizione inglese tenta di trattenerlo in Gran Bretagna con uno stratagemma; a Lord Liverpool infatti giunge la notizia che Napoleone \u00e8 stato citato in giudizio come testimone in un processo sulla condotta della Marine imp\u00e9riale in una battaglia avvenuta alle Antille contro la Royal Navy e Napoleone sarebbe obbligato a presentarsi, potendo finalmente sbarcare dal \"Bellerophon\". Il Governo britannico attua immediatamente una contromossa: il vascello viene fatto veleggiare al largo, sia per allontanare la grande massa di curiosi che giornalmente incrociano per vedere l'Imperatore, che per impedire al messo di raggiungerlo e di consegnargli la citazione ed in quel momento Napoleone comprende che il suo destino \u00e8 segnato.\nIl \"Bellerophon\" giunge a Sant'Elena ed a Napoleone viene assegnata come residenza permanente un'antica villa, la Longwood House, dove vivr\u00e0 sotto la sorveglianza del capitano William Poppleton; nella stessa villa sono alloggiati i generali Gourgaud e Montholon, mentre il Maresciallo Bertrand, su insistenza della moglie, chiede di stabilirsi insieme a lei in un cottage non lontano dalla villa. La permanenza della piccola corte sull'isola non \u00e8 agevole, da un lato per la sorveglianza imposta a Napoleone e dall'altra per le continue speranze di restaurazione in Francia, dovute al tempo libero e da sporadiche e mai confermate notizie che giungono dagli equipaggi delle navi che attraccano al porto dell'isola.\nL'apertura del Congresso di Aquisgrana, dove Napoleone vorrebbe fare arrivare la sua voce mediante i suoi familiari, sembrerebbe portare nuove speranze per un ritorno in Europa ma la sostituzione dell'ammiraglio Cockburn con il pari grado Pulteney Malcolm come responsabile della sorveglianza dell'Imperatore ed il contemporaneo arrivo del nuovo governatore dell'isola, il generale Hudson Lowe, unito a quello di quattro commissari, uno per ogni paese della Quadruplice Alleanza, incaricati di verificare la prigionia di Napoleone, iniziano a frustrarle.\nTerza puntata.\nNapoleone inizia a dettare le sue memorie al Conte de Las Cases, con particolare rammarico per la sconfitta a Waterloo, che lui imputa alla sfortuna, ma i rapporti con il nuovo governatore sono tesi e questi chiede a tutti i francesi presenti a Sant'Elena, ufficiali e domestici, di firmare una dichiarazione con la quale accettano le medesime restrizioni imposte all'Imperatore e, in caso di diniego, devono lasciare l'isola ma gli ufficiali, ritenendo che questo sia uno stratagemma di Lowe per isolarlo, nonostante l'ordine contrario di Napoleone, la firmano, accettando di continuare a condividere il suo esilio. Viene inoltre abbassato l'appannaggio alla corte francese e ne viene contestato l'eccessivo spreco di cibo e Napoleone, allo scopo di portare l'opinione pubblica dalla sua parte, fonde una parte della sua argenteria per reperire denaro.\nNei mesi successivi i rapporti tra i due non migliorano e, dopo l'ennesima lite, Napoleone chiede all'ammiraglio Malcolm di comunicare a Lowe che non intende pi\u00f9 vederlo e contemporaneamente inizia a maturare l'idea di un tentativo di fuga dall'isola, confidando nell'aiuto dello Zar Alessandro, che, in caso fosse messo a conoscenza dal Conte de Las Cases, attraverso il delegato russo presente a Sant'Elena, che l'Imperatore intende utilizzare un carteggio compromettente, intercorso tra i due prima della campagna di Russia ed in possesso del fratello, potrebbe intercedere a suo favore ma il Conte viene arrestato da Lowe e la corrispondenza ed il suo diario vengono sequestrati; Napoleone, sospettando che il Conte possa avere surrettiziamente fatto avere la corrispondenza a Lowe allo scopo di venire allontanato dall'isola, gli ingiunge di partire.\nLa stesura delle memorie da parte di Napoleone procede con il dottor O'Meara, suo medico inglese, al quale spiega le cause del fallimento della campagna di Russia, dovuto all'incendio di Mosca, con il conseguente ritiro della Grande Arm\u00e9e; contemporaneamente il generale Gourgaud chiede udienza a Lowe, riferendogli di essere stato maltrattato dall'Imperatore e che di conseguenza intende lasciare Sant'Elena, ottenendone la fiducia ed il permesso di recarsi in Inghilterra, ma in realt\u00e0 Gourgaud \u00e8 stato incaricato da Napoleone di trovare la maniera di tornare in Europa. L'esito negativo del congresso di Aquisgrana getta nello sconforto l'Imperatore ed anche il dottor O'Meara viene trasferito ma i propositi di fuga non vengono meno ed il Conte Balmain, delegato russo, riesce con uno stratagemma a fare avvicinare all'isola una nave sulla quale Napoleone dovrebbe imbarcarsi nascosto in una cesta per la biancheria ma, prima che questo possa avvenire, la scialuppa che dovrebbe riportare il comandante russo sulla nave viene fatta allontanare e sostituita con una inglese, facendo sfumare il piano.\nQuarta puntata.\nNapoleone riceve la notizia dell'ottenuta indipendenza dell'Irlanda dal Regno Unito e di moti di ribellione contro i realisti in Francia e nelle sue colonie, dove la popolazione sembrerebbe chiedere il ritorno dell'Imperatore, ma tali voci si rivelano infondate e questo, unito alla notizia che i militari rimasti in patria hanno giurato fedelt\u00e0 a Re Luigi XVIII, gli fa svanire le ultime speranze di abbandonare Sant'Elena. Dopo quattro anni di permanenza sull'isola Albine de Montholon chiede ed ottiene, non senza resistenza da parte di Napoleone, di partire per fare ritorno in Francia, a condizione che il marito rimanga a Sant'Elena, mentre Napoleone continua a dettare le sue memorie, spiegando i motivi che lo hanno portato, con l'aiuto di Joseph Fouch\u00e9, alla repressione dei giacobini ed alla fucilazione del Duca di Enghien.\nL'arrivo a Sant'Elena di Don Vignali, un prete cattolico inviato dalla madre di Napoleone insieme ad un medico, il dottor Francesco Antommarchi, gli offre l'occasione di mostrarsi amichevole nei confronti di Papa Pio VII, allo scopo di farlo intercedere a favore del figlio Napoleone II di Francia, tenuto in custodia, ma in realt\u00e0 in prigionia, a Vienna nel castello di Sch\u00f6nbrunn, ma anche questa speranza si riveler\u00e0 vana. L'imperatore con il passare del tempo sembra rassegnarsi a rimanere sull'isola, dedicandosi a lavori domestici e tentando un approccio alla moglie del Maresciallo Betrand, Fanny de Dillon, che tuttavia respinge la proposta di diventare la sua amante dopo la partenza di Albine de Montholon.\nAlla fine del 1820 la salute di Napoleone inizia e peggiorare ma egli rifiuta di prendere le medicine prescrittegli dal medico e le sue condizioni rapidamente si aggravano; la morte della sorella Elisa lo inducono a redigere il suo testamento, nel quale nomina Betrand, Montholon e Marchand suoi esecutori testamentari, disponendo che le sue spoglie riposino a Parigi ed assumendosi la responsabilit\u00e0 della morte del Duca di Enghien. Il suo rifiuto a curarsi lo porta rapidamente alla morte, che sopraggiunge alle 17.50 del 5 maggio 1821; la sua salma, accompagnata da Bertrand e Montholon, venne trasportata nel 1840 a Parigi, nella chiesa di Saint-Louis des Invalides dove si trova ancora oggi.\nProduzione.\nRegia.\nLa regia di Vittorio Cottafavi venne realizzata su soggetto di Roberto Mazzucco e documentazione di Bruno D'Agostini, che si avvalse di Carlo Zaghi come consulente storico.\nSceneggiatura.\nLa sceneggiatura era firmata da Giovanni Bormioli e dallo stesso Cottafavi.\nCast.\nOltre a Renzo Palmer nel ruolo del protagonista Napoleone Bonaparte ed ai personaggi principali il \"cast\" comprendeva diversi attori, tutti di formazione teatrale:"}
{"id": "2897283", "revid": "729019", "url": "https://it.wikipedia.org/wiki?curid=2897283", "title": "Offensiva Brusilov", "text": "L'offensiva Brusilov () fu la pi\u00f9 grande offensiva condotta dall'Impero russo durante la prima guerra mondiale e considerata la pi\u00f9 grande vittoria della Triplice intesa durante tutta la guerra.Lo scontro inizi\u00f2 il 4 giugno 1916 quando lo zar Nicola II di Russia ordin\u00f2 al generale Aleksej Brusilov di attaccare le forze degli imperi centrali su un fronte di oltre 500\u00a0km che andava dalle paludi del Pryp\"jat', sulla frontiera polacca, all'estremit\u00e0 dello schieramento austriaco\nContesto storico.\nAllo scoppio della prima guerra mondiale, il 4 agosto 1914, gli alti comandi tedeschi confidarono che l'estrema lentezza nella mobilitazione dell'esercito russo, che sarebbe durata settimane, se non mesi, avrebbe permesso loro di conquistare Parigi e poi rivolgere tutte le forze contro la Russia in tempo utile per non impantanarsi in una guerra su due fronti.\nMa, sorprendentemente, l'esercito russo sferr\u00f2 la sua prima offensiva verso la Prussia Orientale appena due settimane dopo l'inizio del conflitto. L'attacco mise in difficolt\u00e0 il generale Maximilian von Prittwitz, comandante tedesco della zona, ma la scarsa organizzazione dell'offensiva ne imped\u00ec il pieno successo.\nVon Prittwitz venne subito sostituito dai generali Paul von Hindenburg ed Erich Ludendorff, che organizzarono un immediato contrattacco; con il risultato del doppio accerchiamento dei russi a Tannenberg che cost\u00f2 ai russi 125.000 tra morti, feriti e prigionieri.\nDopo altre due settimane i russi furono nuovamente disastrosamente battuti nella Prima battaglia dei laghi Masuri, e verso la fine di agosto la Russia dovette vedersela anche contro l'alleata della Germania, l'Impero austro-ungarico che sferr\u00f2 un attacco in Galizia (la parte occidentale dell'odierna Ucraina).\nMa gli austriaci dopo alcuni iniziali successi vennero ricacciati indietro e salvati solo dall'intervento della Germania, che pur operando in inferiorit\u00e0 di uomini e materiali, condusse un'incisiva campagna contro la Russia per tutta la durata della guerra.\nLa Germania seppe sfruttare al meglio le linee ferroviarie in suo possesso per spostare efficacemente le truppe lungo tutto il fronte, riuscendo alla fine del 1914 a conquistare gran parte della Polonia russa.\nI russi riuscirono a ottenere delle vittorie contro gli austriaci, ma i tedeschi nella primavera del nuovo anno sferrarono ulteriori offensive che permisero loro di occupare alcune zone dei paesi baltici e di conquistare l'intera Polonia.\nAlla fine dell'agosto 1915 lo zar Nicola II assunse direttamente il comando delle forze russe, e quell'anno si concluse con le forze avversarie attestate su una linea che andava da Riga, sul mar Baltico, fino ai Carpazi, sulla frontiera tra Russia e Romania.\nPremesse.\nAlla fine di febbraio del 1916, sul fronte occidentale, il comandante dello Stato maggiore tedesco, Erich von Falkenhayn inizi\u00f2 la sua offensiva a Verdun con l'intenzione di \"dissanguare\" l'esercito francese, e subito i comandi francesi fecero pressioni sulla Russia affinch\u00e9 sferrasse un attacco di \"alleggerimento\" per dirottare forze tedesche. I russi attaccarono presso il lago Nara\u010d, ma ottennero solamente il risultato di subire perdite tra le proprie fila, senza intaccare sensibilmente le forze avversarie.\nA maggio, poi, gli austriaci sferrarono una massiccia offensiva (la Battaglia degli Altipiani) contro le posizioni italiane in Trentino, e anche l'Italia si appell\u00f2 allo Zar per diminuire la pressione sul proprio fronte.\nI comandi russi sapevano che non era possibile sferrare nuovi attacchi per assistere gli italiani, data la situazione di truppe e materiali, che andavano radunati e preparati per una prossima decisiva offensiva da compiersi durante la stagione estiva.\nSolamente il nuovo incaricato del fronte sud-occidentale, il generale Aleksej Brusilov, reag\u00ec positivamente alla richiesta. Brusilov decise di attaccare in luglio, ma poich\u00e9 sul fronte italiano si combatteva aspramente, anticip\u00f2 l'azione a giugno per cercare di allentare la pressione sull'Italia, costringendo gli austriaci a trasferire truppe da ovest ad est.\nIl generale Aleksej Evert, comandante del gruppo d'armate ovest, era invece favorevole a una strategia difensiva, in opposizione alla strategia di Brusilov, ma lo Zar appoggi\u00f2 i piani del nuovo arrivato, e vennero delineati gli obbiettivi dell'offensiva, le citt\u00e0 di Leopoli e Kovel', perse l'anno precedente.\nLa battaglia.\nL'offensiva inizi\u00f2 con un potente tiro d'artiglieria, condotto da 1938 pezzi su un fronte di circa 350\u00a0km, dalle Paludi del Pryp\"jat' fino alla Bucovina; questa carenza di artiglieria fu dovuta al risentimento degli altri generali russi che mal vedevano l'offensiva di Brusilov e che non inviarono rinforzi e materiali.\nMa questa carenza di pezzi d'artiglieria, in un'analisi a posteriori, si rivel\u00f2 un vantaggio, dato che come succedeva in occidente, i massicci tiri di medi e grossi calibri non facevano altro che creare un terreno pieno di buche che rallentavano gli attaccanti, e favorivano i difensori.\nQuesto a Brusilov accadde in maniera minore, e qualche ora di violento bombardamento bast\u00f2 a mandare nel caos le prime linee austro-ungariche, che non si aspettavano un attacco, e aprire oltre 50 varchi tra i reticolati.\nCon un'avanzata velocissima, coperta dall'intenso fumo prodotto dalle granate su tutto il campo di battaglia, i russi catturarono il primo giorno quasi 26.000 austriaci, e il secondo giorno, occuparono la citt\u00e0 di Luc'k, rimasta praticamente sguarnita dalla fuga dei 200.000 difensori.\nIn appena due giorni, l'attacco russo ebbe un grande successo, la IV e la VII Armata austriaca cedettero, e le forze russe sfondarono su un fronte di un centinaio di km a sud di Pryp\"jat' e avanzarono di circa 40\u00a0km.\nA nord delle paludi invece la resistenza degli austriaci fu tenace, ma vennero lo stesso respinti fino al Dnestr, e le forze russe arrivarono a minacciare \u010cernivci, capoluogo della Bucovina.\nIl successo delle operazioni, oltre che dal limitato uso delle artiglierie che non aveva permesso agli austriaci di ritirare le truppe e organizzarsi, fu dovuto all'uso di reparti specializzati d'attacco, che, suddivisi in piccoli e numerosi gruppi, si infiltravano tra le linee nemiche e colpivano diversi obbiettivi agendo in modo molto pi\u00f9 efficace delle ondate di fanteria.\nMa questo grande successo non favor\u00ec l'offensiva, i generali russi a Nord delle paludi, forse per gelosia, non attaccarono sul resto del fronte, consentendo alle forze tedesche di spostare ingenti truppe a Sud per dar manforte agli austriaci.\nLa veloce avanzata russa per\u00f2 allung\u00f2 le linee di rifornimento, costringendo il rallentamento delle truppe in avanzata, e solo l'intervento dello Zar costrinse gli altri generali ad inviare rinforzi a Brusilov.\nMa il sistema viario russo, in pessime condizioni, rallent\u00f2 anche i rinforzi, e la possibilit\u00e0 di impiegare notevoli forze d'artiglieria e nuove truppe, port\u00f2 Brusilov a ritornare alle vecchie tattiche.\nAlla fine di luglio, la citt\u00e0 di Brody, citt\u00e0 di frontiera della Galizia, cadde in mano dei russi, che nelle due settimane precedenti catturarono altri 40.000 austriaci. Ma anche le perdite russe non erano lievi, e nell'ultima settimana di luglio, Hindenburg e Ludendorff assunsero la difesa dell'ampio settore austriaco, vennero formati battaglioni misti austro-tedeschi e vennero richiesti rinforzi perfino ai turchi.\nLe tecniche di infiltrazione, ben presto furono nuovamente sostituite dalle classiche azioni di bombardamento, e dalle ondate di uomini, facendo ritornare la guerra nella stasi del trinceramento e al conseguente spreco di vite.\nAi primi di settembre Brusilov raggiunse comunque le pendici dei Carpazi, ma l\u00ec si arrest\u00f2 per le evidenti difficolt\u00e0 geografiche, e soprattutto l'arrivo di nuove truppe tedesche da Verdun arrest\u00f2 la ritirata austriaca e inflisse gravi perdite ai russi.\nIl 22 agosto Brusilov e la sua armata vennero attaccati lungo un settore di 20\u00a0km da due divisioni turche che l'anno precedente avevano combattuto a Gallipoli, ma la ritirata austriaca non si ferm\u00f2.\nEsito.\nIl 20 settembre l'attacco di Brusilov si estinse. \nQuesti raggiunse l'obiettivo principale di distogliere importanti forze tedesche dal settore di Verdun e soprattutto di costringere gli austro-ungarici a levare truppe dal settore del Trentino nel pieno dell'offensiva della Battaglia degli Altipiani (meglio nota in Italia come Strafexpedition). Inoltre gravi perdite furono inflitte agli austro-ungarici con quasi 1.500.000 di soldati austriaci messi fuori combattimento, tra cui oltre prigionieri. L'offensiva convinse la Romania ad entrare in guerra a fianco dell'Intesa.\nMa le perdite furono notevoli per entrambi gli schieramenti, oltre in quella che si potrebbe considerare una delle battaglie pi\u00f9 sanguinose della storia.\nConseguenze.\nL'offensiva di Brusilov fu l'ultimo e il pi\u00f9 alto momento dello sforzo russo nel primo conflitto mondiale. Da l\u00ec in poi l'esercito russo non riusc\u00ec pi\u00f9 ad essere altrettanto efficace, ed anzi la sua forza combattiva declin\u00f2 celermente, spinta dai problemi interni e dalle diserzioni sempre pi\u00f9 massicce a causa del vento rivoluzionario che gi\u00e0 si annidava tra le file dell'esercito.\nQuando Brusilov decise di attaccare, la Russia aveva perso dal 1914 ben 5 milioni di uomini, l'esercito aveva ormai perso fiducia e la rivolta serpeggiava nelle trincee. La rivoluzione russa scoppi\u00f2 nell'ottobre 1917, e anche se l'Offensiva Brusilov non ne fu direttamente responsabile, le sue vittime furono la goccia che fece traboccare il vaso.\nL'operazione fu caratterizzata da un notevole miglioramento nelle tecniche di attacco russe in un primo frangente, ma l'arrivo delle artiglierie fece tornare Brusilov alle vecchie idee di bombardamenti a tappeto antecedenti a grossi attacchi di fanteria.\nPer ironia della sorte, furono i tedeschi ad apprendere e sviluppare questa tecnica detta di \"infiltrazione\" con \"squadre d'assalto\", usandola su tutti i fronti, con risultati sempre migliori.\nNel 1918 i tedeschi, seppur dissanguati, demotivati e affamati dal blocco navale, con l'aiuto di queste nuove tecniche (che al contrario gli altri eserciti tardavano colpevolmente ad applicare) durante l'Offensiva di primavera furono molto vicini a vincere la guerra.\nD'altro canto l'entrata in guerra della Romania sul fronte orientale, non diede alcun aiuto all'Intesa; anzi, una serie di insensati attacchi indebolirono un esercito gi\u00e0 antiquato e poveramente dotato e diedero l'opportunit\u00e0 alla forze bulgare di attaccare da sud, travolgendolo all'inizio del 1917, tanto che l'intero paese fu occupato, eccetto una piccola striscia a ridosso del confine russo, mantenuta solo grazie all'aiuto russo."}
{"id": "2897286", "revid": "121435652", "url": "https://it.wikipedia.org/wiki?curid=2897286", "title": "Cristiano Eberardo della Frisia orientale", "text": "Biografia.\nCristiano Eberardo era figlio di Giorgio Cristiano della Frisia orientale e di sua moglie Cristina Carlotta di W\u00fcrttemberg. Il padre mor\u00ec l'anno stesso della sua nascita ma egli sal\u00ec al governo sotto tutela della madre dimanendovi sino al 1690 quando pot\u00e9 reggere il trono autonomamente.\nDurante la propria giovinezza, ad ogni modo, fu sua madre a condurre personalmente gli affari di stato dal momento che egli trascorse diversi anni all'estero, interessandosi solo occasionalmente dello scontro latente tra il suo governo e i proprietari terrieri locali i quali tentavano pi\u00f9 volte di ribellarsi alla sua autorit\u00e0, ma solo per porvi pace. Egli ricevette cos\u00ec il soprannome di \"il Pacifico\".\nCristiano Eberardo era cresciuto prudente, tollerante e pietistico, aderendo come sua madre al luteranesimo che cerc\u00f2 di promuovere fortemente nei propri domini. Egli si accord\u00f2 inoltre con i reggenti di Brandeburgo in caso di estinzione della sua casata, fatto che avvenne poco dopo, nel 1744 quando suo nipote Carlo Edzardo mor\u00ec ventottenne senza eredi e Federico II di Prussia divenne reggente di quest'area in virt\u00f9 dei concordati stabiliti proprio da Cristiano Eberardo che vennero accettati dalla Dieta Imperiale.\nCristiano Eberardo mor\u00ec nel 1708 e venne succeduto dal figlio Giorgio Alberto.\nMatrimonio e figli.\nCristiano Eberardo spos\u00f2 Eberadina Sofia di Oettingen-Oettingen (16 agosto 1666 - 30 ottobre 1700), figlia di Alberto Ernesto I, Principe di Oettingen-Oettingen. La coppia ebbe i seguenti figli:\nDopo la morte della prima moglie, Cristiano Eberardo spos\u00f2 morganaticamente nel 1701 Anna Giuliana di Kleinau (1674-1727), coniugata von Sandhorst, dalla quale ebbe una figlia illegittima:"}
{"id": "2897288", "revid": "66387", "url": "https://it.wikipedia.org/wiki?curid=2897288", "title": "Trim (aeronautica)", "text": ""}
{"id": "2897294", "revid": "287204", "url": "https://it.wikipedia.org/wiki?curid=2897294", "title": "Bill Reid", "text": "Il padre aveva origini europee, mentre la madre apparteneva al popolo Haida, una delle Prime nazioni della Columbia Britannica, sulla costa pacifica del Canada. Inizi\u00f2 a imparare a creare gioielli dal padre di sua madre, il quale aveva a sua volta imparato da Charles Edenshaw, un artista di grande fama. Svilupp\u00f2 un vivo interesse per la cultura Haida mentre si trovava a Toronto, dove studiava gioielleria e lavorava come annunciatore alla radio.\nNel 1951 rientr\u00f2 a Vancouver, dove si interess\u00f2 fortemente all'arte di Edenshaw, lavorando per comprenderne i significati simbolici, la maggior parte dei quali erano andati persi come molte delle tradizioni Haida. In questo periodo si dedic\u00f2 anche al recupero di opere e manufatti dei nativi, come i tipici totem intricatamente intagliati nei tronchi degli alberi, e che stavano ammuffendo abbandonati nei villaggi. Collabor\u00f2 alla ricostruzione di uno di questi villaggi, che ora si trova al Museo dell'Antropologia dell'Universit\u00e0 della Columbia Britannica a Vancouver.\nInizi\u00f2 a creare gioielli dalle forme tradizionali, ma con metodi e materiali moderni, quali oro, argento e argillite, prima di allargare le proprie attivit\u00e0 nella creazione di pi\u00f9 grandi statue di bronzo, legno di cedro rosso. Le sue opere ritraggono solitamente figure animali e umane, scene della mitologia Haida. La sua arte ha quindi un forte aspetto di conservazione della cultura nativa.\nNon appena fu possibile, Reid fece richiesta per essere riconosciuto appartenente all'etnia dei nativi americani. Prima che la legge cambiasse, non era possibile che i figli di madre nativa americana e padre di origini europee potessero essere riconosciuti come nativi.\nLe sue opere pi\u00f9 famose ed imponenti sono tre magnifiche statue di bronzo. Due di queste rappresentano una canoa piena di figure animali ed umane. \"The Spirit Of Haida Gwaii\", nera, si trova all'ambasciata canadese di Washington, DC. \"The Jade Canoe\", verde, si trova all'Aeroporto Internazionale di Vancouver. La terza statua rappresenta un'orca nell'atto di saltare, si intitola \"The Chief Of The Undersea World\" e si trova davanti all'entrata del Vancouver Aquarium. Copie in gesso di queste sculture si trovano al Canadian Museum of Civilization di Ottawa.\nReid partecip\u00f2 alle manifestazioni del blocco di traffico nelle strade che passano attraverso i boschi, che contribuirono a salvare le foreste pluviali di Gwaii Haanas National Park Reserve and Haida Heritage Site. In questo periodo sospese anche il suo lavoro sulla scultura che si trova a Washington, in segno di protesta per la distruzione delle foreste di Haida Gwaii (ovvero le Isole Regina Carlotta).\nPer un periodo si trasfer\u00ec a Londra, per approfondire lo studio dell'oreficeria, rientrando successivamente a Vancouver.\nReid ricevette molti riconoscimenti, tra cui alcune lauree ad honoris causa dall'Universit\u00e0 della Columbia Britannica, Universit\u00e0 di Toronto, Universit\u00e0 di Victoria, Universit\u00e0 dell'Ontario dell'Ovest, Universit\u00e0 di York e Universit\u00e0 di Trent. Nel 1994 ricevette il National Aboriginal Achievement Award e fu reso membro dell'Ordine della Columbia Britannica (OBC) e dell'Ordre des Arts et des Lettres francese.\nDopo aver dedicato l'ultima parte della sua vita alla creazione di nuovi lavori, Bill Reid mor\u00ec del 1998 a causa della malattia di Parkinson. Nel luglio del 1998 amici e parenti di Reid portarono le sue ceneri a Tanu Island, dove si trovava il villaggio di sua madre, dopo un viaggio di due giorni lungo la costa della Columbia Britannica, a bordo della grande canoa di cedro che Reid aveva intagliato per l'Expo 1986.\nSulle banconote canadesi da 20 dollari appaiono due suoi lavori: \"The Spirit of Haida Gwaii\" e \"The Raven And The First Men\".\nLa Bill Reid Art Gallery di Vancouver espone una collezione di opere di Bill Reid, in particolare dei bellissimi gioielli da lui creati."}
{"id": "2897296", "revid": "767487", "url": "https://it.wikipedia.org/wiki?curid=2897296", "title": "Il fantastico viaggio di Haley", "text": " \u00e8 un film animato giapponese prodotto nel 2010 dalla Nippon Animation in collaborazione con la Anime Innovation Tokyo (AIT) . Il film, diretto da Naoya che \u00e8 anche l'autore della storia originale, era stato inizialmente ed erroneamente annunciato come la 27\u00aa serie anime del progetto World Masterpiece Theater (Sekai Meisaku Gekijo) della Nippon Animation e avrebbe dovuto far parte in realt\u00e0 di una serie di 26 episodi di cui \u00e8 stato per\u00f2 realizzato soltanto l'episodio pilota. In Italia il cartone animato \u00e8 stato trasmesso su Rai 2 l'8 giugno 2012.\nTrama.\nIl piccolo apprendista mago Haley frequenta una scuola di magia e durante il tempo libero non fa altro che fare gare di velocit\u00e0 sulle scope volanti con i suoi compagni di scuola. \u00c8 desideroso di scoprire cosa ci sia nel \"mondo esterno\", il mondo degli umani ed \u00e8 molto contento quando viene prescelto per fare un mese di apprendistato sulla terra. Il suo insegnante tempo prima aveva vissuto nel modo degli umani come scienziato, e alla vigilia della partenza gli affida un paio di occhiali magici in grado di determinare la velocit\u00e0 massima di qualsiasi oggetto o animale. La storia si sposta quindi in una grande citt\u00e0, dove le automobili sfrecciano pi\u00f9 veloci delle scope magiche. Haley ed il suo amico Peter utilizzando gli occhiali magici dovranno scoprire quale sia l'oggetto pi\u00f9 veloce del mondo.\nPersonaggi.\nNaoya, autore e regista dell'anime, ha scritto alcune caratteristiche di riferimento, dalle quali sono stati via via sviluppati i personaggi:\nOsservazioni.\nL'anime, presentato inizialmente col nome provvisorio di \u00e8 stato uno dei quattro finalisti alla Tokyo International Anime Fair del 2010. Il film \u00e8 stato definito dal produttore esecutivo Hiroaki Takeuchi come \"animazione scientifica\". La magia e la scienza vengono proposte assieme per coinvolgere i ragazzi in una divertente esperienza di apprendimento."}
{"id": "2897298", "revid": "486946", "url": "https://it.wikipedia.org/wiki?curid=2897298", "title": "Em\u00f9 dell'isola di King", "text": ""}
{"id": "2897302", "revid": "287204", "url": "https://it.wikipedia.org/wiki?curid=2897302", "title": "Distretto di Gia Binh", "text": "Il distretto di Gia Binh (vietnamita: \"Gia B\u00ecnh\") \u00e8 un distretto (\"huy\u1ec7n\") del Vietnam che nel 2019 contava 103.517 abitanti.\nOccupa una superficie di 108 km\u00b2 nella provincia di Bac Ninh. Ha come capitale Gia Binh."}
{"id": "2897306", "revid": "287204", "url": "https://it.wikipedia.org/wiki?curid=2897306", "title": "Massimo Botti", "text": ""}
{"id": "2897307", "revid": "62221", "url": "https://it.wikipedia.org/wiki?curid=2897307", "title": "Setole sopracervicali", "text": ""}
{"id": "2897315", "revid": "287204", "url": "https://it.wikipedia.org/wiki?curid=2897315", "title": "Distretto di Luong Tai", "text": "Il distretto di Luong Tai (vietnamita: \"L\u01b0\u01a1ng T\u00e0i\") \u00e8 un distretto (\"huy\u1ec7n\") del Vietnam che nel 2019 contava 104.464 abitanti.\nOccupa una superficie di 101 km\u00b2 nella provincia di Bac Ninh. Ha come capitale Pho Thua."}
{"id": "2897317", "revid": "1573940", "url": "https://it.wikipedia.org/wiki?curid=2897317", "title": "Cynopterus nusatenggara", "text": "Il Pipistrello dal muso corto della Sonda (Cynopterus nusatenggara ) \u00e8 un pipistrello appartenente alla famiglia degli Pteropodidi, diffuso in Indonesia.\nDescrizione.\nDimensioni.\nPipistrello di medie dimensioni con lunghezza dell'avambraccio tra 54,7 e 64,8\u00a0mm.\nAspetto.\nLa pelliccia \u00e8 corta. Il colore del dorso \u00e8 bruno-olivastro, la testa \u00e8 nerastra, mentre le parti ventrali sono grigie. Lungo l'attaccatura delle ali sul corpo e sopra l'avambraccio sono presenti dei peli bruno-dorati. Nei maschi \u00e8 presente un collare di peli fulvo, pi\u00f9 chiaro nelle femmine. Il muso \u00e8 corto e largo, gli occhi sono grandi. Le orecchie sono grandi, rotonde ma prive di margini bianchi, differentemente dalle altre specie del genere. Le membrane alari marroni scure. La coda \u00e8 corta, mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nAlimentazione.\nSi nutre di frutta e anche di nettare.\nRiproduzione.\nSono state osservate femmine gravide a settembre ed ottobre, appena prima della stagione monsonica. Danno alla luce probabilmente un piccolo alla volta per pi\u00f9 volte durante l'anno.\nDistribuzione e habitat.\nQuesta specie \u00e8 diffusa nelle Isole della Sonda.\nVive nelle foreste secondarie fino a 100 metri di altitudine.\nTassonomia.\nSono state riconosciute 3 sottospecie:\nStato di conservazione.\nLa IUCN Red List, considerato il vasto Areale, la popolazione numerosa e tollerante agli habitat degradati, classifica \"C.nusatenggara\" come specie a rischio minimo (LC)."}
{"id": "2897318", "revid": "80598", "url": "https://it.wikipedia.org/wiki?curid=2897318", "title": "Cristy", "text": ""}
{"id": "2897319", "revid": "121435770", "url": "https://it.wikipedia.org/wiki?curid=2897319", "title": "Giorgio Cristiano della Frisia orientale", "text": "Biografia.\nGiorgio Cristiano era figlio secondogenito del conte Ulrico II della Frisia orientale, della dinastia dei Cirksena. Egli succedette al trono paterno alla morte del fratello maggiore Enno Luigi nel 1660.\nGiorgio Cristiano cos\u00ec come il fratello, era cresciuto alla corte di Aurich ricevendo la propria formazione nelle universit\u00e0 di Breda e T\u00fcbingen. A T\u00fcbingen egli conobbe inoltre la sua futura moglie, Cristina Carlotta di W\u00fcrttemberg, figlia del duca Eberardo III e di Anna Dorotea di Salm-Kyrburg. Il matrimonio tra i due venne combinato, anche se il loro matrimonio rimaneva titolarmente ambiguo. Se infatti il fratello di Giorgio Cristiano aveva ottenuto l'elevazione dal titolo di conte a quello di principe, non era stata garantita la piena ereditariet\u00e0 di questo titolo per i suoi discendenti e quindi per suo fratello. Fu cos\u00ec che con risoluzione dell'Imperatore egli il 18 aprile 1662 ottenne la qualifica di Principe del Sacro Romano Impero come altri nobili in Germania. Il 10 maggio di quello stesso anno il contratto di matrimonio venne concluso ed i due poterono sposarsi.\nSotto di lui si intensificarono gli scontri tra il suo governo ed i proprietari terrieri locali che cercavano di opporsi alla sua autorit\u00e0 scatenando una guerra civile dal 4 giugno 1662 all'ottobre 1663, scontro che si concluse solo con l'intervento dei Paesi Bassi come garante delle norme stabilite nei contratti: i proprietari avrebbero riottenuto tutte le loro propriet\u00e0 ed i loro antichi privilegi dietro pagamento di una somma in forma di tassa allo stato.\nDurante il suo regno si inaspr\u00ec anche il contrasto con i cattolici della regione: con il pretesto del recupero delle indennit\u00e0 di fondi per la regione di Harlingerland, il vescovo di M\u00fcnster marci\u00f2 in Frisia orientale nel 1663 e la regione pot\u00e9 essere recuperata solo grazie all'intervento delle forze olandesi l'anno successivo.\nGiorgio Cristiano mor\u00ec nel 1665, solo quattro mesi dopo la nascita di suo figlio, Cristiano Eberardo che gli succedette al trono sotto la reggenza di Cristina Carlotta di W\u00fcrttemberg."}
{"id": "2897320", "revid": "438678", "url": "https://it.wikipedia.org/wiki?curid=2897320", "title": "Christy", "text": ""}
{"id": "2897321", "revid": "1452073", "url": "https://it.wikipedia.org/wiki?curid=2897321", "title": "Bryantella (batterio)", "text": "Bryantella \u00e8 un genere di batterio appartenente alla famiglia delle Clostridiaceae."}
{"id": "2897326", "revid": "1452073", "url": "https://it.wikipedia.org/wiki?curid=2897326", "title": "Bryantella formatexigens", "text": "Bryantella formatexigens \u00e8 una specie di batterio appartenente alla famiglia delle Clostridiaceae."}
{"id": "2897328", "revid": "1452073", "url": "https://it.wikipedia.org/wiki?curid=2897328", "title": "Caloramator", "text": "Caloramator \u00e8 un genere di batterio appartenente alla famiglia delle Clostridiaceae."}
{"id": "2897330", "revid": "287204", "url": "https://it.wikipedia.org/wiki?curid=2897330", "title": "Getafe Club de Futbol", "text": ""}
{"id": "2897331", "revid": "1452073", "url": "https://it.wikipedia.org/wiki?curid=2897331", "title": "Caloramator coolhaasii", "text": "Caloramator coolhaasii \u00e8 una specie di batterio appartenente alla famiglia delle Clostridiaceae."}
{"id": "2897333", "revid": "1442080", "url": "https://it.wikipedia.org/wiki?curid=2897333", "title": "Caloramator fervidus", "text": "Caloramator fervidus \u00e8 una specie di batterio appartenente alla famiglia delle Clostridiaceae."}
{"id": "2897335", "revid": "355431", "url": "https://it.wikipedia.org/wiki?curid=2897335", "title": "Cynopterus blanfordi", "text": ""}
{"id": "2897336", "revid": "1452073", "url": "https://it.wikipedia.org/wiki?curid=2897336", "title": "Caloramator indicus", "text": "Caloramator indicus \u00e8 una specie di batterio appartenente alla famiglia delle Clostridiaceae."}
{"id": "2897337", "revid": "287204", "url": "https://it.wikipedia.org/wiki?curid=2897337", "title": "Distretto di Que Vo", "text": "Il distretto di Que Vo (vietnamita: \"Qu\u1ebf V\u00f5\") \u00e8 un distretto (\"huy\u1ec7n\") del Vietnam che nel 2019 contava 195.666 abitanti.\nOccupa una superficie di 171 km\u00b2 nella provincia di Bac Ninh. Ha come capitale Pho Moi."}
{"id": "2897340", "revid": "1452073", "url": "https://it.wikipedia.org/wiki?curid=2897340", "title": "Caloramator viterbiensis", "text": "Caloramator viterbiensis \u00e8 una specie di batterio appartenente alla famiglia delle Clostridiaceae."}
{"id": "2897341", "revid": "599013", "url": "https://it.wikipedia.org/wiki?curid=2897341", "title": "Henrik Sedin", "text": "Biografia.\nNella sua carriera ha vestito le maglie di due sole squadre: gli svedesi del Modo Hockey (1997-2000 e 2004-2005) e la squadra canadese della National Hockey League dei Vancouver Canucks (2000-2004 e 2005-2018), che lo avevano scelto al draft 1999 e di cui \u00e8 stato a lungo capitano. \nHa un fratello gemello di nome Daniel, con cui ha condiviso l'intera carriera."}
{"id": "2897342", "revid": "1452073", "url": "https://it.wikipedia.org/wiki?curid=2897342", "title": "Caloramator proteoclasticus", "text": "Caloramator proteoclasticus \u00e8 una specie di batterio appartenente alla famiglia delle Clostridiaceae."}
{"id": "2897343", "revid": "1452073", "url": "https://it.wikipedia.org/wiki?curid=2897343", "title": "Caloranaerobacter", "text": "Caloranaerobacter \u00e8 un genere di batterio appartenente alla famiglia delle Clostridiaceae."}
{"id": "2897344", "revid": "1452073", "url": "https://it.wikipedia.org/wiki?curid=2897344", "title": "Caloranaerobacter azorensis", "text": "Caloranaerobacter azorensis \u00e8 una specie di batterio appartenente alla famiglia delle Clostridiaceae."}
{"id": "2897346", "revid": "1452073", "url": "https://it.wikipedia.org/wiki?curid=2897346", "title": "Caminicella", "text": "Caminicella \u00e8 un genere di batterio appartenente alla famiglia delle Clostridiaceae."}
{"id": "2897347", "revid": "1543377", "url": "https://it.wikipedia.org/wiki?curid=2897347", "title": "Geografia del Vietnam", "text": "Il Vietnam \u00e8 un paese che occupa la porzione orientale del Sud-est asiatico continentale. Con una superficie ed una configurazione simili a quelle della Norvegia, si estende per circa 1650 km da nord a sud e per circa 50 km da est ad ovest nel suo punto pi\u00f9 stretto. Confina con la Cina a nord, con il mar Cinese Meridionale ad est e a sud, con il golfo del Siam a sud-ovest, e con la Cambogia ed il Laos ad ovest.\nMorfologia.\nGli aspetti fisiografici principali del Vietnam sono la Cordigliera Annamita (in francese: \"Cha\u00eene Annamitique\"; in vietnamita: \"Nui Truong Son\"), che si estende generalmente da nord-ovest a sud-est nel Vietnam centrale dominando l'interno del paese, e i due estesi delta alluvionali formati dal fiume Rosso (\"Hong\") nel nord e dal fiume Mekong (\"Cuu Long\") nel sud. Tra questi due delta si estende una lunga pianura costiera, relativamente sottile.\nDa nord a sud le alture del Vietnam settentrionale possono essere suddivise in due distinte regioni - l'area a nord del fiume Rosso e il massiccio che si estende a sud del fiume Rosso fin nel vicino Laos. Il fiume Rosso forma una profonda vallata, relativamente ampia, che corre in direzione lineare nord-ovest/sud-est per gran parte del suo corso dal confine cinese fino al margine del suo delta. A nord del fiume Rosso il rilievo \u00e8 modesto, e le zone pi\u00f9 elevate si incontrano tra il fiume Rosso e il Lo (fiume Chiaro); tra Cao Bang e il mare \u00e8 presente una depressione ben delineata. Nel delta del fiume Rosso e nelle vallate degli altri maggiori fiumi della regione si trovano larghe terrazze calcaree, estese pianure alluvionali e basse colline. La costa nord-orientale \u00e8 costellata da centinaia di isole costituite per lo pi\u00f9 da calcare.\nRispetto all'area a nord del fiume Rosso, il vasto massiccio che si estende verso sud-est entro i confini del Laos, fino al fiume Mekong, presenta altitudini relativamente maggiori. Tra i suoi soggetti topografici degni di nota figura il Fan Si Pan, che con i suoi 3143 m di altezza \u00e8 la vetta pi\u00f9 alta del Vietnam. A sud del fiume Nero (\"Da\") si trovano gli altopiani di Ta P\u2019ing, Son La e Moc Chau, separati da profonde vallate.\nNel Vietnam centrale la Cordigliera Annamita corre parallela alla costa, con alcuni picchi che si innalzano fin oltre i 1800 m. Alcuni dei suoi speroni giungono fino al mar Cinese Meridionale, formando sezioni della costa isolate l'una dall'altra. Le comunicazioni attraverso le catene centrali sono difficoltose. La porzione meridionale della Cordigliera Annamita presenta due regioni ben identificabili. Una consiste di altopiani di circa 520 m di altitudine che hanno sperimentato una scarsa erosione, come l'altopiano di Dac Lac nei pressi di Buon Me Thuot. La seconda regione \u00e8 caratterizzata da altopiani pesantemente erosi: nelle vicinanze di Pleiku, l'altopiano di Kontum ha un'altitudine di circa 760 m; e nella regione di Da Lat l'altopiano di Di Linh si innalza a circa 1500 m.\nIdrografia.\nDi forma approssimativamente triangolare, con i suoi lati nord-orientale e sud-occidentale contornati dalle alture settentrionali, il delta del fiume Rosso si estende nell'interno per circa 240 km e corre per circa 120 km lungo il golfo del Tonchino. Il delta pu\u00f2 essere suddiviso in quattro sub-regioni. La sezione nord-occidentale possiede i terreni pi\u00f9 elevati e maggiormente erosi, e i suoi estesi argini naturali sono di invito all'insediamento nonostante le frequenti inondazioni. La pianeggiante porzione orientale giace a meno di due metri sul livello del mare nelle vicinanze di Bac Ninh. Qui i fiumi formano piccole vallate solo leggermente pi\u00f9 basse rispetto al livello generale della superficie, che di conseguenza sono soggette alle inondazioni provocate dalle maree straordinariamente alte. La terza e la quarta sub-regione consistono, rispettivamente, nelle pianure scarsamente drenate a ovest e nella regione costiera, che \u00e8 contrassegnata da ci\u00f2 che resta degli antichi cordoni litoranei che si sono creati man mano che il delta \u00e8 andato ampliandosi.\nLa Cordigliera Annamita forma uno spartiacque: i fiumi a est di essa si gettano nel mar Cinese Meridionale, mentre quelli a ovest vanno a confluire nel fiume Mekong. A sud della catena montuosa vi \u00e8 una regione terrazzata che lascia il posto al delta del Mekong. La regione terrazzata comprende le pianure alluvionali lungo i fiumi Saigon e Dong Nai. Le basseterre del Vietnam meridionale sono dominate da pianure alluvionali, la pi\u00f9 estesa delle quali \u00e8 quella costituita dal delta del Mekong, che nel Vietnam ricopre un'area di 39.900 km\u00b2. Pianure deltizie pi\u00f9 piccole sono presenti anche lungo la costa centro-meridionale che d\u00e0 sul mar Cinese Meridionale.\nSuoli.\nNel Vietnam settentrionale le pesanti piogge monsoniche dilavano via il ricco humus dagli altopiani, lasciando esposti l'allumina e gli ossidi di ferro, che si dissolvono lentamente, che danno al suolo il suo caratteristico colore rossastro. I suoli del delta del fiume Rosso sono variabili: alcuni sono fertili e adatti alla coltivazione intensiva, mentre altri sono privi di basi solubili. Tuttavia, i suoli del delta sono facilmente lavorabili. La costruzione di argini sul fiume Rosso per prevenire le inondazioni ha privato i campi di riso del delta dei fertili sedimenti che ricevevano un tempo, e si \u00e8 rivelato quindi necessario l'utilizzo di fertilizzanti chimici.\nNel paese sono presenti circa due dozzine di tipi diversi di suolo, ma alcuni tipi predominano sugli altri. Tra questi vi sono suoli podzolici (suoli che sono stati pesantemente dilavati nei loro strati superficiali, con un conseguente accumulo di materiali negli strati inferiori) rossi e gialli, che occupano quasi la met\u00e0 della superficie del paese, e suoli lateritici (bruno rossastri, suoli tropicali dilavati), che costituiscono pi\u00f9 di un altro decimo del territorio. Questi tipi di suolo dominano negli altopiani centrali.\nI suoli alluvionali costituiscono circa un quarto del territorio nel sud del paese e sono concentrati nel delta del Mekong, sotto forma di torba e \"muck\". Suoli podzolici grigi si rinvengono in alcune zone degli altopiani centrali e sulle vecchie terrazze lungo il Mekong, mentre \"regur\" (fertili suoli argillosi neri) e suoli lateritici sono presenti sia negli altopiani centrali che nella zona delle terrazze. Lungo la costa del Vietnam centrale vi sono regosol (soffici suoli in via di formazione) e suoli bruni non calcifici.\nClima.\nLa parte settentrionale del Vietnam si trova al margine della zona climatica tropicale. A gennaio, il mese pi\u00f9 freddo dell'anno, Hanoi ha una temperatura media di 17 \u00b0C, contro una temperatura annuale media di 23 \u00b0C. Pi\u00f9 a sud, la temperatura annuale media di Hue \u00e8 di 25 \u00b0C e di Ho Chi Minh City di 27 \u00b0C; a Da Lat, citt\u00e0 dell'altopiano, essa scende a 21 \u00b0C. La stagione invernale nel Vietnam settentrionale dura da novembre ad aprile; dai primi di febbraio alla fine di marzo cade una pioggerella persistente, e marzo ed aprile vengono talvolta considerati come un periodo di transizione. L'estate nel Vietnam settentrionale dura da aprile o maggio ad ottobre ed \u00e8 caratterizzata da caldo afoso, pesanti piogge e occasionali tifoni. Nel Vietnam centrale e meridionale il monsone di sud-ovest, che spira tra giugno e novembre, porta piogge e tifoni sui versanti orientali delle montagne e sulle pianure. Il periodo tra dicembre ed aprile \u00e8 pi\u00f9 asciutto ed \u00e8 caratterizzato dai venti del monsone di nord-est e, nel sud, da temperature elevate.\nFlora e fauna.\nLa vegetazione del Vietnam \u00e8 ricca e diversificata, in quanto riflette la grande variet\u00e0 di climi, paesaggi e suoli del paese e gli effetti pi\u00f9 o meno evidenti del popolamento umano. Le foreste del Vietnam possono essere suddivise in due ampie categorie: foreste sempreverdi, tra cui quelle di conifere, e foreste decidue. Nel paese vi sono oltre 1500 specie di piante d'alto fusto, dalle essenze dure di importanza commerciale, quali ebano e teak, a palme, mangrovie e bamb\u00f9. Vi sono inoltre numerose specie di rampicanti (liane) e piante erbacee. In tutto, foreste fitte e aperte, savane, boscaglie e bamb\u00f9 coprono circa met\u00e0 della superficie totale del paese.\nNella maggior parte del paese le foreste sono miste, e all'interno di una determinata area si rinviene una grande variet\u00e0 di specie. Le foreste pluviali sono relativamente poco estese, cos\u00ec come le formazioni costituite da un'unica specie. Tra queste ultime figurano le pinete - costituite da alberi di \"Pinus khasya\", con aghi in mazzetti di tre, e di \"P. merkusii\", con aghi in mazzetti di due, che crescono sulle alture - e le formazioni di mangrovie delle aree costiere. Nelle regioni montuose crescono specie subtropicali di generi quali \"Quercus\" (quercia), \"Castanopsis\", \"Pinus\" (pino) e \"Podocarpus\". Boscaglie, bamb\u00f9, erbacce ed erbe alte invadono le aree disboscate e crescono intorno agli insediamenti e lungo le arterie autostradali e ferroviarie. Tra le aree disboscate e le foreste delle alture si sviluppano altri tipi di foreste miste.\nUna vasta area della foresta degli altopiani centrali \u00e8 fitta e ricca di latifoglie sempreverdi e semi-sempreverdi, alcune delle quali forniscono legni molto pregiati. Alcuni tratti di questa regione sono ancora costituiti da foreste vergini (primarie). Altri tipi di foresta ivi presenti sono foreste secondarie; foreste aperte, dove crescono generalmente alberi della famiglia Dipterocarpaceae e specie del genere \"Lagerstroemia\" (mirto crespo); foreste di mangrovie; e distese spoglie di dune di sabbia ove allignano eucalipti, piccoli alberi decidui e spinosi e specie di piante da fiore del genere \"Casuarina\". L'erba del sangue giapponese (\"Imperata cylindrica\") si rinviene con frequenza nelle foreste aperte, e una vegetazione a savana occupa vaste aree in passato ricoperte da foreste. Distese erbose e paludi di carici sono caratteristiche della pianura di Thap Muoi (Piana dei Giunchi), una depressione nel delta del Mekong.\nDurante la guerra del Vietnam, l'esercito statunitense impieg\u00f2 erbicidi (Agente Arancio) per defoliare vaste aree di foresta del Vietnam meridionale. La maggior parte di queste foreste si sono rigenerate, ma i programmi di reinsediamento e il disboscamento illegale sembrano aver creato danni pi\u00f9 permanenti.\nGli animali domestici pi\u00f9 comuni in Vietnam sono bufali d'acqua, bovini, cani, gatti, maiali, capre, anatre e polli. Tra le specie selvatiche presenti sugli altopiani centrali figurano elefanti e tapiri; i rinoceronti di Sumatra, ritenuti estinti a partire dagli anni '60, furono nuovamente avvistati negli anni '90. Nelle foreste vivono anche grandi felini, come tigri, leopardi e leopardi delle nevi; alcuni tipi di bovini selvatici, tra cui gaur e kouprey; e vari tipi di orsi, tra cui gli orsi dal collare e gli orsi malesi. I cervi sono molto numerosi: tra di essi ricordiamo il piccolo mosco e il muntjac. Altri animali selvatici comuni sono i cinghiali, i porcospini, gli sciacalli, le lontre, le manguste, le lepri, le puzzole e gli scoiattoli, compresi gli scoiattoli volanti.\nSono inoltre presenti piccoli felini, binturong e civette delle palme. Primati quali langur, macachi, gibboni e scimmie rhesus vivono nelle foreste. Tre specie di ungulati - il saola, il muntjac gigante e il muntjac del Truong Son - sono state scoperte solamente negli anni '90. I coccodrilli sono presenti sulle rive di alcuni laghi e lungo le sponde dei fiumi; tra gli altri rettili ricordiamo alcuni tipi di lucertole, pitoni e cobra. Dell'enorme variet\u00e0 di uccelli terrestri e acquatici, circa 600 specie sono state identificate nel solo Vietnam meridionale."}
{"id": "2897348", "revid": "1452073", "url": "https://it.wikipedia.org/wiki?curid=2897348", "title": "Caminicella sporogenes", "text": "Caminicella sporogenes \u00e8 una specie di batterio appartenente alla famiglia delle Clostridiaceae."}
{"id": "2897349", "revid": "147489", "url": "https://it.wikipedia.org/wiki?curid=2897349", "title": "Rahne Sinclair", "text": ""}
{"id": "2897351", "revid": "121435863", "url": "https://it.wikipedia.org/wiki?curid=2897351", "title": "Enno Luigi della Frisia orientale", "text": "Biografia.\nEnno Luigi pass\u00f2 gli anni della propria giovinezza a viaggiare in Europa con il fratello minore sull'esempio del \"Grand Tour\", toccando mete come i Paesi Bassi, la Francia e la Svizzera, godendo di un'educazione costosa per l'epoca, svoltasi presso la corte dell'imperatore Ferdinando III d'Asburgo, ottenendo di essere ammesso a soli 19 anni nel \"Reichshofrat\", il consiglio aulico dell'Imperatore ed ottenendone i favori.\nFu cos\u00ec che, soprattutto su pressione della madre, Enno Luigi riusc\u00ec ad ottenere nel 1654 il titolo di principe dalla corte imperiale, dietro pagamento della somma di 15.000 fiorini, ma solo limitatamente alla sua persona e senza alcun seggio nel Reichstag. Il titolo di principe ereditario lo otterr\u00e0 solo suo fratello Giorgio Cristiano nel 1662.\nSotto l'aspetto matrimoniale, Enno Luigi era originariamente fidanzato con Enrichetta Caterina di Nassau, ma successivamente per incompatibilit\u00e0 il 7 novembre 1656 egli spos\u00f2 Giuliana Sofia di Barby. Da questo matrimonio nacquero due figlie :\nEnno Luigi mor\u00ec il 4 aprile 1660 a seguito di un incidente di caccia. Non avendo avuto eredi maschi, gli succedette il fratello minore Giorgio Cristiano."}
{"id": "2897357", "revid": "287204", "url": "https://it.wikipedia.org/wiki?curid=2897357", "title": "Distretto di Thuan Thanh", "text": "Il distretto di Thuan Thanh (vietnamita: \"Thu\u1eadn Th\u00e0nh\") \u00e8 un distretto (\"huy\u1ec7n\") del Vietnam che nel 2019 contava 171.942 abitanti.\nOccupa una superficie di 116 km\u00b2 nella provincia di Bac Ninh. Ha come capitale Ho."}
{"id": "2897358", "revid": "287204", "url": "https://it.wikipedia.org/wiki?curid=2897358", "title": "5912 Oyatoshiyuki", "text": "5912 Oyatoshiyuki \u00e8 un asteroide della fascia principale. Scoperto nel 1989, presenta un'orbita caratterizzata da un semiasse maggiore pari a 2,4044024\u00a0UA e da un'eccentricit\u00e0 di 0,1691345, inclinata di 3,36756\u00b0 rispetto all'eclittica.\nL'asteroide \u00e8 dedicato all'astrofilo giapponese Toshiyuki Oya."}
{"id": "2897361", "revid": "287204", "url": "https://it.wikipedia.org/wiki?curid=2897361", "title": "Distretto di Tien Du", "text": "Il distretto di Tien Du (vietnamita: \"Ti\u00ean Du\") \u00e8 un distretto (\"huy\u1ec7n\") del Vietnam che nel 2019 contava 176.460 abitanti.\nOccupa una superficie di 108 km\u00b2 nella provincia di Bac Ninh. Ha come capitale Lim."}
{"id": "2897362", "revid": "7", "url": "https://it.wikipedia.org/wiki?curid=2897362", "title": "Virgilio Gazzolo", "text": ""}
{"id": "2897368", "revid": "1452073", "url": "https://it.wikipedia.org/wiki?curid=2897368", "title": "Clostridium absonum", "text": "Clostridium absonum \u00e8 una specie di batterio appartenente alla famiglia delle Clostridiaceae."}
{"id": "2897370", "revid": "287204", "url": "https://it.wikipedia.org/wiki?curid=2897370", "title": "Distretto di Tu Son", "text": "Il distretto di Tu Son (vietnamita: \"T\u1eeb S\u01a1n\") \u00e8 un distretto (\"huy\u1ec7n\") del Vietnam che nel 2019 contava 176.410 abitanti.\nOccupa una superficie di 61 km\u00b2 nella provincia di Bac Ninh. Ha come capitale la citt\u00e0 omonima."}
{"id": "2897372", "revid": "3115", "url": "https://it.wikipedia.org/wiki?curid=2897372", "title": "Ferrari FX", "text": "La Ferrari FX \u00e8 una concept car sportiva che \u00e8 stata costruita dalla casa automobilistica italiana Ferrari nel 1995. \u00c8 stata fabbricata per soddisfare la richiesta di Hassanal Bolkiah, sultano del Brunei.\nProfilo e tecnica.\nMontava il motore a dodici cilindri contrapposti della Testarossa, ed aveva una trasmissione con cambio sequenziale a 7 rapporti derivante dalla Formula 1, pi\u00f9 precisamente dalla Williams e dalla BMW. Il propulsore aveva una cilindrata di 4943 cm\u00b3 con una potenza erogata di 440 CV.\nSolo sette esemplari furono costruiti, sei dei quali spediti alla Famiglia Reale del Brunei. Dick Marconi acquist\u00f2 il veicolo numero quattro dalla Williams prima che venisse spedito in Brunei ed ora \u00e8 mostrato al \u201cMuseo Marconi\u201d di Tustin, in California."}
{"id": "2897373", "revid": "599013", "url": "https://it.wikipedia.org/wiki?curid=2897373", "title": "Ilmari Salminen", "text": "Biografia.\nNato ad Elim\u00e4ki nel 1902, Salminem \u00e8 stato uno dei migliori mezzofondisti durante gli anni trenta.\nLa sua carriera internazionale ha inizio nel 1934 ai Campionati europei svoltisi a Torino; qui si mette in luce vincendo due medaglie, il bronzo nei 5000 metri piani e soprattutto l'oro nei 10000 metri.\nDue anni dopo, ai Giochi olimpici che si tengono a Berlino, Salminen giunge solo sesto nella finale dei 5000 metri ma il giorno successivo, sulla distanza doppia, vince il titolo olimpico precedendo di soli 2 centesimi il suo connazionale Arvo Askola. A completare il podio, totalmente finlandese, ci sar\u00e0 anche il bronzo di Volmari Iso-Hollo.\nNella stagione successiva Salminen stabilisce il nuovo primato mondiale dei 10000 m correndo in 30'05\"6. L'ultima sua partecipazione ad una competizione di rilievo internazionale avviene nel 1938 quando conquista, sempre sui 10000 m, il suo secondo oro europeo nella massima competizione continentale che ha luogo a Parigi.\nRitiratosi dalla carriera agonistica nel 1939, muore nel 1986 a Kouvola."}
{"id": "2897374", "revid": "111132115", "url": "https://it.wikipedia.org/wiki?curid=2897374", "title": "Giulio Strozzi", "text": "Biografia.\nFiglio naturale (poi legittimato) di Roberto Strozzi e parente del condottiero fiorentino Piero Strozzi, inizi\u00f2 gli studi a Venezia e poi studi\u00f2 legge all'Universit\u00e0 di Pisa. Si trasfer\u00ec poi a Roma, e quindi a Padova ed Urbino prima di far ritorno a Venezia intorno alla met\u00e0 degli anni 1620. La sua produzione letteraria comprende poesie, testi teatrali, ma soprattutto libretti di opere, la nuova forma di teatro in musica che si svilupp\u00f2 a Venezia nei primi anni del XVII secolo. Collabor\u00f2 molto assiduamente con il compositore Claudio Monteverdi scrivendo i libretti per le opere, \"La finta pazza Licori\" (1627), \"Proserpina rapita\" (1630) e per diversi sonetti. L'ultimo suo libretto, \"Veremonda\", venne musicato dal compositore Francesco Cavalli nel 1652.\nFu padre adottivo della compositrice Barbara Strozzi (forse sua figlia illegittima)."}
{"id": "2897375", "revid": "287204", "url": "https://it.wikipedia.org/wiki?curid=2897375", "title": "52422 LPL", "text": "52422 LPL \u00e8 un asteroide della fascia principale. Scoperto nel 1994, presenta un'orbita caratterizzata da un semiasse maggiore pari a 3,1341411\u00a0UA e da un'eccentricit\u00e0 di 0,1714367, inclinata di 23,91260\u00b0 rispetto all'eclittica."}
{"id": "2897376", "revid": "1452073", "url": "https://it.wikipedia.org/wiki?curid=2897376", "title": "Clostridium aceticum", "text": "Clostridium aceticum \u00e8 una specie di batterio appartenente alla famiglia delle Clostridiaceae."}
{"id": "2897377", "revid": "287204", "url": "https://it.wikipedia.org/wiki?curid=2897377", "title": "Distretto di Yen Phong", "text": "Il distretto di Yen Phong (vietnamita: \"Y\u00ean Phong\") \u00e8 un distretto (\"huy\u1ec7n\") del Vietnam che nel 2019 contava 146.040 abitanti.\nOccupa una superficie di 113 km\u00b2 nella provincia di Bac Ninh. Ha come capitale Cho."}
{"id": "2897381", "revid": "287204", "url": "https://it.wikipedia.org/wiki?curid=2897381", "title": "58364 Feierberg", "text": "58364 Feierberg \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a 2,5909748\u00a0UA e da un'eccentricit\u00e0 di 0,1420492, inclinata di 7,71886\u00b0 rispetto all'eclittica."}
{"id": "2897383", "revid": "1452073", "url": "https://it.wikipedia.org/wiki?curid=2897383", "title": "Clostridium acetireducens", "text": "Clostridium acetireducens \u00e8 una specie di batterio appartenente alla famiglia delle Clostridiaceae."}
{"id": "2897388", "revid": "287204", "url": "https://it.wikipedia.org/wiki?curid=2897388", "title": "11059 Nulliusinverba", "text": "11059 Nulliusinverba \u00e8 un asteroide della fascia principale. Scoperto nel 1991, presenta un'orbita caratterizzata da un semiasse maggiore pari a 2,5739506\u00a0UA e da un'eccentricit\u00e0 di 0,1971503, inclinata di 14,36851\u00b0 rispetto all'eclittica."}
{"id": "2897389", "revid": "1573940", "url": "https://it.wikipedia.org/wiki?curid=2897389", "title": "Clostridium acidisoli", "text": "Clostridium acidisoli () \u00e8 una specie di batterio appartenente alla famiglia delle Clostridiaceae."}
{"id": "2897391", "revid": "287204", "url": "https://it.wikipedia.org/wiki?curid=2897391", "title": "11507 Danpascu", "text": "11507 Danpascu \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 2,6650561\u00a0UA e da un'eccentricit\u00e0 di 0,2923149, inclinata di 12,13998\u00b0 rispetto all'eclittica."}
{"id": "2897392", "revid": "1452073", "url": "https://it.wikipedia.org/wiki?curid=2897392", "title": "Clostridium acidurici", "text": "Clostridium acidurici \u00e8 una specie di batterio appartenente alla famiglia delle Clostridiaceae."}
{"id": "2897393", "revid": "1452073", "url": "https://it.wikipedia.org/wiki?curid=2897393", "title": "Clostridium aerotolerans", "text": "Clostridium aerotolerans \u00e8 una specie di batterio appartenente alla famiglia delle Clostridiaceae."}
{"id": "2897394", "revid": "874552", "url": "https://it.wikipedia.org/wiki?curid=2897394", "title": "Nostra Signora del Rosario di San Nicol\u00e1s", "text": "Nostra Signora del Rosario di San Nicol\u00e1s \u00e8 l'appellativo con cui i cattolici venerano la Vergine Maria, in seguito alle apparizioni che avrebbe avuto \"Gladys Quiroga de Motta\" nel 1983 a San Nicol\u00e1s de los Arroyos, in Argentina.\nLe apparizioni sono state riconosciute ufficialmente dal vescovo di San Nicol\u00e1s, monsignor H\u00e9ctor Cardelli, il 22 maggio 2016.\nLa storia delle apparizioni.\nIl 25 settembre 1983, a San Nicol\u00e1s de los Arroyos (San Nicola dei ruscelli), localit\u00e0 argentina presso Buenos Aires, Gladys Herminia Quiroga de Motta, una casalinga nata nel 1937, sposata e madre di due figli, avrebbe avuto la prima di una serie di apparizioni mariane.\nLa Madonna, con in braccio il Bambino Ges\u00f9, sarebbe apparsa con le sembianze simili a quelle riprodotte in una statua lignea conservata nella locale cattedrale, dove si trovava in un ripostiglio del campanile: sarebbe stata la Vergine stessa a indicare a Gladys il luogo dove si trovava la statua.\nLe presunte apparizioni furono inizialmente mute, poi la Madonna cominci\u00f2 a comunicare messaggi, sia privati che destinati al pubblico, che divennero quotidiani. Tali messaggi durarono fino all'11 febbraio 1990: ne sono stati divulgati 1887, e hanno come argomento la pace, la riconciliazione, la penitenza, la preghiera e in particolare la recita del Rosario. Il tema centrale \u00e8 la volont\u00e0 di Dio di rinnovare l'alleanza con il suo popolo per mezzo di Maria, la nuova Arca dell'Alleanza.\nDal 15 novembre 1983 la veggente avrebbe avuto anche 78 apparizioni di Ges\u00f9. A partire da venerd\u00ec 16 novembre 1984, Gladys disse di provare alcune sofferenze legate alla Passione di Ges\u00f9. Il 4 giugno 1991, a seguito delle indicazioni che Gladys dice di aver avuto in sogno, venne scoperta una sorgente d'acqua, utilizzata in seguito come a Lourdes per farvi immergere i fedeli in cerca di guarigioni.\nA San Nicol\u00e1s in questi anni si sono verificate numerose guarigioni inspiegabili, con una particolare caratteristica: in alcuni casi la conversione tocca il nucleo familiare e gli amici di chi riceve la grazia. Inoltre Gladys \u00e8 una stigmatizzata, con sanguinamenti che si ripetono tutti i venerd\u00ec dell'anno, in modo pi\u00f9 marcato nei venerd\u00ec di Quaresima.\nIl riconoscimento da parte della Chiesa cattolica.\nDopo che il vescovo di San Nicol\u00e1s , monsignor Domingo Salvador Castagna, aveva fatto edificare il santuario chiesto dalla Vergine, consacrandolo il 25 ottobre 1988, concedendo la libert\u00e0 di culto e autorizzando la stampa e la diffusione dei messaggi, dichiarati conformi alla fede cattolica, il 22 maggio 2016 il suo successore, monsignor H\u00e9ctor Cardelli, ha confermato il carattere soprannaturale degli \u201ceventi mariani\u201d accaduti a partire dal 25 settembre 1983, affermando: "}
{"id": "2897396", "revid": "228587", "url": "https://it.wikipedia.org/wiki?curid=2897396", "title": "Dominio Sudalpino", "text": "Con Dominio Sudalpino (detto anche \"Falda Sudalpina\" oppure, pi\u00f9 semplicemente \"Sudalpino\") si intende un ben preciso settore della catena alpina, delimitato da lineamenti geodinamici rilevanti a scala regionale, che si estende dal Canavese alle Alpi Dinaridi per una lunghezza di circa 700\u00a0km; la sua larghezza \u00e8 variabile da meno di 50 a 150\u00a0km. Questo settore risulta compreso tra il lineamento insubrico a settentrione, e l'avampaese padano a sud.\n\u00c8 costituito da impilamenti di falde con vergenza verso sud, che proseguono nel sottosuolo padano al disotto dei depositi recenti, in cui, al disopra di un basamento metamorfico, affiora una serie sedimentaria i cui limiti d'et\u00e0 complessivamente vanno dal Carbonifero al Pliocene, ed \u00e8 principalmente costituita dalla successione prevalentemente carbonatica mesozoica che forma le cosiddette Alpi calcaree meridionali.\nArea di affioramento.\nL'area inclusa nel sudalpino secondo una suddivisione legata a criteri strettamente geologici comprende:\nComposizione ed evoluzione del Sudalpino.\nBasamento Metamorfico.\nAll'interno dell'area sudalpina il basamento metamorfico affiora principalmente a settentrione nell'area a contatto con la Linea Insubrica con uno spessore che si mantiene costante nell'ordine dei 10\u201315\u00a0km. Questo basamento pu\u00f2 essere considerato come un lembo di paleo-Africa, in origine situato a sud dell'Oceano Ligure-Piemontese.\nIl basamento cristallino risale al periodo precedente il Carbonifero superiore ed \u00e8 contraddistinto da due deformazioni tra loro sovrapposte avvenute in epoche diverse. La pi\u00f9 antica \u00e8 riconducibili all'Orogenesi Ercinica, la pi\u00f9 recente all'Orogenesi Alpina. Nelle Alpi Meridionali il grado di metamorfismo del basamento aumenta gradualmente da Est verso Ovest.\nEsaminando questa variazione del grado si pu\u00f2 notare come esso cresca verso ovest; questo pu\u00f2 essere spiegato sia ipotizzando una maggiore intensit\u00e0 del metamorfismo verso ovest, suggerendo un progressivo passaggio da zone di catena esterne verso zone interne, sia come risultato di un basculamento degli strati che ha sollevato gli strati originariamente pi\u00f9 profondi (e quindi maggiormente metamorfosati) verso ovest, mentre ad est affiorano le sequenze rocciose pi\u00f9 superficiali.\nCopertura sedimentaria.\nI sedimenti di pi\u00f9 antica datazione sono generalmente attribuiti al Carbonifero superiore e, a causa della loro scarsa frequenza di affioramento e dimensione, non consentono una corretta ed attendibile ricostruzione dell'ambiente paleogeografico.\nPermiano inferiore.\nA partire dai sedimenti deposti nel Permiano si pu\u00f2 iniziare una ricostruzione paleogeografica, riconoscendo alcune aree con caratteristiche diverse:\nPermiano superiore.\nIl periodo successivo (Permiano superiore) \u00e8 caratterizzato nell'area lombarda da una copertura quasi uniforme di depositi di conoide di deiezione e di piana alluvionale prossimale in clima semiarido (Verrucano Lombardo), molto ridotta o assente solo nell'area di Varese. Al margine nord delle Dolomiti tali depositi grossolani prendono il nome di Conglomerato di Sesto.\nVerso est e verso sud verso abbiamo sedimenti di piana fluviale pi\u00f9 evoluti, rappresentati dalle Arenarie di Val Gardena; la stessa area alla fine del Permiano \u00e8 caratterizzata da una generale subsidenza che porter\u00e0 a un ciclo trasgressivo testimoniato dalla Formazione a Bellerophon.\nTriassico.\nDurante questo periodo si formarono i domini principali delle Alpi Meridionali, inizialmente con cambiamenti locali di facies e poi con la formazione di bacini sedimentari, alti strutturali sommersi e plateau carbonatici.\nNel \"Bacino Lombardo\" si formarono strutture distensive e faglie ad alto angolo d\u2019immersione tra cui la \"Faglia del Lago Maggiore\" e la \"Faglia di Lugano\". ebbe origine una serie di alti strutturali come la \"Soglia di Arbostora\" (detto anche \"Soglia di Arzo o di Lugano\") e profondi bacini sedimentari come il \"Bacino del Generoso\".\nIl Triassico inizia nell'area lombarda inizia con una trasgressione marina, avvenuta probabilmente da est verso ovest. Il Triassico Inferiore \u00e8 quindi dominato da ambienti costieri poco profondi in cui si \u00e8 deposto il Servino.\nIl Triassico medio, in particolare l\u2019Anisico, fu caratterizzato da un incremento dell\u2019attivit\u00e0 tettonica distensiva ed \u00e8 caratterizzato dalla presenza di estese piattaforme carbonatiche (Calcare di Esino, Dolomia di S. Salvatore) e da bacini di intrapiattaforma (Formazione di Buchenstein, Formazione di Wengen, Formazione di Perledo-Varenna). Il primo evento di sedimentazione bacinale avvenne tra l'Anisico e il Ladinico con la deposizione della \"Formazione di Besano\". La faglia normale di Lugano (\"Linea di Lugano\"), ad Est del Monte San Giorgio, ebbe origine tra il Norico e il Giurassico inferiore. Questa faglia con andamento Nord-Sud divide la \"Soglia di Arbostora\" dal \"Bacino del Generoso\" ed \u00e8 caratterizzata da un\u2019immersione verso Est e un movimento verticale stimato in 7\u00a0km.\nA questo ambiente subentrer\u00e0 un nuovo evento trasgressivo che porter\u00e0 alla formazione di nuove piattaforme carbonatiche con la conseguente deposizione della Dolomia Principale che interessa tutto il dominio delle Alpi Meridionali, a cui segue nell'area lombarda la deposizione del Calcare di Zu, delle Argilliti di Riva di Solto e Dolomia a Conchodon retica, sempre indicanti condizioni di mare poco profondo, ad eccezione dell'area di Varese e di Lugano che erano emerse. All'interno della \"Dolomia Principale\", intensi processi sinsedimentari originarono brecce tettoniche di ambiente marino come la \"Macchia Vecchia\" e il \"Broccatello\". Nel Retico superiore continu\u00f2 la sedimentazione carbonatica in un ambiente marino lagunare aperto.\nNel triassico superiore lombardo sono invece riconoscibili tre zone che, partendo da nord, passano da un ambiente di piattaforma carbonatica (Formazione di Breno), ad ambiente lagunare (Formazione di Gorno) ad un ambiente deltizio (Arenaria di Val Sabbia).\nGiurassico.\nDurante il Giurassico si apr\u00ec l\u2019oceano della Tetide., il bacino dove si depositava la \"Dolomia Principale\" fu interessata da faglie normali e si formarono numerosi bacini marini. In questo periodo il profilo Est-Ovest delle Alpi Meridionali mostrava tre province tettoniche: la \"Piattaforma Veneta\" (a Est), il \"Bacino Lombardo\" e i settori \"Canavese\" e \"Biellese\" (a Ovest). \nTutto il Giurassico del sudalpino \u00e8 caratterizzato da una deposizione di sedimenti calcarei, con scarso o nullo influsso di apporti detritici terrigeni; l'inizio \u00e8 segnato dalla deposizione del Calcare di Sedrina, che indica un inizio di approfondimento del bacino. Le successive deposizioni del Calcare di Moltrasio, del Calcare del Domaro e quindi del Rosso ammonitico indicano un approfondimento del bacino, come conseguenza dell'apertura dell'oceano tetideo. Il \"Bacino Lombardo\" sub\u00ec un\u2019elevata subsidenza e sprofond\u00f2 sotto la soglia di compensazione di calcite e aragonite (CCD), favorendo la deposizione di radiolariti silicee. Nello stesso periodo, in corrispondenza degli alti strutturali, sedimentarono i calcari ammonitici (\"Rosso Ammonitico\"). Inizia la comparsa di facies di mare pi\u00f9 profondo (Radiolariti, Rosso ad Aptici, Maiolica) e l'area \u00e8 caratterizzata dall'alternanza di paleobacini separati da paleoalti.\nCretaceo.\nDurante il Cretaceo Inferiore si mantengono inizialmente condizioni simili di sedimentazione, con la deposizione di sedimenti carbonatici pelagici (Maiolica (geologia)), interessati da episodi anossici (Livello Bonarelli); con il tardo Cretaceo Inferiore, a seguito dei movimenti di chiusura della Tetide e delle fasi iniziali dell'orogenesi alpina, si instaurano apporti di materiale detritico fine dall'area di catena in corso di sollevamento, rappresentati dai sedimenti marnosi emipelagici della Scaglia. Nel Cretaceo Superiore (Cenomaniano-Campaniano) questi ultimi passano lateralmente ai sedimenti arenaceo-conglomeratici di origine torbiditica del flysch Lombardo, presenti nell'area lombarda (dal Varesotto al Bergamasco occidentale), che testimoniano una tettonica attiva nelle aree adiacenti verso nord e verso est.\nTerziario.\nL'evoluzione geologica prosegue nell'area alpina occidentale (Lombardia) con l'emersione della catena nell'(Eocene); nell'area pedealpina lombarda, in condizioni di mare profondo, si hanno nell'Eocene scarsi lembi affioranti nel Varesotto di sedimenti torbiditici carbonatici (Formazione di Ternate) che testimoniano un attivo smantellamento di piattaforme carbonatiche presenti al margine sudalpino. Dall'Oligocene al Miocene medio si instaura la sedimentazione clastica di origine torbiditica della Gonfolite, la cui alimentazione detritica \u00e8 fornita dallo smantellamento erosionale della catena alpina in fase di sollevamento e i cui spessori (oltre 2500\u00a0m in affioramento) testimoniano una elevata subsidenza dell'area di avampaese al margine della catena in emersione. Verso est (Veneto e Friuli), sono presenti sedimenti di piattaforma continentale (shelf) con depositi costieri e generalmente di mare basso (la cosiddetta \"Molassa Veneta\"), cui si intercalano episodi vulcanici e depositi vulcanoclastici (Monti Lessini e Colli Euganei), e localmente sedimenti di piattaforma carbonatica.\nDurante la crisi di salinit\u00e0 del Messiniano (Miocene superiore) si verificano forti erosioni ad opera di fiumi che incideranno profondamente, in direzione nord-sud, le valli lombarde creando i solchi nei quali successivamente si imposteranno i principali laghi lombardi, e contemporaneamente nelle rocce calcaree esposte si imposta una prima fase di fenomeni carsici.\nDella successiva trasgressione pliocenica sono rimaste alcune evidenza date da piccoli affioramenti di argille plioceniche nell'area comasca.\nDurante il quaternario avviene il modellamento finale dei rilievi che prosegue fino ai giorni odierni\nLe Intrusioni.\nLe intrusioni dell'area Sudalpina sono correlabili a due fasi di deformazione crostale, durante l'orogenesi ercinica nel Permiano, e durante l'orogenesi alpina nell'Oligocene (magmatismo periadriatico).\nPermiani sono\nOligocenici sono"}
{"id": "2897399", "revid": "287204", "url": "https://it.wikipedia.org/wiki?curid=2897399", "title": "B\u1eafc Ninh", "text": "Bac Ninh (vietnamita: \"B\u1eafc Ninh\") \u00e8 una citt\u00e0 (\"th\u00e0nh ph\u1ed1\") del Vietnam nella provincia omonima.\nDal punto di vista amministrativo, dal 2006 funge da capitale provinciale (\"th\u00e0nh ph\u1ed1 tr\u1ef1c thu\u1ed9c t\u1ec9nh\"), e ha assunto anche funzioni equiparabili a quelle di un distretto (\"huy\u1ec7n\"), che in questo caso nel 2019 contava 247.702 abitanti. Occupa una superficie di 26 km\u00b2."}
{"id": "2897405", "revid": "86599", "url": "https://it.wikipedia.org/wiki?curid=2897405", "title": "10728 Vladimirfock", "text": "10728 Vladimirfock \u00e8 un asteroide della fascia principale. Scoperto nel 1987, presenta un'orbita caratterizzata da un semiasse maggiore pari a 2,1307311\u00a0UA e da un'eccentricit\u00e0 di 0,1842787, inclinata di 3,00730\u00b0 rispetto all'eclittica.\nL'asteroide era stato inizialmente battezzato 10728 Vladimirfok per poi essere corretto nella denominazione attuale.\nL'asteroide \u00e8 dedicato al fisico sovietico Vladimir Aleksandrovi\u010d Fok."}
{"id": "2897406", "revid": "767487", "url": "https://it.wikipedia.org/wiki?curid=2897406", "title": "Ulrico II della Frisia orientale", "text": "Biografia.\nNel complesso, la storiografia ha dipinto Ulrico II della Frisia orientale come un pessimo personaggio per la sua epoca. Solo con riluttanza egli aveva assunto la posizione di futuro erede al trono della Frisia orientale quando suo fratello Rodolfo Cristiano era morto. \nGli anni del suo governo, inoltre, vennero scanditi in pieno dalla Guerra dei Trent'anni che vide il continuo passaggio di truppe entro i confini della Frisia orientale, fatto al quale egli non rispose mai energicamente forse anche a causa della passivit\u00e0 dei suoi cancellieri Wiarda e Bobart. \nMalgrado questo egli si occup\u00f2 attivamente di alcuni aspetti della societ\u00e0 del suo tempo come l'istituzione di due scuole superiori nel 1631 a Norden e una ad Aurich nel 1646, dove ancora oggi l'istituto porta il suo nome. \nUlrico II mor\u00ec nel 1648 proprio sul finire della Guerra dei Trent'anni e con il figlio ancora non in et\u00e0 necessaria per succedergli. Come tale venne nominato un comitasto di reggenza che venne presieduto come da tradizione da sua moglie Giuliana d'Assia-Darmstadt."}
{"id": "2897409", "revid": "1252691", "url": "https://it.wikipedia.org/wiki?curid=2897409", "title": "Codec Sorenson", "text": "Il codec Sorenson (anche conosciuto come Codec Video Sorenson, Quantizzatore Video Sorenson o SVQ) \u00e8 un codec video digitale proprietario, inventato dalla societ\u00e0 Sorenson Media Inc.\nIl codec \u00e8 usato nel lettore QuickTime di Apple e in Adobe Flash.\nEsistono due diversi codec video proprietari conosciuti come codec Sorenson: Sorenson Video e Sorenson Spark.\nIl codec video Sorenson appare per la prima volta con il rilascio di QuickTime 3 il 30 marzo 1998.\n\u00c8 disponibile in 2 versioni: l'encoder/decoder edizione base inserito in QuickTime 3 e l'edizione per gli sviluppatori con abilitate caratteristiche di codifica avanzata e con bitrate variabile in 2 passi.\nLe specifiche del codec non sono pubbliche e per un lungo periodo di tempo l'unico modo per eseguire il codec Sorenson video era di possedere un lettore QuickTime, o Mplayer per Unix/Linux."}
{"id": "2897415", "revid": "1543377", "url": "https://it.wikipedia.org/wiki?curid=2897415", "title": "MySQL AB", "text": "MySQL AB (fondata nel 1995, acquisita da Sun Microsystems nel 2008) era un'azienda informatica produttrice di software. MySQL AB \u00e8 la creatrice di MySQL, un sistema di gestione di database relazionale, come di altri prodotti relativi, ad esempio, MySQL Cluster. L'azienda ha sedi ad Uppsala, in Svezia e a Cupertino, in California, con uffici in altri paesi: Parigi, Monaco, Dublino, Milano, e Tokyo.\nCon circa 400 dipendenti in 25 paesi, MySQL AB \u00e8 stata una delle pi\u00f9 grandi aziende in tutto il mondo open source. Circa il 70% dei dipendenti ha lavorato per MySQL dai loro uffici domestici.\nIl 16 gennaio 2008, MySQL AB ha annunciato di aver accettato di essere acquisita da Sun Microsystems per circa 1 miliardo $. L'acquisizione si \u00e8 conclusa il 26 febbraio 2008.\nInsieme a Linux, Apache e PHP, MySQL Server costituisce uno degli elementi costitutivi della tecnologia LAMP. La societ\u00e0 sostiene una base di utenti di oltre 5 milioni di installazioni in tutto il mondo MySQL e oltre 10 milioni di download di prodotti nel 2004."}
{"id": "2897417", "revid": "339392", "url": "https://it.wikipedia.org/wiki?curid=2897417", "title": "Apparizioni di San Nicol\u00e1s", "text": ""}
{"id": "2897420", "revid": "481666", "url": "https://it.wikipedia.org/wiki?curid=2897420", "title": "Juanita Hansen", "text": "Biografia.\nAttrice del cinema muto, Juanita Hansen cominci\u00f2 la sua carriera cinematografica come una delle bellezze al bagno di Mack Sennett, le Sennett Bathing Beauties, partecipando poi a diversi serial nella seconda met\u00e0 degli anni Dieci. Ebbe molti problemi con la droga e combatt\u00e9 a lungo la sua dipendenza dalla cocaina e dalla morfina. Nel 1934, superati i suoi problemi, scrisse un libro sulla tossicodipendenza.\nGli iniz\u00ee.\nNata a Des Moines, Junita si trasfer\u00ec con la famiglia in California quando andava ancora a scuola. Si diplom\u00f2 infatti al liceo di Los Angeles e cominci\u00f2 a lavorare al cinema per una compagnia che riduceva per lo schermo i libri di L. Frank Baum, l'autore del \"Mago di Oz\". Una delle prime case di produzione per cui Juanita lavor\u00f2 fu la Famous Players-Lasky, dove ebbe come partner Jack Pickford. Nel 1915, recit\u00f2 in 6 film. L'anno dopo, fece parte delle Bellezze al bagno di Mack Sennett in una serie di comiche girate per la Keystone/Triangle.\nI serial.\nDopo aver lasciato la Keystone, prese parte a diversi serial per la Universal. Divenne famosa come la protagonista di \"The Brass Bullet\", un serial avventuroso in 18 episodi. Nel 1919, interpret\u00f2 7 pellicole. Fu la protagonista in \"The Lost City\", un altro serial in 15 episodi che era prodotto da William Selig e dai tre fratelli Warner, Harry, Jack e Sam. Il serial, di grande successo, venne rimontato in 7 rulli e ripresentato come lungometraggio, uscendo nelle sale con il titolo \"The Jungle Princess\". Ma in quel periodo, Juanita cominci\u00f2 ad avere problemi di tossicodipendenza dalle droghe. Nel 1920, a fianco di Warner Oland, interpret\u00f2 \"The Phantom Foe\" un serial in 15 episodi per la Path\u00e9 per cui fece anche \"The Yellow Arm\" nel 1921, sempre con Warner Oland e con Marguerite Courtot. In quell'anno, Juanita lasci\u00f2 il cinema dopo un incidente che ebbe nella sua stanza da bagno di un albergo di New York. Ottenne 118.000 dollari di danni dopo una lunga battaglia legale.\nProblemi personali.\nDopo essere tornata a lavorare, Juanita fu costretta a lasciare la Path\u00e9 per la sua tossicodipendenza. Apparve in alcuni ruoli secondari, ma la sua carriera di attrice ebbe una battuta d'arresto da cui non si riprese all'et\u00e0 di soli 28 anni."}
{"id": "2897439", "revid": "287204", "url": "https://it.wikipedia.org/wiki?curid=2897439", "title": "Distretto di Ba Tri", "text": "Il distretto di Ba Tri (vietnamita: \"Ba Tri\") \u00e8 un distretto (\"huy\u1ec7n\") del Vietnam nella provincia di Ben Tre appartenente alla regione del Delta del Mekong\nOccupa una superficie di 351 km\u00b2 e nel 2003 contava 201.802 abitanti, il capoluogo \u00e8 la citt\u00e0 omonima."}
{"id": "2897441", "revid": "287204", "url": "https://it.wikipedia.org/wiki?curid=2897441", "title": "Distretto di Binh Dai", "text": "Il distretto di Binh Dai (vietnamita: \"B\u00ecnh \u0110\u1ea1i\") \u00e8 un distretto (\"huy\u1ec7n\") del Vietnam che nel 2003 contava 131.813 abitanti.\nOccupa una superficie di 381 km\u00b2 nella provincia di Ben Tre. Ha come capitale la citt\u00e0 omonima."}
{"id": "2897443", "revid": "963244", "url": "https://it.wikipedia.org/wiki?curid=2897443", "title": "Istv\u00e1n B\u00e1thory", "text": ""}
{"id": "2897446", "revid": "767487", "url": "https://it.wikipedia.org/wiki?curid=2897446", "title": "Ren\u00e9 Jacobs", "text": "\u00c8 specializzato nell'esecuzione di musica del periodo barocco e classico e lungo la sua carriera artistica ha vinto diversi premi discografici (in particolare numerosi Grammy Award per la migliore opera, Gramophone Award \"Record of the Year\", il \"III Premio Traetta 2011\" e numerosi altri premi europei).\nBiografia.\nJacobs inizi\u00f2 la sua carriera artistica come corista nella Cattedrale di Gand, successivamente studi\u00f2 filologia classica all'Universit\u00e0 di Gand mentre continuava a cantare a Bruxelles ed a L'Aia.\nGustav Leonhardt e Alfred Deller lo incoraggiarono a seguire la sua carriera di controtenore, ed egli, in breve tempo, divenne uno dei pi\u00f9 apprezzati controtenori del suo tempo . Registr\u00f2 diverse opere, poco conosciute, di compositori barocchi come Antonio Cesti, Sigismondo d'India, Benedetto Ferrari, Luca Marenzio, Lambert, Gu\u00e9dron, William Lawes ed altri. Cant\u00f2 anche nella maggior parte delle opere di Johann Sebastian Bach (come la \"Passione secondo Matteo\" diretta da Gustav Leonhardt e Philippe Herreweghe).\nNel 1977, ha creato il suo ensemble Concerto Vocale specializzato nella musica barocca.\nJacobs ha svolto successivamente anche un'attivit\u00e0 direttoriale dirigendo regolarmente il Concerto K\u00f6ln, l'Orchestra of the Age of Enlightenment, l'Akademie f\u00fcr Alte Musik Berlin, la Freiburger Barockorchester, il Nederlands Kamerkoor and RIAS-Kammerchor. Nel 1992, \u00e8 stato invitato a dirigere la Staatsoper Unter den Linden di Berlino.\nDal 1991 al 2009, Jacobs \u00e8 stato il direttore artistico del Festwochen der Alten Musik (Festival di musica antica) di Innsbruck. Insegna, inoltre, canto barocco presso la Schola Cantorum Basiliensis. Dirige anche collane discografiche di musica sacra varia.\nNel corso della sua carriera Jacobs ha inciso numerose opere e musica sacra e profana del XVI, XVII e XVIII secolo. La sua registrazione de \"Le nozze di Figaro\" di Wolfgang Amadeus Mozart \u00e8 stata molto apprezzata dalla critica ed ha vinto numerosi premi (\"Gramophone\"' come registrazione dell'anno per il 2004, \"Le Monde de la Musique\", \"Choc\" dell'anno per il 2004, un \"Grammy Award\" per \"Best Opera recording\" del 2005 e due \"Midem Classical Awards\" nel 2004). Fra gli altri premi vinti figurano le incisioni del \"Rinaldo\" di Georg Friedrich H\u00e4ndel (Cannes Classical Award, 2004), e \"Die Jahreszeiten\" di Joseph Haydn (\"Diapason d'Or\" of 2005). La discografia parziale indicata sotto indica gli altri premi vinti dalle incisioni di Jacobs.\nA Salisburgo dirige nel 1993 \"L'Orfeo\" di Monteverdi con Susan Graham, nel 1998 \"La Calisto\" di Francesco Cavalli, nel 2006 \"Alexander's Feast\" e nel 2011 \"Aci, Galatea e Polifemo\" di H\u00e4ndel con Vivica Genaux.\nNel 2011, ha diretto l\"'Orlando Paladino\" di Haydn all'Edinburgh International Festival ed al Th\u00e9\u00e2tre de la Monnaie di Bruxelles e \"La finta giardiniera\" di Mozart al Teatro Real di Madrid.\nNel 2011, ha ricevuto il III Premio Traetta 2011 dalla Traetta Society per il suo impegno e la sua passione nella riscoperta del patrimonio musicale europeo.\nNel 2012, ha diretto \"Telemaco\" di Gluck al Theater an der Wien, l\"'Orlando\" di H\u00e4ndel al Th\u00e9\u00e2tre de la Monnaie, \"Les Sept derni\u00e8res paroles du Christ\" di Giovanni Battista Pergolesi al Festival International d'Op\u00e9ra Baroque de Beaune e \"Die Zauberfl\u00f6te \"al Concertgebouw di Amsterdam.\nNel 2013, ha diretto le opere di H\u00e4ndel \"Radamisto\" e \"Il trionfo del tempo e del disinganno\" al Theater an der Wien ed \"Agrippina\" allo Staatsoper im Schiller Theater di Berlino."}
{"id": "2897447", "revid": "124619681", "url": "https://it.wikipedia.org/wiki?curid=2897447", "title": "Episodi di Tru Calling (prima stagione)", "text": "La prima stagione della serie televisiva Tru Calling \u00e8 andata in onda negli Stati Uniti dal 30 ottobre 2003 al 29 aprile 2004 sul canale Fox. In Italia \u00e8 andata in onda dal 10 giugno 2005 al 5 settembre 2005 su Italia 1.\nNota: La serie \u00e8 replicata su Mya a partire da novembre 2008; durante questa replica sono stati scambiati per errore gli episodi 14 e 16.\nNon era ancora tempo.\nTrama.\nAll'et\u00e0 di 13 anni, Tru Davies perde la madre, assassinata da uno sconosciuto davanti ai suoi occhi. Il giorno del funerale, sente la voce della madre: \u00abNon preoccuparti, \u00e8 tutto a posto\u00bb. La sorella maggiore, Meredith e il fratello minore, Harrison credono che stia immaginando tutto. Anni dopo, Tru inizia a lavorare all'obitorio poich\u00e9 ha bisogno di crediti per iniziare la specializzazione in medicina. Durante la prima sera di lavoro nella camera mortuaria, Tru vede lo spirito di una donna, Rebecca, che le chiede aiuto e la giornata si ripete. Rivivendo la giornata, Tru riesce a impedire che Rebecca venga uccisa.\nL'incendio.\nTrama.\nUn giovane vigile del fuoco di nome Nick Kelly muore nel tentativo di salvare una bambina da un incendio. Quando il cadavere di Nick e quello della bambina vengono portati all'obitorio, il vigile chiede l'aiuto di Tru, facendo ripetere la giornata. Tru allora inizia a indagare sulla causa dell'incendio e sul perch\u00e9 solo Nick sia intervenuto, conosce il vigile e per proteggerlo lo convince a non presentarsi sul luogo del disastro. Al momento dell'incendio per\u00f2, il vigile interviene comunque, salva la bambina e muore in ospedale. Tru \u00e8 sconvolta per non essere riuscita a salvarlo, ma poi capisce che la richiesta d'aiuto di Nick era solo per la bambina. Nel frattempo, Tru scopre che Mark la tradisce con un'altra studentessa e lo lascia.\nUna ragazza seria.\nTrama.\nHarrison viene accusato dell'omicidio di Andrew, marito della sua nuova fiamma Sarah. Il corpo di Andrew viene portato in obitorio e chiede aiuto a Tru cos\u00ec la giornata ricomincia. Tru scopre che \u00e8 stata Sarah ad uccidere il marito per riscuotere tutti i soldi di Andrew e non solo la met\u00e0 come le spetterebbe dal divorzio, incastrando Harrison. Tru riesce per\u00f2 a impedirlo, facendo indossare un giubbotto antiproiettile ad Andrew, cos\u00ec la ragazza viene arrestata e Harrison non viene accusato di nulla.\nLe ombre del passato.\nTrama.\nMeredith viene trovata positiva ad un test antidroga a sorpresa e viene licenziata. Nel frattempo, cinque sconosciuti vengono portati all'obitorio e chiedono l'aiuto di Tru. Mentre Tru cerca di scoprire chi sono queste persone e come impedire la loro morte, Luc arriva all'obitorio per un colloquio di lavoro e fra i due sembra scoppiare l'amore. Nel ripetere la giornata Tru riuscir\u00e0 a scoprire che ad uccidere i cinque ragazzi, avvelenando il ghiaccio, \u00e8 stato un loro amico per coprire un omicidio commesso dallo stesso ai tempi del college. Grazie all'interessamento sui test antidroga di Tru, Meredith riesce a passare il controllo pagando un suo assistente per un campione di urina pulita. Tru riesce a salvare i ragazzi dando loro l'antidoto e a far arrestare l'assassino, ma non riesce purtroppo ad incontrare Luc.\nUn'altra occasione.\nTrama.\nPaige Sanders, studentessa di medicina morta dopo aver partecipato ad un pericoloso esperimento, chiede l'aiuto di Tru. L'esperimento in questione era molto pericoloso perch\u00e9 fermava temporaneamente il cuore per far riaffiorare ricordi sepolti; Tru scopre in seguito che la studentessa non \u00e8 morta per l'esperimento, ma per essersi recata a casa del vicino e averlo affrontato, dopo essersi ricordata, grazie all'esperimento, che questo la molestava quand'era piccola. Stavolta per\u00f2 Tru e il padre di Paige intervengono, impedendo al vicino di uccidere la ragazza. Inoltre, Tru inizia ad uscire con Luc.\nUn amore imprevisto.\nTrama.\nDue ragazzi che vengono trovati morti in fondo a un dirupo chiedono l'aiuto di Tru. Ripercorrendo la giornata, Tru scopre che i due ragazzi sono caduti nel dirupo durante un inseguimento in macchina e che non erano amanti come pensava. Era Amy, infatti, ad avere una relazione segreta con Jen e dopo che le due avevano deciso di scappare insieme, il fratello di Jen vedendola andare via con Adam li aveva rincorsi, speronati con l'auto e fatti precipitare nel dirupo. Questa volta per\u00f2 l'intervento di Tru impedisce l'incidente e i ragazzi si salvano. Inoltre, Tru rivela il suo segreto a Davis.\nIl mattino dopo.\nTrama.\nTru d\u00e0 una festa per inaugurare la casa nuova e la mattina seguente trova Mark, il suo ex ragazzo, morto sul letto che le chiede aiuto. Ripetendo la giornata lei crede di averlo ucciso, ma poi scopre che Mark era stato ucciso da Sam poich\u00e9 il professore gli aveva impedito per un errore di iscriversi all'universit\u00e0 dei suoi sogni. Tru riesce a salvare la vita di Mark e a dirgli finalmente addio, cos\u00ec da poter vivere serenamente la sua storia con Luc.\nNon senza rivederti.\nTrama.\nJake, un soldato appena tornato da oltreoceano, cerca di fuggire da un ospedale militare dopo aver scoperto di doversi sottoporre a un intervento molto rischioso. Ma un soldato per impedire la fuga a Jake gli spara e lo uccide. Lo spirito di Jake chiede cos\u00ec aiuto a Tru e la ragazza scopre che il ragazzo \u00e8 scappato per rivedere la sua ex-ragazza, Bridget, e capire perch\u00e9 lo aveva lasciato prima che lui partisse. Tru scopre che a lasciarlo era stato in realt\u00e0 il padre della ragazza e che Bridget ha avuto un figlio da Jake senza che questi lo sapesse. Alla fine dell'episodio, Jake incontra Bridget e il figlio per poi sottoporsi volontariamente all'intervento.\nLa sposa.\nTrama.\nUna sposa viene portata all'obitorio e un uomo si presenta come il suo promesso sposo, chiedendo a Tru di vedere il cadavere. La ragazza accetta,ma quando entra nella stanza lo scopre a estrarre il proiettile. In preda al panico l'uomo spara a Davis e a Tru, ma prima che il proiettile colpisca Tru, la sposa le chiede aiuto e la giornata si riavvolge. Durante la giornata riavvolta Tru scopre che l'uomo non era il fidanzato della sposa, ma l'ex che aveva cercato di estrarre il proiettile poich\u00e9 Nicole, la sua attuale fidanzata appena mollata, ha sparato alla sposa e ora, cerca di ricattarlo. Tru per\u00f2 con l'aiuto di Davis salva la ragazza, facendo arrestare anche Nicole. Meredith nella giornata precedente aveva avuto un incidente mentre si recava dal suo spacciatore, cos\u00ec nella giornata riavvolta Tru le ruba la macchina per impedirglielo, ma Meredith si reca comunque in taxi nel luogo dello scambio, viene pestata dallo spacciatore e chiede aiuto alla sorella che la porta in riabilitazione.\nLa migliore amica.\nTrama.\nTru viene convinta da Lindsay e Luc ad accettare l'invito alla riunione degli ex compagni del liceo. Alla riunione trova il cadavere di Candace, la sua ex-migliore amica, che al tempo del liceo le aveva rubato il ragazzo. Ripercorrendo la giornata Tru scopre che ad ucciderla \u00e8 stato il loro ex professore per rubare il romanzo scritto dalla ragazza. Tru dice al professore di conoscere le sue intenzioni,ma gli promette di non dire nulla se questo si licenzia. E il professore accetta. In questo modo Tru riesce a salvare Candace, ma non ha modo di recuperare il rapporto d'amicizia con lei. \nIl giorno pi\u00f9 lungo.\nTrama.\nTru vive la sua esperienza pi\u00f9 estenuante poich\u00e9 ogni volta che salva una persona ne muore un'altra e la giornata continua a ripetersi. Harrison combina guai ogni giorno: il primo giorno va a casa di Tru, ma la allaga, il secondo a casa di Meredith, ma non conosce il codice dell'allarme e viene arrestato, il terzo va all'obitorio e mangia il sandwich avariato di Davis, il quarto va da Lindsay, ma le brucia la casa e il quinto torna a casa dalla sorella, ma grazie a Luc non fa danni. Finalmente Tru riesce a scoprire che la vera causa della ripetizione della giornata \u00e8 la morte della figlia di Michael, che si vede rifiutare la somministrazione dell'amiodarone alla figlia perch\u00e9 la sua assicurazione sanitaria non lo copre. Tru si procura cos\u00ec il farmaco e lo d\u00e0 a Michael, ma questo muore per arresto cardiaco. Tru riesce comunque a salvare la figlia di Michael che riceve il cuore del padre e la giornata smette di ripetersi. \nIl killer di San Valentino.\nTrama.\n\u00c8 San Valentino cos\u00ec Lindsay, Harrison, Luc e Tru trascorrono la giornata in un motel tra le foreste. Il killer di san Valentino che uccide le vittime e lascia un ritaglio di giornale a forma di cuore si aggira per la citt\u00e0, quando Tru trova Kevin, il fratello della proprietaria del motel, morto: questi le chiede aiuto e la giornata si ripete. Tru cerca di tenerlo lontano dal motel,ma non riuscendoci deve quindi capire chi \u00e8 l'assassino assieme ad Harrison e mantenere il segreto con Luc e Lindsay. Tru scopre che l'assassino \u00e8 Kevin e che la sera prima la sorella lo aveva ucciso sotto sua richiesta, ma questa volta la ragazza riesce a convincerlo a costituirsi. Inoltre, nella giornata riavvolta Lindsay lascia Harrison e Luc lascia Tru, ma alla fine Lindsay si rimetter\u00e0 con Harrison mentre Luc e Tru si lasceranno definitivamente.\nVanit\u00e0 assassina.\nTrama.\n\u00c8 il giorno del concorso di bellezza ed Harrison, in quanto membro della giuria, promette al suo strozzino la vittoria della figlia Angela, ma viene licenziato e la ragazza arriva seconda. Nel frattempo,Luc dice a Tru che frequenta un'altra ragazza. Inoltre la reporter Michelle Carey chiama per sapere il motivo delle sue presenze nei luoghi dei delitti. Parlando con Michelle, Tru scopre che un'altra ragazza \u00e8 comparsa prima di lei nei luoghi del delitto. Dopo il concorso,una ragazza viene trovata morta e il suo spirito chiede aiuto a Tru cos\u00ec la giornata si ripete. Harrison questa volta viene cacciato perch\u00e9 la sorella partecipa al concorso, Tru scopre che la ragazza \u00e8 morta accidentalmente per essersi messa lo struccante di Alex avvelenato dalla moglie di Julian poich\u00e9 entrambi erano stati ricattati dalla ragazza. Di conseguenza Alex viene squalificata per il ricatto, Angela vince il concorso ed Harrison \u00e8 salvo. Alla fine della giornata Luc tenta di rimettersi con Tru, ma lei gli dice che non potrebbe mai funzionare, mentre Davis le fa una rivelazione: anche la madre di Tru aveva il suo stesso dono.\nUna voce dal passato.\nTrama.\nIl padre di Tru arriva in citt\u00e0 con la nuova moglie per il suo compleanno, intanto Tru scopre l'identit\u00e0 dell'assassino della mamma e Jack viene assunto in obitorio.\nUna giornalista in pericolo.\nTrama.\nTru deve istruire Jack, nel frattempo la reporter che cerca di scoprire il segreto della ragazza muore a seguito di una rapina, la terza della giornata, e deve salvargli la vita. Inoltre Harrison perde i soldi alle corse dei cavalli e non ha quindi i soldi per pagare la cena a Lindsay che lo lascia, mentre Luc fa una mostra fotografica senza invitare Tru. Nella giornata ripetuta Tru avverte la polizia di una delle rapine, ma alla vista dei poliziotti i rapinatori scelgono di rimandarla, mentre Luc sotto consiglio di Davis invita Tru alla mostra. Harrison, invece, vince ai cavalli sotto consiglio di Jack e durante la seconda rapina Tru affronta il rapinatore e scopre che l'ostaggio \u00e8 in realt\u00e0 la complice. Durante la cena Harrison parla continuamente di Jack rovinando la serata con Lindsay. Michelle si reca all'obitorio per l'appuntamento con Tru,ma Jack la reindirizza alla tavola calda a rapinarla: questa volta sar\u00e0 solo la ragazza a prendere in ostaggio la giornalista e a fermarsi, convinta dal fidanzato, venendo poi arrestata. Tru dice il suo segreto alla giornalista che,per\u00f2, non le crede.\nImmagine speculare.\nTrama.\nNello stesso giorno due cadaveri chiedono aiuto: una ragazza uccisa e un uomo che si \u00e8 suicidato. La giornata si riavvolge solo per uno dei due e allora Tru arruola Harrison per farsi aiutare. Entrambe le vittime partecipano ad una partita di poker con grosse puntate per i loro problemi finanziari, e a questo poker partecipa anche Harrison;questa volta per\u00f2 \u00e8 la ragazza a tentare il suicidio, mentre l'uomo sta per essere assassinato. Entrambi per\u00f2 vengono salvati da Tru. Nel frattempo, Jack conduce delle ricerche sulla foto di una barca trovata a casa di Davis, scoprendo che questi era sposato,ma la moglie \u00e8 morta in un giorno riavvolto in cui la madre di Tru lo aveva salvato. Nonostante Harrison avesse salvato la ragazza qualcuno ha chiamato la famiglia per dirgli che la ragazza aveva perso i soldi e cos\u00ec la ragazza dopo aver sentito i genitori si suicida.\nIl segreto.\nTrama.\nUn'attrice trascorre la giornata all'obitorio accanto a Tru per fare delle ricerche su un suo prossimo film. Harrison, invece, incontra la sorella di Lindsay e ha molto successo. Carly viene investita da un'auto, muore e chiede aiuto a Tru. Nella giornata ripetuta Harrison e Jack vengono aggrediti da un rapinatore, messo in fuga da Jack che non si sposta nemmeno quando il tizio gli punta la pistola contro. Inoltre, Jack convince Harrison a farsi lasciare da Lindsay. Tru, invece, salva Carly, scoprendo che aveva intenzione di simulare la sua morte per proteggere la figlia prima di essere investita. Tru, inoltre, capisce che la madre non le aveva mai detto il suo segreto per proteggerla.\nFurto d'identit\u00e0.\nTrama.\nLuc trova casa nel palazzo davanti a Tru; Harrison e Lindsay si rincontrano per la prima volta dopo la rottura per restituirsi le loro cose, ma l'incontro non va bene, mentre Davis fa delle ricerche su Jack e scopre che anche lui rivive le giornate. Nel frattempo un uomo di nome Chris Barronson viene trovato morto, ma Tru \u00e8 perplessa perch\u00e9 di recente ha conosciuto una vicina di casa con lo stesso nome e aveva visto l'uomo litigare con la vicina nel suo appartamento. Il cadavere gli chiede aiuto e la giornata si ripete. Nella giornata ripetuta l'appuntamento viene preso da Jack, Harrison non si presenta all'appuntamento con Lindsay e questa incontra Randall, passando una bellissima giornata. Inoltre, si scopre che la vicina di casa di Tru ha rubato l'identit\u00e0 della vittima. Tru propone a Cathy di restituire i soldi e l'identit\u00e0 al vero Chris: questa finge di accettare, ma lo paga con soldi falsi e prova a rubare l'identit\u00e0 di Tru. Infine scopre che il suo vicino Matt \u00e8 ossessionato da Cathy ed era stato lui ad uccidere l'uomo. \nUna vita per gli altri.\nTrama.\nTru scopre che anche Jack rivive le giornate, infatti, quando un cadavere arriva in obitorio si rivolge a entrambi dicendo loro: \"aiutatemi\". Intanto Lindsay riceve una proposta di matrimonio da Randall che per\u00f2 rifiuta. Nella giornata ripetuta Tru chiama immediatamente Jack per sapere dove aveva recuperato il corpo, questi per\u00f2 sbaglia strada e l'uomo muore ugualmente. La ragazza capisce per\u00f2 che la richiesta d'aiuto non era per lui, ma per i suoi pazienti e famigliari, cos\u00ec inizialmente lei e Jack impediscono un incidente salvando una studentessa dell'uomo. Poi Tru capisce che ad una paziente dell'uomo era stata diagnosticata erroneamente una malattia incurabile cos\u00ec si reca a casa della donna, che il giorno prima si era suicidata, per avvertirla. Anche Jack tenta di impedire il suicidio della donna,ma fallisce anche questa volta. Harrison intanto convince Lindsay a sposare Randall, mentre Tru capisce che Jack in realt\u00e0 lascia morire le persone di proposito.\nUno contro l'altra.\nTrama.\n\u00c8 il giorno del matrimonio di Lindsay; Tru porta Luc, ma durante la cerimonia Davis informa la ragazza che un uomo geloso della moglie ha sparato ad Harrison, il quale muore in ospedale e chiede aiuto alla sorella, facendo riavvolgere la giornata. Jack informa Tru che far\u00e0 di tutto affinch\u00e9 Harrison muoia o qualcun altro prenda il suo posto. Inoltre,Tru rivela il suo segreto a Luc che non le crede, mentre Jack inganna Luc e, con la scusa di dargli informazioni su Tru, lo manda a casa dell'uomo geloso che gli spara, uccidendolo al posto di Harrison. Al funerale Jack viene raggiunto da Richard, il padre di Tru, che una volta faceva la sua stessa cosa."}
{"id": "2897455", "revid": "1305772", "url": "https://it.wikipedia.org/wiki?curid=2897455", "title": "NRG (formato di file)", "text": "Un file .nrg \u00e8 un formato di file immagine CD proprietario usato da Nero Burning ROM, una suite di utilit\u00e0 prodotta da NERO AG, per creare immagini CD ISO 9660.\nQuesti file possono essere trattati anche da altri software come: Power ISO, Alcohol 120%, o Daemon Tools ed essere letti in lettori virtuali di dischi (CD o DVD).\nEsistono anche applicativi per la conversione di questi file nel formato ISO.\nIl formato File nrg usa una variante del formato file IFF (Interchange File Format) e memorizza i dati in una catena di pezzi (detti chunk).\nTutti i valori interi sono memorizzati senza segno (unsigned) in big endian.\nLa prima versione di nrg memorizzava valori a 32bit. dalla versione 5.5 di Nero Burning ROM supporta anche il 64bit.\nConversione dei file nrg.\nEsistono svariati software per convertire un file codice_1 in un'immagine disco ISO 9660."}
{"id": "2897458", "revid": "287204", "url": "https://it.wikipedia.org/wiki?curid=2897458", "title": "Chau Thanh", "text": ""}
{"id": "2897460", "revid": "124706519", "url": "https://it.wikipedia.org/wiki?curid=2897460", "title": "Modello atomico", "text": "In fisica atomica il modello atomico \u00e8 la rappresentazione fisica dell'atomo sulla scorta delle evidenze/dati sperimentali acquisiti e correttamente interpretati."}
{"id": "2897461", "revid": "287204", "url": "https://it.wikipedia.org/wiki?curid=2897461", "title": "Tomislav Ruzic", "text": ""}
{"id": "2897462", "revid": "599013", "url": "https://it.wikipedia.org/wiki?curid=2897462", "title": "Ch\u00e2u Th\u00e0nh", "text": ""}
{"id": "2897463", "revid": "37056", "url": "https://it.wikipedia.org/wiki?curid=2897463", "title": "Johannes Trithemius", "text": ""}
{"id": "2897469", "revid": "1543377", "url": "https://it.wikipedia.org/wiki?curid=2897469", "title": "Vincenzo Laureo", "text": "Biografia.\nNato da una famiglia di nobili origini ma decaduta e fratello di Marco vescovo di Campagna nel salernitano, grazie alla benevolenza del duca Ferdinando Carafa pot\u00e9 studiare medicina alle universit\u00e0 di Napoli e di Padova, dove si addottor\u00f2 anche in teologia. Si stabil\u00ec quindi a Roma, dove divenne segretario del cardinale Pier Paolo Parisio e poi di Niccol\u00f2 Gaddi, che segu\u00ec anche nei suoi numerosi viaggi diplomatici. Nel 1552 pass\u00f2 alle dipendenze del cardinale francese Fran\u00e7ois de Tournon, uomo di stato vicino al re di Navarra Antonio di Borbone. Rientrato in Italia, fu collaboratore di Ippolito d'Este e venne poi chiamato a Torino come medico di Emanuele Filiberto di Savoia.\nPapa Pio V lo elesse vescovo di Mondov\u00ec il 20 gennaio 1566 e lo invi\u00f2 come nunzio presso la regina di Scozia Maria Stuarda (1566), poi in Piemonte (1568-1573), quindi presso il re di Polonia Stefano I B\u00e1thory (1573-1578) e infine presso Carlo Emanuele I di Savoia, nuovamente in Piemonte (1580-1585). Cur\u00f2 anche il governo della sua diocesi, dove fece applicare dei decreti del Concilio di Trento, e fu membro della commissione pontificia della riforma del calendario.\nNel concistoro del 12 dicembre 1583 venne creato cardinale prete del titolo di Santa Maria in Via da papa Gregorio XIII; nel 1587 rinunci\u00f2 al vescovado e nel 1589 prese il titolo di San Clemente. Promosse presso la Curia Romana gli interessi dei Ministri degli Infermi, che vennero riconosciuti da papa Sisto V nel 1586: in segno di gratitudine, Camillo de Lellis chiese al pontefice di nominare Laureo protettore dell'ordine. Fu anche cardinale protettore del regno di Scozia. Tra il settembre del 1590 e il gennaio del 1592 prese parte a quattro conclavi.\nSi spense a Roma assistito da Camillo de Lellis e venne sepolto in San Clemente. Lasci\u00f2 la sua biblioteca al Collegio Romano."}
{"id": "2897471", "revid": "287204", "url": "https://it.wikipedia.org/wiki?curid=2897471", "title": "Distretto di Chau Thanh (Ben Tre)", "text": "Il distretto di Chau Thanh (vietnamita: \"Ch\u00e2u Th\u00e0nh\") \u00e8 un distretto (\"huy\u1ec7n\") del Vietnam che nel 2003 contava 167.472 abitanti.\nOccupa una superficie di 229 km\u00b2 nella provincia di Ben Tre. Ha come capitale la citt\u00e0 omonima."}
{"id": "2897472", "revid": "31262105", "url": "https://it.wikipedia.org/wiki?curid=2897472", "title": "Vincenzo Lauro", "text": ""}
{"id": "2897477", "revid": "122448961", "url": "https://it.wikipedia.org/wiki?curid=2897477", "title": "Pietro Greco", "text": "Biografia.\nLaureato in chimica, \u00e8 stato un giornalista, divulgatore scientifico e storico della scienza.\nDiresse un master in Comunicazione scientifica della Scuola Internazionale Superiore di Studi Avanzati (SISSA) di Trieste, dov'era anche project leader del gruppo di ricerca ICS (Innovazioni nella comunicazione della scienza).\nDal 2006 al 2008 \u00e8 stato consigliere del Ministro dell'universit\u00e0 e della ricerca, Fabio Mussi. Fu socio dell'agenzia di giornalismo scientifico Zadig Roma.\n\u00c8 stato un conduttore storico del programma Radio3 scienza. Dal 1987 collabor\u00f2 con il quotidiano \"L'Unit\u00e0\" e dal 2007 col quotidiano online \"Greenreport.it\". Dal 2009 collabor\u00f2 con il giornale web \"Scienza in rete\", di cui fu condirettore fino al 2018. Fu coautore e responsabile scientifico di \"Pulsar. Storia della scienza e della tecnica nel XX secolo\", programma televisivo in 20 puntate andato onda sulla RAI nel 1999 e 2000 e di \"X Day\". Nella stagione 2001-2002, sempre sulla Rai, realizz\u00f2 \"'I grandi della scienza del Novecento\", un programma televisivo in 24 puntate. Le due opere, parzialmente integrate, sono state pubblicate a cura della rivista \"Le Scienze\". Dal 2004 \u00e8 stato editorialista di micron, rivista di scienza edita da Arpa Umbria.\nDal 2018 alla morte fu caporedattore del magazine online \"Il Bo Live\", di propriet\u00e0 dell'Universit\u00e0 degli Studi di Padova."}
{"id": "2897481", "revid": "2121138", "url": "https://it.wikipedia.org/wiki?curid=2897481", "title": "Lingua sindhi", "text": "La lingua sindhi (in arabo-persiano \u0633\u0646\u068c\u064a; in devanagari \u0938\u093f\u0928\u094d\u0927\u0940; in gurmukhi \u0a38\u0a3f\u0a70\u0a27\u0a40; in urdu \u0633\u0646\u062f\u06be\u06cc) \u00e8 una lingua della famiglia linguistica indoaria parlata in Pakistan ed in India.\nDistribuzione geografica.\nNel 2017, il sindhi \u00e8 parlato da quasi 32 milioni di persone in Pakistan, la maggior parte dei quali sono concentrati nell'omonima regione del Sindh. Una piccola parte dei locutori si trovano in India. La lingua \u00e8 attestata anche in altri paesi, in seguito all'emigrazione di questa popolazione.\nLingua ufficiale.\nIl sindhi ha carattere di ufficialit\u00e0 nella regione del Sindh, in Pakistan. Il governo pakistano emette le carte d'identit\u00e0 nazionali ai suoi cittadini solo in sindhi e in urdu.\n\u00c8 una delle 22 lingue ufficialmente riconosciute dall'allegato VIII della Costituzione dell'India.\nClassificazione.\nIl sindhi \u00e8 una lingua della famiglia indoaria del ramo indo-iraniano della famiglia delle lingue indo-europee, anche se \u00e8 rappresentata con segni di forte influenza dravidica.\nLa sua principale influenza fu cos\u00ec una versione locale della forma parlata di sanscrito.\nStoria.\nIl sindhi diventa una lingua letteraria famosa tra il XIV e il XVIII secolo nel nord dell'India, allora gi\u00e0 islamizzato. La prima traduzione del Corano in sindhi, secondo la tradizione islamica, \u00e8 stata fatta nell'883 d.C.\nIl primo dizionario inglese-sindhi \u00e8 stato fatto nel 1849 utilizzando la scrittura devanagari.\nScrittura.\nIn Pakistan il sindhi \u00e8 scritto in una variante dell'alfabeto persiano, il quale \u00e8 stato adottato sotto l'incoraggiamento dei britannici quando il Sindh era sotto il loro controllo nel XIX secolo.\nL'alfabeto \u00e8 di 52 lettere, rispetto al persiano ha aggiunto i digrafi e 18 nuove lettere \u0684 ,\u067a ,\u067d ,\u067f ,\u0680 ,\u067b ,\u0699 ,\u068d ,\u068a ,\u068f ,\u068c ,\u0687 ,\u0683 ,\u06a6 ,\u06bb ,\u06b1 ,\u06b3 ,\u06aa per particolari suoni del sindhi e di altre lingue indo-arie. Alcune lettere distinte in arabo e persiano sono omofone in sindhi.\nVocabolario.\nIl sindhi ha ereditato molte parole dal sanscrito, ma ha ricevuto anche numerosi prestiti dall'arabo e dal persiano. Fu influenzato anche dall'inglese. Oggi subisce una forte influenza dall'Urdu, mentre in India \u00e8 influenzato dall'hindi, con prestiti da elementi sanscriti tatsam."}
{"id": "2897482", "revid": "1543377", "url": "https://it.wikipedia.org/wiki?curid=2897482", "title": "Han Han", "text": "Con i suoi 6 romanzi Han \u00e8 considerato ad oggi lo scrittore pi\u00f9 letto in Cina. Il \"Time\", nella sua classifica annuale delle persone pi\u00f9 influenti, ad aprile 2010 provvisoriamente vedeva Han Han ottavo.\nBiografia.\nFiglio unico \"per legge\", per via del rigido controllo delle nascite messo in atto nel suo paese, pubblic\u00f2 il suo primo testo, intitolato \"Unhappy Days\" (\u4e0d\u5feb\u4e50\u5730\u6df7\u65e5\u5b50), quando ancora frequentava la scuola media. Ammesso alla scuola superiore Song Jiang n. 2 di Shanghai (\u4e0a\u6d77\u5e02\u677e\u6c5f\u4e8c\u4e2d) grazie ai risultati sportivi, vinse un concorso letterario a livello nazionale con un saggio sul carattere nazionale della Cina ma fu bocciato al termine del primo anno di corso per insufficienza in sette materie. Il fatto di un vincitore di concorso nazionale giudicato non idoneo dalla scuola innesc\u00f2 sui media nazionali cinesi un dibattito sulla qualit\u00e0 del sistema educativo. Questo non imped\u00ec che H\u00e1n H\u00e1n venisse bocciato ancora in sette materie l'anno successivo, il secondo, fatto che lo convinse a abbandonare definitivamente la scuola.\nIl suo primo romanzo pubblicato, \"Le tre porte\", nasce direttamente dai testi inseriti nel suo blog personale; attinge alla biografia personale dell'autore, dal momento che il protagonista \u00e8 uno studente del terzo anno di scuola media in una cittadina di provincia nei dintorni di Shanghai. Spietata satira del sistema educativo e scolastico cinese, con oltre 20 milioni di copie stampate \"Le tre porte\" diventa il maggiore successo di vendite di un libro di narrativa in Cina negli ultimi vent'anni.\nNel 2003 Han Han diventa autista professionista di rally, impegno che ha mantenuto fino a oggi. Nel 2004 ottiene il suo primo posto nella Formula BMW Asia Qualifying Race (\u4e9a\u6d32\u5b9d\u9a6c\u65b9\u7a0b\u5f0f\u8d44\u683c\u8d5b) e riceve una \u201cborsa di studio\u201d di 50.000 dollari USA.\nNel 2005 rifiuta il ruolo di attore protagonista in un film di Hollywood tratto da un romanzo di Xie Hang, \"Dismenorrea\" (\u75db\u7ecf), le cui riprese sono previste in una citt\u00e0 della Cina settentrionale; il soggetto \u00e8 un amore proibito tra uno studente e la propria insegnante. L'anno seguente intraprende la via della musica; il 26 settembre 2006 pubblica un album intitolato \"R-18\" (\u5341\u516b\u7981, \"vietato ai minori\") per la Shanghai ToWing Culture Development Co., Ltd., molti testi delle canzoni sono di Han Han.\nNel 2007 corre per la Shanghai Volkswagen 333 Racing Team, vincendo il primo premio nella China Circuit Championship, categoria 1600 cc.\nIl 1\u00ba maggio 2009 in un post sul blog, Han Han preannuncia la pubblicazione di una propria rivista e richiede espressamente l'invio di materiale, promettendo retribuzioni da 2 fino a 40 volte superiori allo standard dell'editoria cinese. Entro cinque giorni riceve 10.000 testi, anche di generi che aveva espressamente escluso (per esempio pornografia) La rivista, intitolata \u72ec\u5531\u56e2 (\"Party\"), inizia infine le pubblicazioni nel 2010, con qualche mese di ritardo rispetto alla data prevista (agosto 2009) a causa di problemi con le restrizioni editoriali, probabilmente per la proclamata intenzione di pubblicare l'elenco degli attori cinematografici compresi nella lista nera. Tuttavia ne esce un solo numero, malgrado Han Han simetta in contatto con una decina di editori per salvarla.\nIl 15 gennaio 2012 il blogger cinese Mai Tian accusa in un post che la maggior parte delle opere di Han Han \u00e8 in realt\u00e0 scritta da una squadra di ghostwriters; le sue argomentazioni sono basate sull'impossibilit\u00e0 di allenarsi come autista di rally e al tempo stesso scrivere in maniera professionale. Il giornalista scientifico Fang Zhouzi interviene il giorno successivo a suffragare la tesi sostenuta da Mai Tian. Dopo la risposta indignata di Han Han sul proprio blog, Mai Tian rimuove il post e il 18 gennaio rivolge scuse formali. Han Han denuncia invece Fang Zhouzi e un certo Lin Mingze, che avrebbe fornito il materiale al blogger. Qualche giorno dopo tuttavia ritira la querela contro quest'ultimo, e in una successiva intervista ammette che dietro lo pseudonimo Lin Minze si nasconde in realt\u00e0 un suo amico.\nL'11 giugno dello stesso anno Han han riesce a varare una rivista online, \u4e00\u4e2a (\"Uno\") con la redazione che aveva curato il numero unico di \"Party\"; sei mesi dopo esce anche l'app android.\nAttualmente Han Han ha al suo attivo sei romanzi, due dei quali tradotti in italiano. Impegnato in numerose attivit\u00e0 diverse, \u00e8 pilota professionale di rally, scrittore, musicista, e risulta il blogger pi\u00f9 seguito in Cina. Nel 2010 la rivista Time lo ha incluso tra le personalit\u00e0 pi\u00f9 influenti al mondo."}
{"id": "2897483", "revid": "54354", "url": "https://it.wikipedia.org/wiki?curid=2897483", "title": "Dravidica", "text": ""}
{"id": "2897484", "revid": "300067", "url": "https://it.wikipedia.org/wiki?curid=2897484", "title": "Jacques Stas", "text": "Carriera.\nCon il ha disputato i Campionati europei del 1993."}
{"id": "2897487", "revid": "300067", "url": "https://it.wikipedia.org/wiki?curid=2897487", "title": "Ronny Bayer", "text": "Carriera.\nCon il ha disputato i Campionati europei del 1993."}
{"id": "2897490", "revid": "54354", "url": "https://it.wikipedia.org/wiki?curid=2897490", "title": "Alfabeto persiano", "text": ""}
{"id": "2897492", "revid": "12458", "url": "https://it.wikipedia.org/wiki?curid=2897492", "title": "Comitato di Dio", "text": "Il comitato di Dio (in inglese God Committee) \u00e8 il termine familiare e polemico per intendere il \"Admissions and Policies Committee of the Seattle Artificial Kidney Center at Swedish Hospital\", ovvero un comitato sorto nei primi anni sessanta negli USA, con il fine di decidere chi (pochi tra tanti) avesse diritto ad essere sottoposto all'allora emergente tecnologia dell'emodialisi.\nNel 1961 venne inaugurata a Seattle, presso lo Swedish Hospital, l'apparecchiatura per l'emodialisi e nello stesso anno fu formato il comitato per scegliere chi poteva essere sottoposto a tale trattamento.\nLa problematica nasceva infatti dalla carenza di apparecchi per l'emodialisi, (dal costo allora proibitivo o considerato tale) e, all'opposto, dal gran numero di pazienti in insufficienza renale irreversibile (quindi con brevissima aspettativa di vita).\nPrima del 1960 si poteva utilizzare il trattamento solo per brevi periodi. Successivamente, Belding Hibbard Scribner della University of Washington svilupp\u00f2 uno shunt in Teflon che permetteva un accesso vascolare permanente, indispensabile per l'esecuzione dell'emodialisi.\nIl Comitato di Seattle era composto da 7 cittadini: un avvocato, un sacerdote, una casalinga, un funzionario statale, un banchiere, un sindacalista ed un chirurgo selezionato dalla King County Medical Society.\nLa problematica relativa alle decisioni fu portata alla pubblica attenzione da Shana Alexander in \"Life\" del 9 novembre 1962.\nIn tale pubblicazione venne appunto utilizzata la denominazione \"Comitato di Dio\".\nCon la fine degli anni sessanta e il diffondersi dell'emodialisi, il comitato di Seattle e altri simili sorti nel frattempo, furono sciolti."}
{"id": "2897495", "revid": "300067", "url": "https://it.wikipedia.org/wiki?curid=2897495", "title": "Sabahudin Bilalovi\u0107", "text": ""}
{"id": "2897496", "revid": "287204", "url": "https://it.wikipedia.org/wiki?curid=2897496", "title": "Sabahudin Bilalovic", "text": ""}
{"id": "2897500", "revid": "119932196", "url": "https://it.wikipedia.org/wiki?curid=2897500", "title": "Alfabeto arabo-persiano", "text": "L'alfabeto arabo-persiano \u00e8 un sistema di scrittura che si basava originariamente sull'alfabeto arabo.\nIn principio fu usato esclusivamente nella lingua araba, l'alfabeto arabo fu modificato per adattarsi alla lingua persiana, aggiungendo quattro lettere \u067e [p], \u0686 [t\u0283], \u0698 [\u0292], e \u06af [\u0261]. Molte lingue che usano l'alfabeto arabo-persiano hanno lettere addizionali (e.g. jawi per l'indonesiano e malese).\nLa scrittura arabo-persiana fu applicata all'alfabeto urdu, all'alfabeto saraiki, all'alfabeto curdo sorani, a Luri, all'alfabeto turco-ottomano, all'alfabeto beloci, alla scrittura Punkubi Shahmukhi, al tataro, all'azero e a molti altri.\nL'alfabeto.\nGrafia delle lettere e romanizzazione DIN 31635.\nLa romanizzazione si basa sull'alfabeto latino con l'aggiunta di alcuni diacritici. La vocale lunga viene trascritta con una sbarretta/macron sopra la vocale o con l'accento circonflesso sopra la vocale (e.g. d\u00e2l = d\u0101l). In arabo e urdu si usa il macron.\nPronuncia dell'alfabeto.\nLa \u0640\u0647 cio\u00e8 la \u0647 in forma finale, viene traslitterata \"\u1eb9\", \"eh\" o a volte anche \"\u00e9\" quando ha suono IPA:[e]. Es. \u0633\u0647 s\u1eb9 (tre), \u0646\u0648\u06cc\u0633\u0646\u062f\u0647 nevisand\u1eb9 (scrittore).\nA queste lettere si aggiunge la hamze \u0621, trascritta con un apostrofo e con valore IPA [\u0294]: \u00e8 lo stacco glottale. Si scrive in isolamento o sopra una alif/vaav/ye che, secondo i grammatici arabi tradizionali, funge da sedia (\"kursiyy\"): \u0623, \u0626, \u0624. Non funziona come in arabo, siccome a inizio parola non si pronuncia obbligatoriamente uno stacco glottale.\nDiacritici e altri caratteri in arabo e persiano.\nSiccome il persiano usa l'alfabeto arabo, ha prestiti arabi e il testo religioso fondamentale dell'Islam, cio\u00e8 il Corano, \u00e8 scritto in arabo e si pu\u00f2 leggere e studiare direttamente in arabo, si presentano qui i diacritici in persiano insieme a quelli in arabo e/o al loro utilizzo in arabo.\nLingue che usano la scrittura arabo-persiana.\nUso attuale"}
{"id": "2897501", "revid": "486946", "url": "https://it.wikipedia.org/wiki?curid=2897501", "title": "ECOSY", "text": ""}
{"id": "2897502", "revid": "1873017", "url": "https://it.wikipedia.org/wiki?curid=2897502", "title": "Mawashi geri", "text": " significa \"calcio circolare\", alle volte ci si riferisce ad esso anche come roundhouse kick. \u00c8 un calcio utilizzato nelle arti marziali giapponesi.\nTecnica.\nIl Mawashi-geri pu\u00f2 essere eseguito da una grande variet\u00e0 di posizioni ed esistono numerosi metodi per una corretta esecuzione. Una parte della sua esecuzione, che \u00e8 sempre uguale, consiste nell'eseguire il calcio dall'esterno verso l'interno. In generale \u00e8 un calcio laterale che colpisce con il piede. Idealmente, il piede che appoggia a terra durante il calcio, ruota in direzione dell'avversario con un angolo tra i 90\u00b0 e i 180\u00b0."}
{"id": "2897504", "revid": "114419441", "url": "https://it.wikipedia.org/wiki?curid=2897504", "title": "Superiore generale dei ministri degli infermi", "text": "Il superiore generale \u00e8 il moderatore supremo dell'ordine dei chierici regolari ministri degli infermi."}
{"id": "2897506", "revid": "92723", "url": "https://it.wikipedia.org/wiki?curid=2897506", "title": "Aeroporto di Ekaterinburg-Koltsovo", "text": ""}
{"id": "2897509", "revid": "1299641", "url": "https://it.wikipedia.org/wiki?curid=2897509", "title": "Bibliografia sui camilliani", "text": ""}
{"id": "2897511", "revid": "7", "url": "https://it.wikipedia.org/wiki?curid=2897511", "title": "Macha Merril", "text": ""}
{"id": "2897514", "revid": "697352", "url": "https://it.wikipedia.org/wiki?curid=2897514", "title": "Erroibar", "text": ""}
{"id": "2897515", "revid": "37056", "url": "https://it.wikipedia.org/wiki?curid=2897515", "title": "Passiflora liguralis", "text": ""}
{"id": "2897524", "revid": "298055", "url": "https://it.wikipedia.org/wiki?curid=2897524", "title": "Billy Miles", "text": ""}
{"id": "2897533", "revid": "21880", "url": "https://it.wikipedia.org/wiki?curid=2897533", "title": "Zhangixalus suffry", "text": "Zhangixalus suffry \u00e8 una specie di rana volante della famiglia Rhacophoridae, descritta alla scienza per la prima volta nel 2007.\nDistribuzione e habitat.\n\u00c8 endemica dell'India (Arunachal Pradesh, Assam, Nagaland), nella parte pi\u00f9 a est della catena himalayana."}
{"id": "2897534", "revid": "124858546", "url": "https://it.wikipedia.org/wiki?curid=2897534", "title": "Xonotic", "text": "Xonotic \u00e8 un videogioco sparatutto in prima persona open-source, pubblicato con licenza GPL, nato da Nexuiz.\nSviluppo.\nIl progetto \u00e8 nato in seguito alla concessione da parte di Lee Vermeulen, capo di AlienTrap, del marchio e del logo di Nexuiz alla Illfonic per crearne una versione esclusivamente per console a scopo commerciale. Al progetto hanno aderito praticamente tutti gli sviluppatori e i contributori di Nexuiz per PC, insieme alla maggior parte della community."}
{"id": "2897539", "revid": "113757", "url": "https://it.wikipedia.org/wiki?curid=2897539", "title": "Armata Ugandese Nazionale di Liberazione", "text": ""}
{"id": "2897540", "revid": "104458", "url": "https://it.wikipedia.org/wiki?curid=2897540", "title": "Coppa del mondo di sci di fondo", "text": ""}
{"id": "2897541", "revid": "113757", "url": "https://it.wikipedia.org/wiki?curid=2897541", "title": "Ugandan National Liberation Front", "text": ""}
{"id": "2897544", "revid": "1543377", "url": "https://it.wikipedia.org/wiki?curid=2897544", "title": "Drosophilinae", "text": "Drosophilinae , \u00e8 una sottofamiglia cosmopolita di insetti dell'ordine dei Ditteri (Brachycera: Cyclorrhapha: Acalyptratae). Costituisce il gruppo principale in cui si suddivide la famiglia dei Drosophilidae, di cui comprende oltre tre quarti delle specie.\nDescrizione.\nCome nella generalit\u00e0 dei Drosophilidae, i Drosophilinae sono un raggruppamento morfologicamente eterogeneo di piccoli moscerini, con il corpo lungo pochi millimetri e la livrea dai colori variabili dal giallo al bruno al nero, recante pigmentazioni zonali sul torace e sull'addome.\nHanno capo globoso con occhi relativamente grandi e antenne con arista piumosa. Il torace \u00e8 convesso, di aspetto compatto, le ali sono generalmente ampie, con cellula discale fusa con la seconda basale per l'assenza della medio-cubitale basale. La media e il terzo ramo della radio (R4+5) sono divergenti o, comunque non convergenti, il secondo ramo della radio (R2+3) \u00e8 pi\u00f9 o meno diritto oppure pu\u00f2 presentare una marcata curvatura verso il margine costale. In alcune specie sono presenti vene trasversali che collegano la costa al secondo ramo della radio. L'addome \u00e8 composto da sei uriti apparenti nel maschio e sette nella femmina.\nLa larva \u00e8 apoda e acefala, di forma cilindrica, affusolata anteriormente, con tegumento bianco. Il pupario \u00e8 lungo 2\u20135\u00a0mm, con profilo ellittico alla vista dorsale e leggermente convesso alla vista laterale.\nI caratteri differenziali fondamentali sono individuati da Okada (1989) e Grimaldi (1990) nella chetotassi cefalica e in quella toracica:\nAltri caratteri associati ai Drosophilinae sono i seguenti:\nBiologia.\nLa generalit\u00e0 dei Drosophilinae comprende forme saprofaghe allo stadio adulto e microfaghe-saprofaghe allo stadio larvale, associate a substrati organici in decomposizione con processi fermentativi in atto. I generi \"Scaptomyza\" e \"Lordiphosa\" comprendono anche specie con larve fitofaghe fillominatrici, mentre non vi sono fra i Drosophilinae forme entomofaghe.\nSistematica.\nL'inquadramento sistematico dei Drosophilinae \u00e8 stato per lungo tempo controverso a causa della difficolt\u00e0 di individuare dei caratteri morfologici univoci per la definizione della sottofamiglia. Fra gli anni settanta e gli anni ottanta, gli studi condotti da Wheeler e da Okada, in diverse occorrenze, hanno gettato le basi di una sistematica fondata sulla cladistica. Attualmente si identificano i Drosophilinae in una delle due sottofamiglie in cui si suddividono i Drosophilidae, contrapponendola agli Steganinae. La pi\u00f9 recente e significativa revisione, che suddivide i Drosophilidae in sottofamiglie, trib\u00f9, sottotrib\u00f9 e infratrib\u00f9, \u00e8 quella proposta definita da Grimaldi (1990). A Grimaldi si deve anche la sostanziale revisione del genere \"Drosophila\", considerato parafiletico, con l'elevazione di alcuni sottogeneri e gruppi di specie al rango di genere (\"Lordiphosa\", \"Scaptodrosophila\", \"Hirtodrosophila\", \"Idiomyia\"). \nNel ventennio successivo, l'impianto tassonomico di Grimaldi \u00e8 stato ulteriormente perfezionato con l'integrazione di ulteriori relazioni filogenetiche fra gruppi di generi e gruppi di specie, permettendo la definizione alcuni nuovi generi e l'inquadramento di alcuni \"incertae sedis\", a cui hanno contribuito diversi entomologi fra cui lo stesso Grimaldi, lo svizzero B\u00e4chli e alcuni entomologi cinesi e giapponesi. Il quadro attuale, ancora incompleto e in pieno corso di sviluppo, \u00e8 continuamente aggiornato in una complessa banca dati curata da B\u00e4chli (TaxoDros), che individua in quasi 3300 il numero di specie di questa sottofamiglia. \nLa suddivisione sistematica dei Drosophilinae definita da Grimaldi \u00e8 la seguente:\nLa sottofamiglia comprende 41 generi ripartiti fra i sopracitati gruppi, oltre a tre generi \"incertae sedis\". Dall'iniziale schema di Grimaldi \u00e8 attualmente escluso il genere \"Sphyrnoceps\", che Grimaldi incluse fra i Drosophilinae \"incertae sedis\". La composizione della sottofamiglia, articolata nei suddetti gruppi sistematici, \u00e8 attualmente strutturata secondo lo schema che segue. Per l'indicazione dei sinonimi e dei sottogeneri si rimanda alla trattazione generale della famiglia dei Drosophilidae."}
{"id": "2897549", "revid": "228587", "url": "https://it.wikipedia.org/wiki?curid=2897549", "title": "Sinfonia n. 15 (Haydn)", "text": "La Sinfonie n. 15 in Re maggiore, Hoboken I/15, di Joseph Haydn fu composta tra il 1760 ed il 1761.\n\u00c8 stata composta per un'orchestra di 2 oboi, un fagotto, 2 corni, archi e basso continuo, con un assolo per due viole o violoncello nel trio del minuetto. Questa sinfonia consta di quattro movimenti:\nIl movimento iniziale contiene due \"Adagio\", separati dal \"Presto\" centrale, simile a quanto avviene nel movimento lento della sesta sinfonia.\nQuesto lavoro \u00e8 una delle poche sinfonie dell'era Classica ad avere il Minuetto come secondo movimento (le altre sinfonie a presentare questa caratteristica sono la n. 44 e la B). Il trio in Sol maggiore viene generalmente eseguito come un quintetto focalizzato sul dialogo tra i primi ed i secondi violini e la viola/violoncello suonati sul basso."}
{"id": "2897552", "revid": "767487", "url": "https://it.wikipedia.org/wiki?curid=2897552", "title": "Sinfonia n. 16 (Haydn)", "text": "La Sinfonia n. 16 in Si bemolle maggiore, Hoboke I/16, di Joseph Haydn fu composta tra il 1757 ed il 1761.\n\u00c8 stata composta per un'orchestra di 2 oboi, un fagotto, 2 corni, archi e basso continuo, con una parte per violoncello solo nel movimento lento \u00c8 in tre movimenti:\nIl movimento lento \u00e8 caratterizzato da un violoncello solo raddoppiato nelle ottave dai violini muti."}
{"id": "2897557", "revid": "767487", "url": "https://it.wikipedia.org/wiki?curid=2897557", "title": "Sinfonia n. 17 (Haydn)", "text": "La Sinfonia n. 17 in Fa maggiore, Hoboken I/17, di Joseph Haydn fu composta tra il 1757 ed il 1763.\n\u00c8 stata composta per un'orchestra di 2 oboi, un fagotto, 2 corni, archi e basso continuo. \u00c8 in tre movimenti:"}
{"id": "2897559", "revid": "767487", "url": "https://it.wikipedia.org/wiki?curid=2897559", "title": "Sinfonia n. 18 (Haydn)", "text": "La Sinfonia n. 18 in Sol maggiore, Hoboken I/18, di Joseph Haydn \u00e8 di data incerta. Il catalogo Breitkopf assicura che sia stata composta nel 1766, ma molti studiosi di Haydn pensano che sia stata scritta almeno qualche anno prima. In definitiva, la datazione dovrebbe rientrare tra il 1757 ed il 1764.\nI movimenti.\nLa Sinfonia \u00e8 stata composta per un'orchestra di 2 oboi, un fagotto, 2 corni, archi e basso continuo. Nonostante sia in tre movimenti, \u00e8 stata spesso catalogata come \"sonata da chiesa\" a causa della presenza di un intero movimento lento di apertura. I tre movimenti sono:\nIl movimento di apertura \u00e8 stato scritto nella forma di \"sonata in trio\", con due linee melodiche su una linea di basso indipendente."}
{"id": "2897560", "revid": "767487", "url": "https://it.wikipedia.org/wiki?curid=2897560", "title": "Sinfonia n. 19 (Haydn)", "text": "La Sinfonia n. 19 in Re maggiore, Hoboken I/18, di Joseph Haydn fu composta tra il 1757 ed il 1761.\n\u00c8 stata composta per un'orchestra di 2 oboi, un fagotto, 2 corni, archi e basso continuo. La sinfonia \u00e8 \"omotonale\" ed \u00e8 in tre movimenti:"}
{"id": "2897561", "revid": "124756515", "url": "https://it.wikipedia.org/wiki?curid=2897561", "title": "Chiesa di San Marco in San Girolamo", "text": "La chiesa di San Marco in San Girolamo (in antico San Girolamo degli Scalzi) \u00e8 una chiesa parrocchiale di origine carmelitana del XVIII secolo situata a Vicenza. \u00c8 un edificio barocco che conserva al suo interno varie opere di artisti veneti del primo Settecento e una sagrestia con il mobilio intarsiato originale.\nStoria.\nLa prima chiesa di San Marco in Borgo Pusterla fu probabilmente costruita e cominci\u00f2 a essere elencata fra le sette cappelle della citt\u00e0 verso il 1280, appena al di fuori del ponte Pusterla. Era situata in una zona malsana e frequentemente soggetta ad allagamenti e dovette essere restaurata pi\u00f9 volte durante il corso dei secoli. Dipendeva dalla cattedrale e non aveva quindi fonte battesimale; funzion\u00f2 come chiesa parrocchiale fino al 1810, quando - dopo la soppressione napoleonica degli ordini religiosi - fu permutata con quella dei Carmelitani Scalzi e, subito dopo, demolita.\nL'attuale chiesa parrocchiale di San Marco, invece, sorge nei pressi dell'area di un precedente edificio religioso costruito dai Gesuati dal 1481 al 1491 e dedicato a San Girolamo, del quale restano la torre campanaria e alcune pietre tombali. A seguito della soppressione della congregazione dei Gesuati nel 1668, chiesa e convento furono acquistati dai Carmelitani Scalzi, che in seguito ampliarono il complesso, riedificando la chiesa tra il 1720 e il 1727 e aggiungendo al titolo di San Girolamo quello di Santa Teresa. Negli anni successivi furono poco a poco completati, con gran dispendio di risorse, gli altari e la decorazione interna. La pavimentazione, a lastre di marmo bianche e rosse, \u00e8 del 1745.\nRimane incerta l'attribuzione del progetto, che suggerisce pi\u00f9 mani e, nello stile, accostabile all'opera dell'architetto veneziano Giorgio Massari (1687-1766), in collaborazione Francesco Muttoni; \u00e8 stato inoltre fatto il nome del vicentino Giuseppe Marchi (1669-1757). La facciata fu costruita nel 1756 su disegno del bresciano Carlo Corbellini (nello stesso anno venne redatto un progetto alternativo in stile palladiano da parte di Ottone Calderari, poi utilizzato per la chiesa dei Filippini in Corso Palladio a Vicenza). L'anno successivo fu completato l'altare maggiore.\nLa chiesa, sebbene utilizzata per funzioni religiose fin dal 1725, ancora prima del completamento della copertura, fu solennemente consacrata nel 1760 dal cardinale e vescovo di Vicenza Antonio Maria Priuli e intitolata a due santi: conserv\u00f2 l'antico titolo di San Girolamo, aggiungendo quello di Santa Teresa del Ges\u00f9, fondatrice dell'Ordine dei Carmelitani Scalzi. Fu comunemente detta \"Chiesa degli Scalzi\".\nNel 1810 le leggi napoleoniche soppressero gli ordini religiosi e i conventi, incamerandone i beni. La chiesa di San Girolamo degli Scalzi, dopo essere stata destinata per breve tempo a manifattura di tabacchi, fu assegnata nello stesso anno alla parrocchia di San Marco, di cui assunse il titolo, divenendo la chiesa di San Marco in San Girolamo (l'antica chiesa di San Marco, che sorgeva a poche centinaia di metri, nei pressi di Ponte Pusterla, fu venduta e demolita poco dopo).\nLa chiesa come costruita dai Carmelitani \u00e8 rimasta essenzialmente intatta, pur avendo subito vari interventi di restauro (quello del 1894 \u00e8 ricordato in una lapide sopra il portale d'ingresso). Il convento fu affidato nel 1837 dall'imperatore d'Austria Francesco I alla congregazione religiosa femminile dell'Istituto della Beata Vergine Maria (localmente detta delle Dame Inglesi).\nDescrizione.\nEsterno.\nLe grandi proporzioni della facciata, progettata nel 1756 dall'architetto bresciano Carlo Corbellini in stile barocco, con le sue decorazioni e le sue undici statue di santi, non si colgono facilmente, mancando un sagrato di adeguate dimensioni. La facciata \u00e8 costituita da due ordini di semicolonne corinzie su alti piedistalli. Le ali sono ornate con statue agli angoli. Il timpano triangolare, con sottili cornici, reca altre tre statue nel coronamento. Nel piano inferiore, negli spazi tra le semicolonne, si aprono quattro nicchie, nel piano superiore due, con una grande nicchia al centro. L'alto finestrone centrale, che d\u00e0 luce all'interno, \u00e8 cieco nella parte superiore e originariamente dipinto in trompe l'\u0153il.\nPer questa stessa facciata fu elaborato nel 1756 un primo progetto in stile palladiano da Ottone Calderari, non realizzato, poi adattato nel 1824 dall'architetto Antonio Piovene per un'altra chiesa cittadina, quella dei Filippini in Corso Palladio.\nLa torre campanaria (visibile sul retro della chiesa) \u00e8 quella originale eretta nel XV secolo per la chiesa e convento dei Gesuati. Fu sopraelevata nel 1933 su disegno dell'ingegnere Giuseppe Dal Conte, per collocarvi cinque campane fuse da Colbachini di Padova. L'attuale concerto conta 14 campane, tuttora suonate a mano. La scuola campanaria di San Marco \u00e8 l'unica realt\u00e0 cittadina custode del suono a mano (o a corda).\nInterno.\nL'interno della chiesa, di grande respiro, \u00e8 a navata unica, con alte cappelle laterali, ognuna delle quali fornisce luce all'aula attraverso tre ampie finestre.\nLa navata misura 28 metri di lunghezza e 11,5 di larghezza (21 metri se si comprendono le cappelle); il presbiterio \u00e8 lungo 18 metri compresa l'abside semicircolare. La navata \u00e8 costituita da due campate. Il ritmo \u00e8 scandito da un ordine unico di pilastri corinzi che poggiano su un alto piedistallo di pietra. Ai lati della navata sono collocate quattro cappelle fornite di ricchi altari, mentre ai lati del presbiterio si aprono due ulteriori cappelle (oggi prive di altare) a formare il transetto. All'interno dei quattro poderosi pilastri che separano una cappella dall'altra sono ricavati spazi ciechi, un tempo usati come piccoli oratori, e oggi in parte per i confessionali. La pavimentazione \u00e8 quella originale del 1745.\nPrima cappella a destra (1).\n\u00c8 dedicata a san Giovanni della Croce, cofondatore dell'Ordine dei Carmelitani Scalzi. L'altare \u00e8 in pregiato marmo di Carrara. Al di sopra si innalzano quattro colonne corinzie in breccia grigio-violacea africana, che reggono un timpano arcuato e spezzato, sormontato da un alto attico con timpano triangolare, nel cui centro risplende una croce dorata con ai lati due vasi fiammeggianti. \u00c8 un'importante opera del primo XVIII secolo di gusto veneziano. La pala del 1735-50 \u00e8 una delle migliori opere del pittore vicentino Costantino Pasqualotto detto il Costantini e rappresenta \"La visione di San Giovanni della Croce\". Il santo \u00e8 raffigurato in ginocchio davanti a un crocifisso, mentre Cristo, con la croce sulle spalle, gli appare tra le nubi con un corteo di angeli. A destra della cappella si apre il battistero, ricavato nel 1909 all'interno di un ambiente preesistente, con il fonte battesimale scolpito in pietra e un bassorilievo di san Giovanni Battista.\nSeconda cappella a destra (2).\n\u00c8 dedicata a santa Teresa d'Avila, la mistica spagnola ispiratrice e fondatrice dei Carmelitani Scalzi. Anche questo altare \u00e8 in marmo bianco di Carrara con quattro colonne corinzie, che reggono un timpano arcuato sul quale sono adagiati due angeli. Base e capitelli sono in bronzo; fregi di bronzo dorato sono sul paliotto e sui piedistalli. La pala, eseguita entro il 1724 da Sebastiano Ricci (1659-1734), rappresenta \"L'estasi di Santa Teresa\" (o \"transverberazione\"); ritenuta uno dei capolavori del pittore bellunese, comunica un'intensa emozione e un senso di un mistico abbandono. La santa, ritratta dentro un tempio con colonne ioniche, \u00e8 svenuta ed \u00e8 sostenuta da un angelo in veste rossa, mentre un altro di fronte brandisce la freccia ardente dell'amor divino. Due angeli tengono allargate le braccia della santa, mentre un altro, sorridente, la addita ai fedeli.\nAi lati dell'arco che separa la navata dal presbiterio (3).\nDue dipinti, in sfarzosa cornice del primo Settecento, raffigurano due figure di profeti in vesti carmelitane: il profeta Eliseo (pilastro a destra) e il profeta Elia (pilastro a sinistra), cui un angelo indica l'acqua e il pane. Sono entrambe opera del veronese Matteo Brida (1699-1745), espressione di un gusto ancora seicentesco.\nPresbiterio (4).\nL'altare maggiore, dedicato a san Girolamo, \u00e8 in marmo di Carrara con fregi di bronzo dorato e fu completato nel 1757. Al centro del paliotto una placca rappresenta san Girolamo che si percuote il petto. Ai due lati, due placche rappresentano santa Teresa (a sinistra) e san Giovanni della Croce (a destra). La portella del tabernacolo \u00e8 in argento sbalzato, dorato e cesellato. Ai lati, le due coppie di angeli sopra le porte marmoree del coro sono opera di Giacomo Cassetti (1703-1760). Sculture lignee laccate e dorate di notevole pregio, appartenenti all'antico arredo della chiesa (sec. XVIII), sono state adattate per realizzare i due amboni, l'altare rivolto al popolo e la sede del celebrante.\nCoro (5).\nDietro l'altare si pu\u00f2 ammirare l'antico coro con gli stalli lignei dei monaci (restaurato nel 2010). Un'iscrizione sul pavimento con lo stemma carmelitano testimonia la presenza di una cripta sottostante (non pi\u00f9 accessibile) in cui riposano le spoglie mortali dei padri carmelitani. L'imponente organo che sovrasta il coro fu costruito nel 1900 dalla ditta Pugina e inserito in una solenne struttura lignea progettata dall'architetto Vittorio Barichella. Sulla cimasa dell'organo \u00e8 collocata la statua di Cristo Redentore, opera dello scultore Belcaro, fiancheggiata dalle statue di san Marco (a sinistra) e san Girolamo (a destra). L'organo, restaurato nel 2009, \u00e8 apprezzato durante i concerti.\nSacrestia (6).\nNella grande sala della sacrestia, di notevolissimo pregio \u00e8 il complesso di altare e armadi in noce e radica di noce a intarsio e intaglio, opera originale dei primi del XVIII secolo interamente restaurata nel 1988-89, che ospita 157 cassetti e 93 porte. Sulla parete di fondo \u00e8 collocato l'altare con due colonne e timpano spezzato, fiancheggiato da due armadi con timpano ricurvo. Fra le due colonne \u00e8 collocata una tela di Bartolomeo Letterini (1669-1745) raffigurante la \"Vergine, Ges\u00f9 Bambino, santa Teresa, san Giuseppe, san Gioacchino e sant'Anna\". Davanti alla pala \u00e8 collocato un crocifisso in legno di bosso. Alle pareti laterali sono addossati due grandi armadi, composti ciascuno da tre corpi maggiori uniti tra loro da due corpi pi\u00f9 bassi divisi da lesene. Le parti centrali sono abbellite da due tele dello stesso Letterini: quella di destra raffigura san Giovanni della Croce, quella di sinistra san Giuseppe con il Bambino Ges\u00f9.\nI paramenti liturgici un tempo conservati negli appositi cassetti della sacrestia sono esposti in una saletta attigua.\nCappella a destra del presbiterio (7).\nNella parete di fondo \u00e8 collocato una tela dell'artista vicentino Antonio De Pieri detto \"Lo Zoppo\" (1671-1751) raffigurante \"San Girolamo in gloria\" (1727), mentre contempla il crocifisso ed \u00e8 elevato in cielo dagli angeli. \u00c8 giudicata la migliore opera di questo artista conservata a Vicenza. In origine era collocata in posizione centrale nell'abside.\nCappella a sinistra del presbiterio (8).\nSulla parete di fondo sono esposte due opere seicentesche della famiglia dei Maganza, gi\u00e0 appartenenti all'antica chiesa di San Girolamo dei Gesuati.\nQuella di sinistra \u00e8 opera di Giovanni Battista Maganza il Giovane e rappresenta \"Cristo deposto con Maria e la Maddalena, Giovanni Evangelista e San Nicola vescovo\" (1615); quella di destra \u00e8 di Alessandro Maganza e raffigura la \"Santissima Trinit\u00e0 tra il Beato Giovanni Colombini e San Carlo Borromeo\" (1612).\nCappella invernale (9).\nRestaurata nei primi anni duemila e dedicata a Ges\u00f9 Misericordioso e san Girolamo, la cappella separata conserva una rarissima tela di Giovanni Battista Maganza il Vecchio (1513-1586) detto il Magagn\u00f2, raffigurante \"San Girolamo penitente\" (prima del 1570), prima opera nota e datata dell'artista. La parete di fondo della cappella presenta tre nicchie poco profonde, rinvenute con il restauro, che ospitano icone in stile bizantino di recente fattura raffiguranti Cristo, San Marco e Santa Maria. Sul fondo si possono notare alcune tracce dell'antico convento dei Gesuati: le colonnine del chiostro, poi inglobate nel muro con l'ampliamento della chiesa da parte dei Carmelitani, e un'ampia sezione della pavimentazione originale a quadri bianchi e rossi.\nCella campanaria (10).\nSituata dietro l'abside, perfettamente in asse con la pianta della chiesa, la cella campanaria era raggiungibile attraverso la porta al centro del coro che metteva in comunicazione diretta con il convento. All'interno della cella \u00e8 visibile un affresco con il monogramma di Ges\u00f9, IHS, risalente al convento dei Gesuati; s'incontrano altri affreschi salendo le scale che portano alle quindici campane (la pi\u00f9 grande del peso di circa 10 quintali), pochi metri pi\u00f9 in su della base, verso la porta che conduce all'organo e accedendo a piccoli ambienti che erano usati dai frati.\nSeconda cappella a sinistra (11).\nL'altare \u00e8 dedicato alla Madonna del Carmine. Quattro colonne in elegante marmo Rosso di Francia reggono un timpano, sormontato da un vivace fastigio. Al centro del timpano \u00e8 collocata una ghirlanda con due palme di metallo dorato. Paliotto, piedistalli e balaustra sono intarsiate in marmo rosso. La pala, opera del veronese Antonio Balestra (1666-1740), rappresenta la \"Visione della Vergine che consegna lo scapolare al Beato Simone Stock alla presenza di San Giuseppe\" (circa 1730). Al centro in basso \u00e8 raffigurato san Giuseppe, cui un angelo regge un giglio. Sui lati sono appesi due dipinti di fine Settecento-inizio Ottocento: quello a destra raffigura san Patrizio, quello a sinistra san Giovanni Confessore; provengono dalla distrutta chiesa di San Bartolomeo, come gli altri cinque dipinti in cornici ottagonali esposti nelle altre cappelle.\nPrima cappella a sinistra (12).\nL'altare della cappella di sant'Anna \u00e8 in marmo di Carrara e dietro si alzano quattro colonne corinzie di breccia grigio-violacea africana, che reggono un timpano arcuato, sormontato da due statue con al centro uno stemma. La pala raffigura \"L'educazione della Vergine Maria con Anna, Gioacchino e Maria bambina\", con san Gioacchino nell'atto di istruire la fanciulla Maria circa la profezia di Isaia: \"\u201cEcce virgo concipiet\u201d\". Secondo alcuni l'opera sarebbe di Lodovico Buffetti (1722-1782), secondo altri di Gaetano Scabri (1741-1820).\nOpere d'arte.\nPrincipali opere d'arte conservate nella chiesa:"}
{"id": "2897566", "revid": "767487", "url": "https://it.wikipedia.org/wiki?curid=2897566", "title": "Sinfonia n. 20 (Haydn)", "text": "La Sinfonia n. 20 in Do maggiore, Hoboken I/20, di Joseph Haydn \u00e8 una \"sinfonia festiva\" . Hodgson l'ha datata nel 1761 o 1762, mentre Brown pensa che sia stata composta con certezza nel 1761.\n\u00c8 stata composta per un'orchestra di 2 oboi, un fagotto, 2 corni, 2 trombe, timpani, archi e basso continuo. La sinfonia \u00e8 in quattro movimenti:\nGli ottoni non si sentono nel secondo movimento, in stile serenata, con la melodia nei primi violini, accordi spezzati nei secondi violini ed un pizzicato nella linea di basso."}
{"id": "2897569", "revid": "152625", "url": "https://it.wikipedia.org/wiki?curid=2897569", "title": "LA Drone", "text": ""}
{"id": "2897571", "revid": "135224", "url": "https://it.wikipedia.org/wiki?curid=2897571", "title": "Ondata di caldo del 19 gennaio 2007", "text": ""}
{"id": "2897576", "revid": "352448", "url": "https://it.wikipedia.org/wiki?curid=2897576", "title": "Spettroscopia a correlazione di fotoni", "text": ""}
{"id": "2897578", "revid": "352448", "url": "https://it.wikipedia.org/wiki?curid=2897578", "title": "Diffusione quasi elastica della luce", "text": ""}
{"id": "2897591", "revid": "339392", "url": "https://it.wikipedia.org/wiki?curid=2897591", "title": "La Drone", "text": ""}
{"id": "2897595", "revid": "508036", "url": "https://it.wikipedia.org/wiki?curid=2897595", "title": "Casta fuit, domum servavit, lanam fecit", "text": "Casta fuit, domum servavit, lanam fecit (letteralmente: \"Fu casta, serv\u00ec la casa e fece la lana\") \u00e8 una locuzione latina che indica una donna dal comportamento irreprensibile, secondo i canoni dell'epoca, per cui la sua coscienza \u00e8 assolutamente a posto."}
{"id": "2897596", "revid": "2018934", "url": "https://it.wikipedia.org/wiki?curid=2897596", "title": "Serie A1 1999 (baseball)", "text": "La Serie A1 1999 del Campionato italiano di baseball \u00e8 stata disputata da nove squadre ed ha avuto una stagione regolare di 41/45 partite (in seguito ad alcune partite non disputate) con 3 incontri settimanali, un'andata e un ritorno. Le prime 4 squadre della classifica dopo la stagione regolare si sono affrontate in due semifinale al meglio delle sette partite. Le due vincitrici si sono affrontate nella \"finali scudetto\" sempre al meglio delle sette partite, designando cos\u00ec la squadra campione d'Italia. Una retrocessione in Serie A2."}
{"id": "2897598", "revid": "104458", "url": "https://it.wikipedia.org/wiki?curid=2897598", "title": "Antico popolo italico", "text": ""}
{"id": "2897599", "revid": "31264547", "url": "https://it.wikipedia.org/wiki?curid=2897599", "title": "Celtico Continentale", "text": ""}
{"id": "2897602", "revid": "1598666", "url": "https://it.wikipedia.org/wiki?curid=2897602", "title": "Henley", "text": ""}
{"id": "2897610", "revid": "31264751", "url": "https://it.wikipedia.org/wiki?curid=2897610", "title": "Vallo di Antonio Pio", "text": ""}
{"id": "2897612", "revid": "1851848", "url": "https://it.wikipedia.org/wiki?curid=2897612", "title": "Giorgio Valentinuzzi", "text": "Caratteristiche tecniche.\nGioc\u00f2 come ala destra.\nCarriera.\nCresciuto nel C.R.D.A. Monfalcone, fu prelevato dall', che nel 1951 lo gir\u00f2 in prestito all'. Fu poi ceduto al Lanerossi Vicenza nel 1956-1957 dal Bologna (dove aveva segnato 2 reti anche nella Mitropa Cup) in cambio di Mirko Pavinato, esordendo il 16 settembre 1956 in -L.R. Vicenza (3-1), segnando durante la stagione 4 reti, contro l'Atalanta, il Torino, la Fiorentina ed il Milan.\nImportante segnalare una sua presenza in Nazionale Giovanile il 13 Aprile 1954, nel campo di Bologna, Italia del Nord vs. Germania del Sud vittoriosa per 3 a 1.\nFu ceduto nel 1958-1959 al Verona in cambio di Larini."}
{"id": "2897613", "revid": "767487", "url": "https://it.wikipedia.org/wiki?curid=2897613", "title": "Giuseppe Palazzese", "text": "Caratteristiche tecniche.\nEra un'ala destra.\nCarriera.\nGiocatore.\nClub.\nCresciuto nelle giovanili nella di Paolo Mazza, esordisce in Serie A nella stagione 1967-1968, disputando 3 incontri nell'annata che vede i ferraresi retrocedere in Serie B ma che conquistano, anche con il contributo di Palazzese, lo scudetto nel Campionato De Martino. Nell'annata successiva, che vede la seconda retrocessione consecutiva della SPAL, conquista il posto da titolare (25 presenze ed una rete).\nDopo un'altra stagione a Ferrara in Serie C, nel 1970 si trasferisce al Viareggio e quindi all', sempre in terza serie, ottenendo con gli irpini la promozione in B nella stagione 1972-1973. Disputa quindi la stagione 1973-1974 con la maglia del Brindisi, per proseguire la carriera in Serie C.\nIn carriera ha totalizzato complessivamente 3 presenze in Serie A e 55 presenze e 2 reti in Serie B.\nNazionale.\nDurante la militanza nella SPAL, nel 1967, ha disputato un incontro nella Nazionale Under-21 contro i pari et\u00e0 della Jugoslavia. nazionale juniores Malta-Italia nazionale under 21 serie B Italia-Svizzera under 21 serie A Italia -Romania ad Udine under 21 serie A a Budapest Ungheria-Italia\nAllenatore.\nCessata l'attivit\u00e0 agonistica ha intrapreso quella di allenatore, guidando fra l'altro l'Empoli in Serie C1 per una breve parte della stagione 1993-1994. Nella stagione 1994-1995 ha vinto il campionato abruzzese di Prima Categoria sulla panchina del Notaresco.\nIn questo momento allena con passione il settore giovanile del Morro d'Oro categoria allievi.\nDirigente.\nDal 1984 al 1987 \u00e8 stato direttore sportivo del Pineto."}
{"id": "2897619", "revid": "110157", "url": "https://it.wikipedia.org/wiki?curid=2897619", "title": "Motorola Milestone", "text": "Il Motorola Milestone, versione europea del Droid, \u00e8 il primo smartphone progettato e realizzato da Motorola\ncon Sistema Operativo Android, rivolto al mercato europeo. \nIl Milestone ha model number A853, mentre il Droid americano ha model number A855.\nIn Italia \u00e8 stato commercializzato a fine Novembre 2009 attraverso il partner ufficiale Wind. Il Milestone dispone di un ottimo comparto hardware, tra cui un ottimo processore ARM CORTEX A8 ampio display moultitouch (3.7\"), tastiera QWERTY, fotocamera da 5Mpx con flash dual led, Wi-Fi 802.11 b/g e di un altrettanto ricco comparto software visto l'utilizzo di un sistema operativo utilizzato anche su Tablet Pc. A questo indirizzo \u00e8 disponibile la pianificazione degli aggiornamenti software."}
{"id": "2897623", "revid": "31264968", "url": "https://it.wikipedia.org/wiki?curid=2897623", "title": "Poesia russa", "text": ""}
{"id": "2897626", "revid": "667176", "url": "https://it.wikipedia.org/wiki?curid=2897626", "title": "Le\u00e7ons de t\u00e9n\u00e8bres (Couperin)", "text": ""}
{"id": "2897630", "revid": "31265055", "url": "https://it.wikipedia.org/wiki?curid=2897630", "title": "Cvetaeva", "text": ""}
{"id": "2897631", "revid": "31265065", "url": "https://it.wikipedia.org/wiki?curid=2897631", "title": "Leontjev", "text": ""}
{"id": "2897632", "revid": "287204", "url": "https://it.wikipedia.org/wiki?curid=2897632", "title": "Melanch\u00f2lia", "text": ""}
{"id": "2897633", "revid": "228587", "url": "https://it.wikipedia.org/wiki?curid=2897633", "title": "Leont'ev", "text": "Leont'ev (traslitterato meno correttamente \"Leontjev\" o \"Leontief\") "}
{"id": "2897634", "revid": "31265113", "url": "https://it.wikipedia.org/wiki?curid=2897634", "title": "Leontjew", "text": ""}
{"id": "2897637", "revid": "227211", "url": "https://it.wikipedia.org/wiki?curid=2897637", "title": "Berlino Parigi Londra", "text": ""}
{"id": "2897639", "revid": "827882", "url": "https://it.wikipedia.org/wiki?curid=2897639", "title": "Aleksandr Dmitrievi\u010d Lanskoj", "text": "Non apparteneva all'aristocrazia dei boiardi, ma a un'antica famiglia nobile della Prussia, stabilitasi in Estonia nel XIII secolo con l'Ordine dei Cavalieri Portaspada, dei quali anche Lanskoj (il cui nome tedesco era \"von Lanschleesberg\").\nIl conte Lanskoj studi\u00f2 all'Accademia Militare di San Pietroburgo e divenne colonnello del reggimento della Guardia a 21 anni.\nNello stesso anno, fu presentato da Pot\u00ebmkin all'imperatrice Caterina II grazie alla nobildonna Anna Stepanova Protasova, e ne fu per qualche tempo il favorito, dal 1780 alla sua morte per difterite avvenuta nel 1784; durante questi quattro anni fu depositario di rendite favolose e nel 1782 partecip\u00f2 all'allontanamento di Orlov da corte."}
{"id": "2897648", "revid": "287204", "url": "https://it.wikipedia.org/wiki?curid=2897648", "title": "Ivan Nikolaevi\u010d Rimskij-Korsakov", "text": "Apparteneva alla piccola nobilt\u00e0 togata russa che era stata elevata al titolo comitale solo nel 1703, ma la famiglia Rimskij-Korsakov era abbastanza agiata e vantante di ricche propriet\u00e0 terriere presso Jaroslavl'.\nNel 1779 fu presentato alla viscontessa Praskov'ja Aleksandrovna Brjus (o \"Bruce\"), sorella del plenipotenziario P\u00ebtr Aleksandrovi\u010d Rumjancev-Zadunajskij e sposata al visconte scozzese e giacobita emigrato colonnello James Bruce (o \"Jakov Aleksandrovi\u010d Brjus\"); la Bruce era confidente intima dell'imperatrice ed ebbe modo di presentare Rimskij-Korsakov a Caterina II, che fu stupita dal talento musicale del conte nel violino, anche se bisogna distinguere il fatto che non scorresse alcun legame di parentela tra il conte e Nikolaj Rimskij-Korsakov.\nE il conte fu per molto tempo il favorito dell'imperatrice, fino al 1780, quando Pot\u00ebmkin, che nutriva inimicizia per Rimskij-Korsakov, ne decret\u00f2 la rimozione dal suo ruolo di favorito, sostituendolo con il conte Aleksandr Dmitrievi\u010d Lanskoj. Nonostante ci\u00f2, il conte Rimskij-Korsakov ebbe sempre un'evidente potenza politica nel tempo, essendo testimone di battesimo dello zar Alessandro I e confidente del conte Platon Zubov."}
{"id": "2897654", "revid": "6923", "url": "https://it.wikipedia.org/wiki?curid=2897654", "title": "Accademia degli Invaghiti", "text": "L'Accademia degli Invaghiti fu una societ\u00e0 musicale fondata a Mantova nel 1562 da Cesare I Gonzaga, con lo scopo di diffondere l'amore per la musica come mezzo di diletto e stimolazione delle conoscenze. Nel 1564 fu favorita da importanti privilegi concessi dal papa. Essa patrocin\u00f2, nel 1607, la scrittura e la messa in scena dell'opera L'Orfeo di Claudio Monteverdi che segn\u00f2 la nascita del melodramma."}
{"id": "2897655", "revid": "827882", "url": "https://it.wikipedia.org/wiki?curid=2897655", "title": "Aleksandr Matveevi\u010d Dmitriev-Mamonov", "text": "In quanto aiutante di campo del conte Potemkin, Mamonov nel 1784 fu presentato alla zarina Caterina II, della quale in breve divenne il favorito.\nGrazie al favore dell'imperatrice, che gli tributava 100.000 fiorini annui, riusc\u00ec ad istituire una piccola corte di illuministi, che tra gli altri comprendeva il conte Sem\u00ebn Romanovi\u010d Voroncov, Nikolaj Aleksandrovi\u010d Zubov, fratello di Platon Aleksandrovi\u010d Zubov, P\u00ebtr Alekseevi\u010d Palen, Jos\u00e9 de Ribas, Aleksandr Andreevi\u010d Bezborodko e Nikita Petrovi\u010d Panin e inoltre Mamonov tenne un frequente scambio epistolare con il mecenate di Wolfgang Amadeus Mozart, Friedrich Melchior von Grimm.\nNel 1787 prese parte ai negoziati con Stanislao II Augusto Poniatowski e Giuseppe II d'Austria, divenendo Reichsgraf (\"conte del Sacro romano impero\"). Alla sua morte fu inumato nel Monastero di Donskoj."}
{"id": "2897658", "revid": "30909", "url": "https://it.wikipedia.org/wiki?curid=2897658", "title": "Ioquake3", "text": ""}
{"id": "2897666", "revid": "941686", "url": "https://it.wikipedia.org/wiki?curid=2897666", "title": "Mario Villini", "text": "Era noto come Villini II per distinguerlo dal fratello Severino, anch'egli calciatore nelle file di Grion Pola e Pro Gorizia.\nCarriera.\nGiocatore.\nMediano cresciuto nel Grion Pola, ha militato in Serie A nel Padova e, per 9 stagioni consecutive, nella Triestina. Ha totalizzato complessivamente 147 presenze nella Serie A a girone unico, tutte con gli \"alabardati\".\nAllenatore.\nTra il 1936 ed il 1946 fu pi\u00f9 volte allenatore della Triestina. In seguito ha guidato la , il , il , l'Acireale e il .\nFu l'inventore del ruolo del libero, un modulo precursore del gioco \"all'italiana\", erroneamente attribuito al grande Nereo Rocco suo compagno di squadra."}
{"id": "2897674", "revid": "40370", "url": "https://it.wikipedia.org/wiki?curid=2897674", "title": "IEEE 802.15.4-2006", "text": ""}
{"id": "2897677", "revid": "31265570", "url": "https://it.wikipedia.org/wiki?curid=2897677", "title": "Monastero di Donskoy", "text": ""}
{"id": "2897685", "revid": "104458", "url": "https://it.wikipedia.org/wiki?curid=2897685", "title": "Rurichidi", "text": ""}
{"id": "2897686", "revid": "729019", "url": "https://it.wikipedia.org/wiki?curid=2897686", "title": "Battaglia di Espinosa de los Monteros", "text": "La battaglia di Espinosa de los Monteros fu combattuta durante la guerra d'indipendenza spagnola tra il 10 e l'11 novembre 1808 nei pressi della cittadina spagnola di Espinosa de los Monteros, a sud-est di Santander tra le forze del generale napoleonico Claude-Victor Perrin e quelle spagnole del tenente generale Joaqu\u00edn Blake y Joyes.\nAntefatti.\nNell'ottobre di quell'anno, l'esercito spagnolo comandato dal generale Blake era riuscito a penetrare fino nei pressi di Bilbao, nella speranza di tagliare le linee nemiche francesi a Bayonne, ma venne pesantemente sconfitto dalle truppe del generale Lefebvre nella battaglia di Pancorbo il 31 ottobre 1808 e forzato ad una veloce ritirata. Il 5 novembre il generale Blake fu costretto ad una sosta per soccorrere una delle sue divisioni rimasta intrappolata sulle montagne e fu qui che a partire dal 10 novembre venne raggiunto dal 1\u00ba Corpo d'armata del generale Victor. Dopo un iniziale scontro a Valmaseda l'8 novembre, dove gli spagnoli erano riusciti a battere gli inseguitori francesi, il generale spagnolo riusc\u00ec a raggiungere la piccola cittadina di Espinosa de los Monteros, quando venne raggiunto da un messaggio del comandante della sua retroguardia, il marchese de la Romana, che lo avvertiva di essere pressato dalle truppe francesi di Victor al punto tale da essere in pericolo di venir tagliato fuori dalla colonna principale.\nA seguito di questa notizia, il generale spagnolo decise di approfittare della posizione strategica della localit\u00e0 di Espinosa de los Monteros per aspettare gli inseguitori e tentare un colpo di forza.\nLa linea del fronte degli spagnoli era composta da un altopiano attraversato dal fiume Trueba, alla destra dello schieramento, nascosti in una fitta boscaglia, Blake posizion\u00f2 la sua retroguardia, composta da circa 5.000 uomini, comandati da La Romana e da poco reduci dalla campagna nel Baltico proprio al fianco dei francesi."}
{"id": "2897687", "revid": "287204", "url": "https://it.wikipedia.org/wiki?curid=2897687", "title": "Girolamo Busale", "text": "Biografia.\nLe sue origini sono molto incerte: nacque forse a Napoli, probabilmente da una famiglia di ebrei convertiti di origini spagnole. Si pensa che abbia frequentato il circolo degli \"alumbrados\" raccolto intorno a Juan de Vald\u00e9s, mentre \u00e8 certo che nel 1538 abitasse a Padova insieme con il figlio dell'ambasciatore spagnolo nella Repubblica veneziana.\nNon si sa se si iscrisse all'Universit\u00e0, nota per il prevalente indirizzo aristotelico dei suoi corsi, ma certamente assistette alle letture e ai commenti delle Scritture che Marco da Cremona teneva nell'abbazia benedettina di Santa Giustina. Il successo di queste conferenze stava nel rilievo dato da Marco all'influsso dello Spirito santo nell'interpretazione dei testi e all'importanza da lui attribuita alla giustificazione per sola fede quale elemento portante della concezione paolina del cristianesimo.\nNei primi anni Quaranta Busale si ristabil\u00ec a Napoli. Aveva ottenuto la commenda dell'abbazia di Sant'Onofrio, a Monteleone, in Calabria, che gli garantiva un'entrata annua di 1.000 ducati, e a Napoli continu\u00f2 a frequentare il circolo valdesiano la cui direzione, dopo la morte del teologo spagnolo, avvenuta nel 1541, era stata assunta dal connazionale Juan de Villafranca. Nelle riunioni, che si tenevano nella casa di Isabella Bresegna, il Villafranca sottolineava alcuni principi essenziali del nuovo indirizzo da lui dato al circolo: l'antitrinitarismo, la giustificazione per sola fede, l'inessenzialit\u00e0 dei sacramenti e il sonno delle anime tra la morte del corpo e la resurrezione alla fine dei tempi.\nIl Villafranca mor\u00ec nei primi del 1545 e poco dopo il Busale lasci\u00f2 Napoli. Nel 1549 si trovava a Piacenza presso Isabella Bresegna: qui conobbe l'ex frate olivetano Giovanni Laureto che egli attrasse alle idee antitrinitarie, ed entrambi si trasferirono a Padova nel 1550, dove Girolamo fu raggiunto dal fratello Bruno. Qui, e in altre citt\u00e0 venete, erano attive comunit\u00e0 anabattiste. L'incontro con due anabattisti, Benedetto d'Asolo e Niccol\u00f2 d'Alessandria indussero Girolamo e il Laureto ad aderire all'anabattismo, chiedendo di essere ribattezzati. Nell'occasione, il Busale rinunci\u00f2 alla rendita dell'abbazia in favore di un fratello, dopo averla offerta alla comunit\u00e0 anabattista che naturalmente rifiut\u00f2 di accettarla.\nL'ingresso del Busale nella comunit\u00e0 di Padova provoc\u00f2 ben presto divergenze a causa del contrasto tra gli originali principi anabattisti e le nuove dottrine antitrinitarie. Ci\u00f2 indusse a dover considerare l'opportunit\u00e0 di prendere provvedimenti per dirimere questi contrasti che si erano progressivamente estesi anche ad altre comunit\u00e0 anabattiste, come a quella di Vicenza. Per evitare di compromettere irrimediabilmente l'organizzazione unitaria ben avviata tra le comunit\u00e0 anabattiste, per l'autunno del 1550 fu convocato a Venezia, per iniziativa di Benedetto d'Asolo, un sinodo anabattista al quale tuttavia parteciparono solo una quindicina di persone in rappresentanza delle comunit\u00e0 di Padova, Vicenza, Treviso e Asolo. Assenti le altre comunit\u00e0 venete, in particolare quella di Cittadella che condann\u00f2 esplicitamente l'iniziativa e le novit\u00e0 dottrinali che si volevano introdurre. Assenti anche le comunit\u00e0 tosco emiliane. In questo Sinodo fu stabilito un rigoroso monoteismo, con il rifiuto della dottrina della Trinit\u00e0 e si concord\u00f2 che Cristo non fosse il messia, ma uomo generato naturalmente da Giuseppe e Maria.\nCon l'arresto, avvenuto a Rovigo nel febbraio del 1551, dell'anabattista Benedetto del Borgo - che fu decapitato e arso il 17 marzo successivo - tutte le comunit\u00e0 venete si sentirono in pericolo di persecuzione. Il Busale e il Laureto lasciarono Padova per Napoli, dove Girolamo cominci\u00f2 a predicare pubblicamente. Quell'imprudenza avrebbe finito per metterlo in seri guai, finch\u00e9 in settembre la famiglia lo convinse a emigrare ad Alessandria d'Egitto. Da questo momento si hanno di lui confuse notizie: tarde testimonianze lo dicono presente in una comunit\u00e0 anabattista di Salonicco, mentre il Biandrata afferma che mor\u00ec verso il 1568 a Damasco, dove si sarebbe guadagnato da vivere rammendando vestiti."}
{"id": "2897698", "revid": "30909", "url": "https://it.wikipedia.org/wiki?curid=2897698", "title": "Stand alone", "text": ""}
{"id": "2897699", "revid": "1494169", "url": "https://it.wikipedia.org/wiki?curid=2897699", "title": "Zubov", "text": ""}
{"id": "2897701", "revid": "31265852", "url": "https://it.wikipedia.org/wiki?curid=2897701", "title": "Conte Potemkin", "text": ""}
{"id": "2897704", "revid": "729019", "url": "https://it.wikipedia.org/wiki?curid=2897704", "title": "Rivolta di Puga\u010d\u00ebv", "text": "La rivolta di Pugac\u00ebv (in russo: \u0412\u043e\u0441\u0441\u0442\u0430\u043d\u0438\u0435 \u041f\u0443\u0433\u0430\u0447\u0451\u0432\u0430, detta anche Guerra dei contadini del 1773\u201375 o Ribellione dei cosacchi) del 1773-75 fu la principale rivolta di una serie di ribellioni popolari che ebbero luogo nell'Impero russo durante il regno di Caterina II di Russia. La rivolta venne organizzata e diretta da Emel'jan Ivanovi\u010d Puga\u010d\u00ebv, un cosacco ex tenente dell'esercito imperiale russo che sfrutt\u00f2 il malcontento generale e la guerra contro l'Impero ottomano per cercare di proclamarsi zar. Dopo un successo iniziale, Puga\u010d\u00ebv assunse la guida di un governo alternativo in nome dell'assassinato Pietro III e proclam\u00f2 la fine della servit\u00f9 della gleba, fatto che per l'epoca rappresent\u00f2 una vera idea innovativa.\nLa rivolta cerc\u00f2 di consolidare il supporto di diversi gruppi tra cui contadini, cosacchi e il clero dei vecchi credenti. A un certo punto, i rivoltosi avevano il controllo del territorio compreso tra il fiume Volga e gli Urali. Uno degli eventi pi\u00f9 significativi dell'insurrezione fu la Battaglia di Kazan' nel luglio del 1774.\nLe forze governative non riuscirono a rispondere efficacemente all'insurrezione in un primo momento, in parte per difficolt\u00e0 logistiche e perch\u00e9 ne sottovalutarono la portata. Ad ogni modo, la rivolta venne soppressa sul finire del 1774 dal generale Michelsohn a Caricyn. Puga\u010d\u00ebv venne catturato poco dopo e giustiziato a Mosca nel gennaio del 1775. Ulteriori rappresaglie contro i ribelli vennero portate avanti quindi dal generale P\u00ebtr Panin.\nQuesti eventi portarono ispirazione anche nella letteratura come nel romanzo storico di Pu\u0161kin, \"La figlia del capitano\" (1836).\nFu la pi\u00f9 grande rivolta contadina nella storia della Russia.\nAntefatto e motivazioni.\nLa monarchia russa, da tempo, aveva contribuito con le sue azioni alla denigrazione della condizione dei servi della gleba e la rabbia di questi contadini era andata crescendo. Pietro il Grande cedette interi villaggi ai nobili da lui favoriti, mentre Caterina la Grande conferm\u00f2 l'autorit\u00e0 dei nobili sui servi in cambio della cooperazione politica dell'aristocrazia. La rivolta si intensific\u00f2 nel XVIII secolo con pi\u00f9 di cinquanta rivolte che ebbero luogo tra il 1762 ed il 1769. Queste culminarono poi nella rivolta di Puga\u010d\u00ebv quando, tra il 1773 ed il 1775, Emel'jan Ivanovi\u010d Puga\u010d\u00ebv radun\u00f2 attorno a s\u00e9 contadini e cosacchi promettendo ai servi della gleba terra da lavorare e la libert\u00e0 dai loro padroni.\nNel corso del XVIII secolo, la classe dei servi della gleba era stata sottoposta a non poche pressioni. I contadini russi non erano pi\u00f9 legati alla terra come in passato, ma erano comunque legati indissolubilmente al loro padrone. Il diritto di appello che i servi avevano verso lo zar venne drasticamente ridotto da Caterina II, favorendo quindi l'interposizione dei proprietari terrieri; questi ultimi, che perlopi\u00f9 erano aristocratici o agenti della chiesa o dello stato, avevano di fatti piena autorit\u00e0 sui servi, inasprendo ancora di pi\u00f9 spesso le regole. A complicare la situazione, un'inflazione innalzata al massimo aveva alzato i prezzi su tutti i beni. I contadini si sentirono sempre pi\u00f9 abbandonati dallo stato \"moderno\" di Caterina. Vivevano in condizioni disperate e non avevano modo di cambiare la loro situazione, avendo perso ogni possibilit\u00e0 anche di far valere i loro diritti.\nUna serie di eventi naturali che colpirono la Russia nel Settecento, inoltre, furono motivo di ulteriori sofferenze: annate pessime per i raccolti, oltre ad epidemie che crearono instabilit\u00e0 sociale ed economica. La pi\u00f9 drammatica di queste si ebbe nel 1771 a Mosca.\nLa leadership della rivolta e la strategia.\nL'immagine di Pugac\u00ebv secondo la memoria popolare e le leggende a lui contemporanee era quella di un pretendente-liberatore. Come Pietro III era stato visto come un \"nuovo Cristo\", un santo perch\u00e9 come agnello aveva pacificamente accettato il martirio e l'umiliazione della detronizzazione, cos\u00ec Pugac\u00ebv si sentiva in dovere di dover ridare dignit\u00e0 alla Russia liberandola da Caterina l'usurpatrice.\nFacendosi forza di questi punti, Pugac\u00ebv promise la libert\u00e0 da tutte le tasse e dalla coscrizione obbligatoria, il che lo fece apparire come una reincarnazione della legittimazione di Pietro III.\nPugac\u00ebv tent\u00f2 di riprodurre nella sua piccola \"corte\" la burocrazia di San Pietroburgo per legittimare ulteriormente la propria posizione come legittimo pretendente al trono. Pose grande enfasi sulle basi della rivolta stessa e la sua percezione dello stato spinse i cosacchi a vedersi sempre pi\u00f9 come liberi militari che come soldati \"impiegati\" ed inquadrati al servizio di uno stato. Pugac\u00ebv non faceva distinzioni di nascita, ma solo di merito, e questo riguard\u00f2 anche quei nobili e quegli ufficiali di carriera che abbracciarono la rivolta. Tutti i contadini erano visti come unici servitori dello stato. Pugac\u00ebv ripristin\u00f2 anche l'antica visione secondo cui gli aristocratici erano dei salariati al servizio dello zar anzich\u00e9 dei proprietari terrieri. Ovviamente tutti i contadini sarebbero stati liberi dai nobili. Pugac\u00ebv quindi continu\u00f2 a garantire lavoro a tutti i contadini, ma garant\u00ec loro la libert\u00e0 di lavorare terre di loro propriet\u00e0. Pugac\u00ebv promise inoltre l'assoluta libert\u00e0 religiosa.\nCon il testa in modello di Pietro III, Pugac\u00ebv costru\u00ec la sua burocrazia ed il suo esercito. Zarubin \u010cika, uno dei principali comandanti delle armate di Pugac\u00ebv, prese a modello la figura di Zachar \u010cerny\u0161\u00ebv per le proprie azioni. L'esercito di Pugac\u00ebv, per quanto considerato legittimo dai rivoltosi, ovviamente era visto come un'armata di disertori da Caterina. Ci\u00f2 nonostante si trattava di un esercito molto preparato per l'epoca: Pugac\u00ebv stabil\u00ec un proprio Collegio di Guerra e una rete di intelligence composta da spie e messaggeri. Anche se Pugac\u00ebv era analfabeta, riusc\u00ec a reclutare dei pope ortodossi, dei mullah islamici e degli \"star\u0161ina\" per scrivere e diffondere i suoi \"decreti reali\" chiamati \"ukazy\" in lingua russa e tartara. Questi \"ukazy\" vennero copiati, inviati nei villaggi e letti alle masse dagli stessi rappresentanti del clero ribelli. In questi documenti, Pugac\u00ebv pregava le masse di seguirlo fedelmente, promettendo in cambio terra, sale, grano e tasse pi\u00f9 basse oltre a severe punizioni e morte a quanti vi si sarebbero opposti.\nRecluta e supporto.\nAll'inizio dell'insurrezione, i generali di Puga\u010d\u00ebv avviarono una campagna di reclutamento di massa nelle campagne tra i popoli tatari e baschiri, oltre ad una raccolta sistematica di quante pi\u00f9 armi possibili. Vennero reclutati non solo cosacchi, ma anche russi, tatari, baschiri e ciuvasci. Il famoso eroe baschiro Salavat Julaev ader\u00ec al gruppo. L'obbiettivo principale di Puga\u010d\u00ebv per la sua campagna non era tanto il popolo, quanto conquistarsi la fiducia dei capi locali. Reclut\u00f2 anche sacerdoti e mullah per diffondere i propri decreti e leggerli alle masse per conferirgli maggiore autorit\u00e0.\nIn particolare i pope ortodossi furono figure strumentali per la propaganda di Puga\u010d\u00ebv. Puga\u010d\u00ebv ottenne cos\u00ec \"accoglienze eroiche\" in ogni villaggio russo nel quale faceva il proprio ingresso, venendo accolto come un sovrano. Alcuni giorni prima del suo arrivo in una determinata citt\u00e0 o villaggio, venivano inviati dei messaggeri ad informare il sacerdote o i diaconi locali del suo imminente arrivo. Questi chiedevano al clero locale di preparare acqua e sale e di suonare le campane per annunciarne la venuta. Questi leggevano inoltre i manifesti di Puga\u010d\u00ebv durante le messe e cantavano le lodi al grande zar Pietro III. Gran parte del clero, anche se non tutto, accondiscese alle richieste di Puga\u010d\u00ebv.\nL'esercito di Puga\u010d\u00ebv era composto da una mistura di popolazione insoddisfatta proveniente in gran parte dalla Russia meridionale, oltre a dissidenti religiosi (come i Vecchi Credenti) e schiavi desiderosi della libert\u00e0. Puga\u010d\u00ebv si spese sempre particolarmente per i bisogni della popolazione locale e anche nelle sue operazioni di guerra segu\u00ec una simbologia pi\u00f9 che una vera e propria strategia. Ad esempio dopo il primo attacco alla citt\u00e0 di Jaick, non si rivolse alla conquista della citt\u00e0, ma anzi ripieg\u00f2 ad est verso Orenburg, citt\u00e0 che per la maggior parte dei cosacchi era vista come il simbolo diretto dell'oppressione russa nelle loro terre. A questi si univa il fatto che l'eterogeneit\u00e0 dei gruppi di popolazioni presenti in Russia era estremamente vario e ciascuna presentava propri problemi sui quali Puga\u010d\u00ebv si concentr\u00f2 per ottenere il supporto locale.\nI non-russi come ad esempio i baschiri, seguirono Puga\u010d\u00ebv perch\u00e9 venne loro promesso di poter continuare a vivere in maniera tradizionale, in libert\u00e0 nelle loro terre, con diritto di sfruttare le loro risorse liberamente e di non doversi conformare ai costumi dei russi. I cosacchi ottennero promesse simili, oltre ai diritti sul fiume Jaik (attuale fiume Ural) sino alla foce del mare, la pastura senza tasse, libero commercio del sale, 12 rubli all'anno per ogni cosacco come pensione da parte dello stato e molto altro.\nPuga\u010d\u00ebv trov\u00f2 un valido supporto negli \"odnodvorcy\". Nella parte pi\u00f9 occidentale dell'area interessata dalla rivolta di Puga\u010d\u00ebv, la riva destra del medio Volga, era particolarmente abitata dagli \"odnodvorcy\". Questi erano discendenti di famiglie di cultura militare ma di bassa estrazione che avevano perso le loro funzioni e si erano ridotti a fare i contadini per sopravvivere. Molti di loro erano anche appartenenti alla religione dei Vecchi Credenti e dall'epoca di Pietro il Grande si erano sentiti particolarmente alienati dallo stato russo. Essi erano inoltre particolarmente pressati dai proprietari terrieri delle province centrali che acquisivano spesso le loro terre e vi insediavano proprio schiavi.\nI cosacchi Jaik vennero largamente coinvolti nella rivolta di Puga\u010d\u00ebv. Gran parte di loro erano Vecchi Credenti che si erano insediati presso il fiume Jaik (attuale Ural). I cosacchi si opponevano alla modernizzazione e istituzionalizzazione dell'autorit\u00e0 politica dello stato. Il loro rapporto coi loro capi era sempre stato personale, basato sul loro servizio volontario e su precise obbligazioni. In cambio, essi si aspettavano la protezione dello zar in campo religioso, delle organizzazioni sociali tradizionali e la garanzia dell'autonomia amministrativa.\nI lavoranti nelle fabbriche artigiane supportarono Puga\u010d\u00ebv perch\u00e9 la loro posizione sociale era peggiorata negli anni; molte fabbriche di propriet\u00e0 dello stato erano passate a privati i quali, per maggiori guadagni, intensificarono la produzione. Essi inoltre impedivano il rapporto diretto tra i lavoratori e lo stato, agendo da filtro per la condizione dei primi. Con la scarsa competitivit\u00e0 della Russia, le miniere degli Urali erano entrate in declino, perdita che aveva colpito innanzitutto i lavoratori.\nLa sfida allo stato russo.\nNel 1773 l'esercito di Puga\u010d\u00ebv attacc\u00f2 e occup\u00f2 Samara. La sua pi\u00f9 grande vittoria gli pervenne per\u00f2 nella presa di Kazan', estendendo cos\u00ec il territorio da lui occupato dal Volga alla catena degli Urali. In realt\u00e0 il pi\u00f9 grande vantaggio che Puga\u010d\u00ebv ebbe nella sua rivolta fu il fatto che questa fosse stata ampiamente sottovalutata da parte dello stato russo. Caterina la Grande pensava si trattasse di uno scherzo e pose unicamente una taglia di 500 rubli sulla sua testa inizialmente, ma dal 1774, la minaccia divenne pi\u00f9 seria; dal novembre di quell'anno la taglia sulla testa di Puga\u010d\u00ebv aument\u00f2 a 28.000 rubli. Il generale russo Michel'son continuava a perdere uomini, mentre Puga\u010d\u00ebv totalizzava altre importanti vittorie.\nPuga\u010d\u00ebv lanci\u00f2 una nuova rivolta a met\u00e0 settembre del 1773. Aveva forze composte da cosacchi, contadini russi, schiavi e non-russi tali da poter sopraffare la capitale della regione, Orenburg. Assediando la fortezza locale, i ribelli distrussero completamente una spedizione di supporto inviata dal governo e portarono la rivolta anche negli Urali settentrionali, ad ovest del Volga e nella Siberia orientale. I gruppi di Puga\u010d\u00ebv vennero sconfitti tra la fine di marzo e l'inizio aprile del 1774 da un secondo corpo al comando del generale Bibikov, ma Puga\u010d\u00ebv riusc\u00ec a fuggire negli Urali meridionali, in Baschiria, dove recuper\u00f2 ulteriori supporti. I ribelli attaccarono quindi la citt\u00e0 di Kazan', mettendola a ferro e fuoco il 23 luglio 1774. Battuto per tre volte consecutive a Kazan' dalle truppe zariste, Puga\u010d\u00ebv scapp\u00f2 verso il Volga ed ottenne nuove forze con cui pot\u00e9 riconquistare molte delle citt\u00e0 perdute. Il 5 settembre 1774, Puga\u010d\u00ebv non riusc\u00ec a prendere la citt\u00e0 di Caricyn e venne sconfitto nella steppa attorno alla citt\u00e0. Uno dei suoi pi\u00f9 stretti collaboratori l'aveva tradito con le autorit\u00e0 di stato. Dopo un prolungato interrogatorio, Puga\u010d\u00ebv venne giustiziato pubblicamente a Mosca il 10 gennaio 1775.\nIl coinvolgimento dei locali.\nLa retorica di Puga\u010d\u00ebv ispir\u00f2 non solo cosacchi e contadini alla lotta, ma anche diverse trib\u00f9 indigene della frontiera orientale. Questi gruppi indigeni presero parte in minima parte alla rivolta, ma il loro ruolo non pu\u00f2 essere accantonato. Ogni gruppo aveva una propria storia e cultura distinte, con ragioni quindi differenti per seguire Puga\u010d\u00ebv.\nI Mordvini, i Mari, gli Udmurti e i Ciuvasci (dal Volga al bacino del Kama) ad esempio, aderirono alla rivolta perch\u00e9 non volevano essere convertiti forzatamente alla religione ortodossa dai russi. Questi gruppi desideravano inoltre mantenere la loro lingua e la loro cultura.\nI tatari (dal Volga al bacino del Kama) erano gruppi indigeni con una complessa struttura politica interna. Pur essendo vicini alla cultura russa, si ribellarono per l'eccessivo carico di tasse e di obblighi militari.\nI baschiri erano popolazioni nomadi che si opponevano alla penetrazione dei russi nelle loro aree e al tentativo di questi ultimi di cambiare la loro cultura, costringendoli ad abbandonare la loro vita nomade a favore di una vita stabile, per lavorare nelle fabbriche e nelle fattorie dei russi. Secondo i capi baschiri l'adesione alla rivolta avrebbe significato la fine del colonialismo russo e la restituzione dell'autonomia politica locale oltre alla tanto agognata indipendenza culturale.\nI calmucchi buddisti e i kazaki musulmani, vicini alle trib\u00f9 turche delle steppe, seguirono Puga\u010d\u00ebv per altri motivi. I kazaki erano nomadi come i baschiri, ed erano in lotta costante con i gruppi russi nelle loro terre. Anche se molti di questi diedero l'appoggio alla causa di Puga\u010d\u00ebv, alcuni capi come Nur-Ali non vi aderirono in toto, preferendo mediare tra le due parti a proprio vantaggio.\nLa sconfitta.\nAlla fine del 1774 il vento stava ormai cambiando e la vittoria dell'esercito russo a Caricyn lasci\u00f2 sul campo 9000-10000 ribelli tra i morti. Il generale russo Panin guid\u00f2 le operazioni di ripresa, riconquistando Penza. Dall'inizio di settembre, la ribellione poteva dirsi ormai repressa. Uno degli uomini di fiducia di Puga\u010d\u00ebv trad\u00ec il suo capo che tent\u00f2 di fuggire nel settembre del 1774 ma venne catturato, portato a Mosca, decapitato e squartato il 21 gennaio 1775.\nDopo la rivolta, Caterina priv\u00f2 i cosacchi dei loro privilegi e dissemin\u00f2 la Russia di ulteriori soldati per un maggiore controllo delle province. Le province stesse vennero ulteriormente frammentate per poterle meglio controllare.\nSignificato storico e sociale.\nL'interpretazione popolare della rivolta di Puga\u010d\u00ebv fu importantissima per la cultura russa e per la sua ripresa, in particolare, negli eventi del Novecento. L'idea comune era che quanti avessero seguito il capo della rivolta l'avevano fatto per liberarsi dell'oppressivo stato legislativo voluto da Caterina II, irrispettoso del popolo, della sua cultura e delle sue tradizioni, all'insegna di uno stato centralizzato e uniformato. Se molti credevano che Puga\u010d\u00ebv fosse effettivamente lo zar Pietro III detronizzato e che egli veramente avrebbe emancipato il popolo dalle pesanti tasse e politiche di Caterina II, vi erano molti altri gruppi che aderirono con i piedi di piombo alla rivolta come i baschiri e i tatari. Le truppe di Puga\u010d\u00ebv soffrirono spesso per la mancanza di cibo e polvere da sparo. Molti furono i disertori tra cui un generale che non solo abbandon\u00f2 una battaglia, ma port\u00f2 con s\u00e9 anche i suoi uomini. Un generale scrisse in un rapporto a un suo superiore, V. I. Tornova, \"Per il bene di vostra eccellenza, sarebbe bene che la nostra fortezza di Najgabickaja tornasse a noi senza alcuna guarnigione vostra all'interno, perch\u00e9 non vi sono sudditi in quanto tutti siamo stati liberati [...]\"\nIl concetto di libert\u00e0 applicato al movimento era anche una liberazione dall'oppressione dell'aristocrazia. Un contadino sarebbe stato libero di lavorare la propria terra, senza obbligazioni o doveri. Il ruolo del futuro zar Puga\u010d\u00ebv sarebbe stato quindi quello di padre del proprio popolo, con un potere personale e diretto e non istituzionalizzato o mediato da ulteriori figure.\nI sostenitori di Puga\u010d\u00ebv erano tutti spaventati dai cambiamenti sociali ed economici, desiderosi com'erano di ritornare ai vecchi ideali di servizio e comunit\u00e0 in una gerarchia ordinata da Dio e non dagli uomini.\nIl governo imperiale dal canto proprio, dopo averla sconfitta, cerc\u00f2 di minimizzare la rivolta per non incitare lo scoppio di altre rivoluzioni. L'assenza di una stampa indipendente nella Russia dell'epoca, in particolare nelle province, fece s\u00ec che anche all'estero e nella stampa estera le uniche informazioni passate fossero quelle trasmesse dal governo russo. La distribuzione di comunicati che svilivano l'operato dei rivoltosi nelle aree pi\u00f9 colpite dalla rivolta stessa, ad ogni modo, non fece altro che aumentare la rabbia del popolo nei confronti di Caterina II, oltre a generare confusione e persino alcune nuove proteste.\nGran parte della colpa dell'insurrezione venne addossata dal governo centrale alle autorit\u00e0 locali che vennero definite come \u201classiste, timide e indecise; le loro contromisure si sono dimostrate futili, poco effettive ed hanno portato alla perdita di molte vite senza motivo.\u201d Caterina stessa disse a tal proposito: \u201cConsidero ingiuriosa la condotta di ufficiali civili e militari locali nella questione di Puga\u010d\u00ebv.\u201d\nIl fatto che Puga\u010d\u00ebv abbia tenuto saldamente la guida della rivolta per pi\u00f9 di un anno contro il potere centrale, fu uno dei motivi che spinsero il governo zarista a sviluppare successive riforme, in particolare nelle province, lasciate da sole a lottare contro la lotta dei rivoltosi. La lezione pi\u00f9 importante che Caterina II apprese dall'esperienza della rivolta di Puga\u010d\u00ebv fu la necessit\u00e0 di un controllo militare deciso in tutte le parti dell'impero, non solo nelle frontiere esterne. Ad esempio, quando il governatore di Kazan' aveva richiesto l'assistenza delle forze governative per contrastare l'arrivo di Puga\u010d\u00ebv e dei suoi uomini, nessuno rispose a questa richiesta. La rivolta cre\u00f2 sensazione nel governo russo dal momento che scoppi\u00f2 proprio mentre molti soldati e generali erano impegnati in una guerra al confine con l'impero ottomano."}
{"id": "2897707", "revid": "486946", "url": "https://it.wikipedia.org/wiki?curid=2897707", "title": "El\u00f2i", "text": ""}
{"id": "2897717", "revid": "1305772", "url": "https://it.wikipedia.org/wiki?curid=2897717", "title": "That'll Be the Day", "text": ""}
{"id": "2897725", "revid": "1305772", "url": "https://it.wikipedia.org/wiki?curid=2897725", "title": "I Sing the Body Electric", "text": "I Sing the Body Electric \u00e8 il secondo album dei Weather Report, realizzato nel luglio del 1972.\nIn questo album comparivano due nuovi componenti della band: il percussionista Dom Um Rom\u00e3o ed il batterista Eric Gravatt.\nLe ultime tre tracce erano state registrate il 13 gennaio 1972, durante un concerto a Tokyo. L'intero concerto sar\u00e0 in seguito pubblicato nell'album \"Live in Tokyo\".\nL'album prende il titolo da un poema del 1855 di Walt Whitman, titolo ripreso anche da Ray Bradbury per un suo racconto del 1969.\nClassifica.\nAlbum"}
{"id": "2897743", "revid": "31266243", "url": "https://it.wikipedia.org/wiki?curid=2897743", "title": "Vorontsov", "text": ""}
{"id": "2897746", "revid": "287204", "url": "https://it.wikipedia.org/wiki?curid=2897746", "title": "Voroncov", "text": "Per Voroncov o Voronc\u00f2v, o Vorontsov (in russo: \u0412\u043e\u0440\u043e\u043d\u0446\u043e\u0432) si pu\u00f2 intendere:"}
{"id": "2897747", "revid": "122501908", "url": "https://it.wikipedia.org/wiki?curid=2897747", "title": "Ken Whisenhunt", "text": "Carriera da giocatore.\nAtlanta Falcons.\nWhisenhunt venne scelto al dodicesimo giro del Draft 1985 dagli Atlanta Falcons. Vi gioc\u00f2 per quattro anni, di cui tre come tight end titolare, realizzando 56 ricezioni per 551 yard e 5 touchdown.\nWashington Redskins.\nNel 1990 pass\u00f2 ai Washington Redskins, dove gioc\u00f2 solamente 2 partite.\nNew York Jets.\nL'anno seguente firm\u00f2 coi New York Jets. In due anni gioc\u00f2 in 17 partite di cui 7 da titolare, realizzando 6 ricezioni per 45 yard.\nCarriera da allenatore.\nNel 1997 inizi\u00f2 la sua carriera da allenatore con i Baltimore Ravens come allenatore dei tight end fino al 1998. Nel 1999 pass\u00f2 ai Cleveland Browns come allenatore degli special team. L'anno successivo firm\u00f2 coi New York Jets come allenatore dei tight end.\nNel 2001, Whisenhunt pass\u00f2 ai Pittsburgh Steelers ancora come allenatore dei tight. Nel 2004 fu promosso come coordinatore offensivo\nIl 14 gennaio 2007 divent\u00f2 il capo-allenatore degli Arizona Cardinals, chiudendo la sua prima stagione con un record di 8 vittorie e 8 sconfitte. Nel 2008 vinse per la prima volta la NFC West division con un bilancio di 9 vittorie e 7 sconfitte, giungendo fino al Super Bowl contro gli Steelers. Arizona vinse la propria division anche nell'annata successiva con 10 vittorie e 6 sconfitte, venendo poi eliminata al secondo turno dei playoff dai New Orleans Saints. Nel 2010 fin\u00ec con 5 vittorie e 11 sconfitte, mentre nell'anno successivo termin\u00f2 con 8 vittorie e altrettante sconfitte. Il 2012 fu il suo ultimo anno coi Cardinals, chiudendo con 5 vittorie e 11 sconfitte.\nNel 2013, Whisenthunt firm\u00f2 con i San Diego Chargers come coordinatore dell'attacco.\nIl 14 gennaio 2014 fu assunto come capo-allenatore dei Tennessee Titans. Nella prima stagione termin\u00f2 col peggior record della lega, 2-14. L'anno seguente fu licenziato dopo avere vinto una sola gara nelle prime sette."}
{"id": "2897748", "revid": "287204", "url": "https://it.wikipedia.org/wiki?curid=2897748", "title": "Vy\u0161\u0117j\u0161aja Liha 2009", "text": "La Vy\u0161\u0117j\u0161aja Liha 2009 \u00e8 stata la diciannovesima edizione della massima serie del campionato bielorusso di calcio, disputato tra il 4 aprile e l'8 novembre 2009 e conclusosi con la vittoria del BAT\u0116 Borisov, al suo sesto campionato vinto, il quarto consecutivo. Il capocannoniere della competizione fu Maycon () con 15 reti realizzate.\nStagione.\nNovit\u00e0.\nDalla Vy\u0161\u0117j\u0161aja Liha 2008 vennero retrocessi in Per\u0161aja Liha il , il e il , mentre dalla Per\u0161aja Liha venne promosso il solo , con una conseguente riduzione del numero di squadre partecipanti da 16 a 14.\nFormula.\nLe 14 squadre partecipanti disputarono un girone all'italiana con partite di andata e ritorno per un totale di 26 partite. La prima classificata, vincitrice del campionato, venne ammessa al secondo turno preliminare della UEFA Champions League 2010-2011. La seconda e la terza classificata vennero ammesse al primo turno preliminare della UEFA Europa League 2010-2011, mentre la squadra vincitrice della Coppa di Bielorussia veniva ammessa al secondo turno preliminare; se quest'ultima avesse concluso il campionato al secondo o al terzo posto, la quarta classificata sarebbe stata ammessa in UEFA Europa League. Le ultime tre classificate vennero retrocesse in Per\u0161aja Liha nell'ottica di riduzione delle squadre partecipanti a 12, deciso dalla federazione bielorussa.\nAvvenimenti.\nLa partita tra Hranit Mika\u0161\u0117vi\u010dy e N\u00ebman, valida per la nona giornata del girone di andata e terminata sul campo sul risultato di 1-1, \u00e8 stata data vinta per 3-0 a tavolino al Hranit Mika\u0161\u0117vi\u010dy, poich\u00e9 il N\u00ebman aveva in campo cinque calciatori stranieri, mentre il massimo consentito era quattro.\nClassifica finale.\nLegenda:\nNote:"}
{"id": "2897752", "revid": "31266382", "url": "https://it.wikipedia.org/wiki?curid=2897752", "title": "Pavel Lunguine", "text": ""}
{"id": "2897758", "revid": "287204", "url": "https://it.wikipedia.org/wiki?curid=2897758", "title": "Prima pratica", "text": "Con prima pratica ci si riferisce agli inizi della musica barocca con riferimento particolare allo stile di Palestrina, o allo stile codificato da Gioseffo Zarlino. Ci\u00f2 in contrapposizione alla \"seconda pratica\" codificata da Claudio Monteverdi; \"prima pratica\" e \"seconda pratica\" sono sinonimi di, rispettivamente, \"stile antico\" e \"stile moderno\". Il termine \"prima pratica\" venne usato per la prima volta nella disputa fra Giovanni Maria Artusi e Claudio Monteverdi sul nuovo stile musicale.\nIn un primo tempo, \"prima pratica\" si riferiva soltanto allo stile di approccio alle dissonanze. In \" L'Artusi, overo Delle imperfettioni della moderna musica\" (1600), Artusi attacc\u00f2 particolarmente Monteverdi, usando degli esempi sul suo madrigale \"Cruda Amarilli\" per screditare il nuovo stile. Nella prosecuzione della critica, intitolata \"Seconda parte dell'Artusi\" (1603), scrisse sul nuovo stile delle dissonanze, riferendosi specificamente alla pratica di non preparare le dissonanze (vedi contrappunto), e sulla risalita dopo una nota modificata con un bemolle o sulla discesa dopo una nota modificata con un diesis. \nMonteverdi rispose in una prefazione al suo V libro dei madrigali, e suo fratello Giulio Cesare Monteverdi rispose in \"Scherzi Musicali\" (1607), agli attacchi di Artusi, affermando che nella prima pratica i testi erano dominati dalla musica mentre nella \"seconda pratica\" erano proprio i testi a primeggiare sulla musica. Le vecchie regole del contrappunto avrebbero dovuto essere abbandonate per adeguarsi ad un migliore risalto dei testi. Secondo Giulio Cesare, questo concetto era un ritorno alla pratica musicale degli antichi greci."}
{"id": "2897760", "revid": "287204", "url": "https://it.wikipedia.org/wiki?curid=2897760", "title": "L'isola (film)", "text": ""}
{"id": "2897762", "revid": "8660", "url": "https://it.wikipedia.org/wiki?curid=2897762", "title": "Castrenin urheilukeskus", "text": "Il Castrenin urheilukeskus, comunemente chiamato Castrenin kentt\u00e4, \u00e8 lo stadio dove la squadra di calcio AC Oulu gioca le partite casalinghe della Veikkausliiga 2010. Ha un totale di 3000 posti a sedere di cui 700 sono al coperto.\nOspita anche le partite casalinghe della squadra di football americano degli Oulu Northern Lights."}
{"id": "2897764", "revid": "1494169", "url": "https://it.wikipedia.org/wiki?curid=2897764", "title": "Mamonov", "text": ""}
{"id": "2897766", "revid": "31266510", "url": "https://it.wikipedia.org/wiki?curid=2897766", "title": "Veliky Ustyug", "text": ""}
{"id": "2897767", "revid": "1305772", "url": "https://it.wikipedia.org/wiki?curid=2897767", "title": "L\u00fcnenburg", "text": ""}
{"id": "2897768", "revid": "1573940", "url": "https://it.wikipedia.org/wiki?curid=2897768", "title": "Vespoidea", "text": "Vespoidea \u00e8 una superfamiglia appartenente all'ordine degli imenotteri, anche se vecchi schemi tassonomici variano da questa classificazione, in particolare nel riconoscimento della superfamiglia Scolioidea ormai considerata obsoleta ed inserita all'interno dei Vespoidea.\nI membri che compongono questa superfamiglia sono vespe e formiche.\nAlbero filogenetico.\nRapporti filogenetici della famiglie Vespoidea, basata su Brothers (1999)."}
{"id": "2897769", "revid": "196390", "url": "https://it.wikipedia.org/wiki?curid=2897769", "title": "Francesca-Maria di Borbone", "text": ""}
{"id": "2897770", "revid": "31266556", "url": "https://it.wikipedia.org/wiki?curid=2897770", "title": "Alexey Razumovsky", "text": ""}
{"id": "2897771", "revid": "369194", "url": "https://it.wikipedia.org/wiki?curid=2897771", "title": "Antropofagus", "text": ""}
{"id": "2897772", "revid": "767487", "url": "https://it.wikipedia.org/wiki?curid=2897772", "title": "Andrej Artamonovi\u010d Matveev", "text": "Biografia.\nFiglio del conte Artamon Sergeevi\u010d Matveev e della nobildonna scozzese appartenente al casato dei duchi di Hamilton, Eudoxia Hamilton. Il conte Artamon era stolnik, ovvero gentiluomo di camera dello zarevic Pietro, ma fu allontanato dalla Russia insieme al figlio dallo zar F\u00ebdor III.\nI conti Matveev tornarono a Mosca l'11 maggio 1682, ma pochi giorni pi\u00f9 tardi il conte Artamon venne ucciso dagli strel'cy ribelli.\nCarriera.\nGrazie al favore di un maresciallo dello zar Pietro I, Patrick Leopold Gordon, di origine scozzese come le madre di Andrej, quest'ultimo ebbe una rapida ascesa negli ambienti diplomatici di corte, divenendo nel 1691 voivoda della Regione della Dvina.\nSuccessivamente fu ambasciatore nella Repubblica delle Sette Province Unite, in Francia (1705-1706), in Inghilterra (1707-1708) e nel Impero austro-ungarico, dove nel 1715 venne fatto \"Reichsgraf\" (\"conte dell'Impero Austriaco\"), da Carlo VI. Durante il suo soggiorno in Francia conobbe il re polacco Stanislao Leszczy\u0144ski. \nNel 1716 divenne membro del Consiglio privato dell'imperatore e si leg\u00f2 al partito fedele all'imperatrice del barone P\u00ebtr Pavlovi\u010d \u0160afirov.\nInoltre aveva finanziato l'entrata a corte del conte Jean Armand de Lestocq, emigrato francese ugonotto e futuro medico della zarina Elisabetta I.\nMatrimoni.\nPrimo Matrimonio.\nNel 1684 spos\u00f2 Anna Stepanovna Anichkova (?-1699). Ebbero tre figlie:\nSecondo Matrimonio.\nNel 1720 spos\u00f2 Anastasia Yermilovna Argamakova. La coppia non ebbe figli.\nMorte.\nMor\u00ec il 16 settembre 1728. Fu sepolto nella Chiesa di San Nicola alle Colonne."}
{"id": "2897785", "revid": "1305772", "url": "https://it.wikipedia.org/wiki?curid=2897785", "title": "Mamontov", "text": ""}
{"id": "2897790", "revid": "729019", "url": "https://it.wikipedia.org/wiki?curid=2897790", "title": "Seconda pratica", "text": "Seconda pratica, in contrapposizione a prima pratica, fu un neologismo coniato dal compositore Claudio Monteverdi per distinguere il suo modo di scrivere musica da quello praticato da Giovanni Pierluigi da Palestrina e Gioseffo Zarlino, descritto come prima pratica nell'ambito della musica barocca. Questa seconda pratica incoraggiava una maggiore libert\u00e0 di scrittura rispetto alle rigorose regole di limitazione delle dissonanze previste dalla prima pratica.\n\"Stile moderno\" venne coniato da Giulio Caccini nella sua nota raccolta di madrigali del 1602, \"Le nuove musiche\" che comprendeva numerose monodie. La novit\u00e0 introdotta dal Caccini era che l'accompagnamento musicale era subordinato al testo delle canzoni; pi\u00f9 precisamente, lo stile di Caccini elimin\u00f2 ogni ornamento dalle monodie contrariamente a quanto avveniva in passato. Questo segna il punto di partenza del basso continuo, altra caratteristica del lavoro di Caccini."}
{"id": "2897791", "revid": "682087", "url": "https://it.wikipedia.org/wiki?curid=2897791", "title": "Aeroporto Internazionale Zvartnots", "text": ""}
{"id": "2897793", "revid": "62748", "url": "https://it.wikipedia.org/wiki?curid=2897793", "title": "Seconda prattica", "text": ""}
{"id": "2897794", "revid": "729019", "url": "https://it.wikipedia.org/wiki?curid=2897794", "title": "Stazione di Stoccarda Centrale", "text": "La stazione di Stoccarda Centrale (in tedesco \"Stuttgart Hbf\") \u00e8 la principale stazione ferroviaria della citt\u00e0 tedesca di Stoccarda, capitale dello stato del Baden-W\u00fcrttemberg.\n\u00c8 il nodo principale della S-Bahn di Stoccarda. Situata nel distretto di Mitte essa \u00e8 una delle 20 stazioni pi\u00f9 importanti della rete ferroviaria nazionale.\nStoria.\nIl primo fabbricato viaggiatori della stazione venne costruito in funzione della Zentralbahn del W\u00fcrttemberg con le sue due diramazioni per Ludwigsburg e Esslingen. L'edificio era di legno e con una grande tettoia copriva i suoi 4 binari. Il 26 settembre del 1846 accolse il primo treno da Canstatt. Dal 1854 entrarono in funzione i collegamenti con Heilbronn, Bretten, Ulm e Friedrichshafen. Divenuto insufficiente al traffico attestatovi l'edificio venne ricostruito tra 1863 e 1867 con 8 binari annessi dagli ingegneri Klein, Morlok, e Abel con grandi tettoie ad arcata. Dal 1900 anche questa stazione era divenuta insufficiente.\nNel 1910 le Reali Ferrovie dello Stato del W\u00fcrttemberg (\"K\u00f6niglich W\u00fcrttembergischen Staats-Eisenbahnen\" o \"K.W.St.E.\") indissero un bando di concorso per un progetto che fu vinto dagli architetti Bonatz e Scholer; la nuova stazione venne costruita tra 1914 e 1928 circa 500\u00a0m ad est sulla Arnulf Klett Platz.\nL'edificio rimane una delle pi\u00f9 importanti realizzazioni architettoniche della Germania meridionale.\nNel 1933 la stazione venne interamente elettrificata. La seconda guerra mondiale con i suoi bombardamenti a tappeto arrec\u00f2 seri danni all'infrastruttura che alla fine del conflitto richiese parecchi anni per la sua ricostruzione. Il 20 agosto 1987 la costruzione ottenne il riconoscimento di monumento di significativa importanza culturale.\nLinee attestate nella stazione.\nLa stazione di Stoccarda Centrale \u00e8 oggi un nodo importante per le seguenti linee:\nStazioni S-Bahn e Stadtbahn.\nTra il 1971 e il 1978 \u00e8 stata realizzata una galleria, sotto la stazione, con una stazione sotterranea per la \"Verbindungsbahn\" della rete S-Bahn di Stoccarda; quest'ultima \u00e8 entrata in servizio il 1\u00ba ottobre 1978.\nLa stazione sotterranea a servizio della Stadtbahn di Stoccarda, denominata \"Hauptbahnhof (Arnulf-Klett-Platz)\", \u00e8 entrata in funzione il 9 aprile 1976 ed \u00e8 oggi utilizzata da 7 linee.\nLa stazione merci annessa \u00e8 stata chiusa sia per la riduzione di traffico relativo che in vista della realizzazione del progetto Stuttgart 21.\nStuttgart 21.\n\u00c8 un imponente progetto di riorganizzazione della rete ferroviaria, avente per epicentro la stazione di Stoccarda Centrale. Consiste nella demolizione di buona parte delle infrastrutture di superficie (compresa l'ala nord-est dell'edificio storico di Paul Bonatz), sostituite da nuove che prevedono l'uso intensivo del sottosuolo, la realizzazione di 57\u00a0km di linee ad alta velocit\u00e0 (di cui 30\u00a0km in galleria), tra cui la connessione diretta con l'aeroporto, pi\u00f9 numerosi interventi nel tessuto urbano dell'area circostante. A lavori terminati, i 17 binari di testa in superficie saranno sostituiti da 8 passanti nel sottosuolo, orientati trasversalmente agli attuali.\nGli interventi previsti si inseriscono nel progetto a pi\u00f9 ampia portata della linea ad alta velocit\u00e0 (250\u00a0km/h) Ausbaustrecke (NBS) Stuttgart\u2013Wendlingen-Ulm-Augsburg, a sua volta tratto centrale del corridoio trans-europeo TEN-Projekt 17 (Magistrale f\u00fcr Europa) che unir\u00e0 Parigi con Bratislava e Budapest.\nLa fine dei lavori nel tratto tra Stoccarda e Ulma era inizialmente previsto nel 2020-2021, permettendo ai treni ad alta velocit\u00e0 un tempo di percorrenza di 28 minuti.\nIl progetto Stuttgart 21 fu ufficialmente annunciato nel 1994. I lavori iniziarono il 2 febbraio 2010, con almeno 5 anni di ritardo in seguito all'intenso dibattito politico e alle proteste, anche a carattere violento, che continuarono fino all'esito di un referendum avvenuto il 27 novembre 2011. In tale consultazione, in cui veniva chiesto se lo Stato del Baden-W\u00fcrttemberg dovesse interrompere i finanziamenti, il 58,8\u2105 dei votanti si espresse contro l'interruzione, quindi a favore del progetto.\nNel marzo 2013 i costi totali stimati erano saliti a 6,5 miliardi di euro, a fronte dei 4,5 stimati nel novembre 2009. A giugno 2016, in seguito a delle modifiche resesi necessarie in corso d'opera, la Bundesrechnungshof (letteralmente: Corte Federale) avvert\u00ec che i costi totali avrebbero potuto salire fino a 10 miliardi di euro.\nA marzo 2018 i costi totali sono stati riderterminati a 8,2 miliardi di euro, mentre la conclusione dei lavori \u00e8 prevista indicativamente alla fine del 2025, quattro anni pi\u00f9 tardi rispetto a quella annunciata all'avvio del cantiere nel 2010."}
{"id": "2897797", "revid": "62748", "url": "https://it.wikipedia.org/wiki?curid=2897797", "title": "Prima prattica", "text": ""}
{"id": "2897798", "revid": "787565", "url": "https://it.wikipedia.org/wiki?curid=2897798", "title": "Giuseppe Arena", "text": ""}
{"id": "2897799", "revid": "682087", "url": "https://it.wikipedia.org/wiki?curid=2897799", "title": "Aeroporto di Erevan-Zvartnots", "text": ""}
{"id": "2897807", "revid": "1935652", "url": "https://it.wikipedia.org/wiki?curid=2897807", "title": "Francesco Moraglia", "text": "Biografia.\nNasce a Genova, citt\u00e0 capoluogo della Regione Liguria e della provincia di Genova e sede arcivescovile, il 25 maggio 1953. Il padre Enrico, deceduto il 19 febbraio 2012, era un avvocato genovese; la madre Elena Cazzaniga, deceduta il 19 gennaio 2021, originaria di Villasanta in Brianza, era laureata in lettere alla Cattolica e lasci\u00f2 l'insegnamento in un istituto superiore per dedicarsi ai quattro figli.\nFormazione e ministero sacerdotale.\nIl 29 giugno 1977 \u00e8 ordinato presbitero, a Genova, dal cardinale Giuseppe Siri.\nNel biennio 1977-1979 svolge le funzioni di educatore e accompagnatore dei teologi (III-IV-V teologia) presso il Seminario arcivescovile maggiore.\nNel 1979 viene nominato viceparroco in una parrocchia del centro cittadino, incarico che conserva fino al 1988.\nConseguita la licenza presso la Pontificia Universit\u00e0 Urbaniana in Roma, dal 1979 insegna Teologia dogmatica presso la sezione di Genova della Facolt\u00e0 teologica dell'Italia settentrionale. Nel 1981 consegue il dottorato in Teologia dogmatica sempre presso la Pontificia Universit\u00e0 Urbaniana. Dal 1986 insegna Teologia dogmatica fondamentale e Teologia sacramentaria presso l'Istituto superiore di Scienze religiose ligure, istituto di cui \u00e8 preside dal 1\u00ba dicembre 1994 al 2007. Nel 1989 assume anche l'incarico di docente di Cristologia, Antropologia e Sacramentaria presso la sezione di Genova della Facolt\u00e0 teologica dell'Italia settentrionale.\nNel 1995 viene eletto presidente della Commissione diocesana per i problemi pastorali dei movimenti religiosi alternativi e delle sette, mentre nel 1996 \u00e8 nominato direttore dell'Ufficio diocesano per la Cultura e l'Universit\u00e0.\nDal 2003 \u00e8 consultore della Congregazione per il clero.\nDal 2004 al 2007 \u00e8 stato canonico effettivo del capitolo della cattedrale di San Lorenzo, nominato dal cardinale arcivescovo Tarcisio Bertone.\nMinistero episcopale.\nVescovo della Spezia-Sarzana-Brugnato.\nIl 6 dicembre 2007 papa Benedetto XVI lo nomina vescovo della Spezia-Sarzana-Brugnato; succede a Bassano Staffieri, ritiratosi per raggiunti limiti di et\u00e0.\nIl 3 febbraio 2008 riceve l'ordinazione episcopale, nella cattedrale di Genova, dal cardinale Angelo Bagnasco, arcivescovo di Genova, coconsacranti l'arcivescovo Mauro Piacenza, segretario della Congregazione per il clero (poi cardinale) e il suo predecessore Bassano Staffieri.\nIl 1\u00ba marzo seguente prende possesso della diocesi.\nNel 2008 inaugura la pratica dei pellegrinaggi mariani diocesani del primo sabato del mese. La tradizione \u00e8 stata da lui esplicitamente riferita alla prescrizione del primo dei Segreti di F\u00e1tima, di dedicare il primo sabato alla Comunione riparatrice. Il 10 gennaio 2010 indice la visita pastorale, mentre tra il 23 e il 24 aprile dello stesso anno presiede la due giorni diocesana sulla sfida educativa.\nDal 23 aprile 2010 al 2013 \u00e8 stato presidente del consiglio di amministrazione della Fondazione \"Comunicazione e Cultura\" della Conferenza Episcopale Italiana, da cui dipende anche TV2000.\nNell'ottobre 2011, nei giorni dell'alluvione dello Spezzino e della Lunigiana, annulla ogni impegno in agenda e percorre personalmente tutte le zone alluvionate. Chiude temporaneamente il Seminario vescovile di Sarzana e invia i seminaristi ad aiutare le popolazioni colpite dalla grave calamit\u00e0.\nNel 2012 istituisce l'adorazione perpetua nella cappella del Crocifisso nella chiesa di Santa Maria alla Spezia.\nPatriarca di Venezia.\nIl 31 gennaio 2012 \u00e8 nominato da papa Benedetto XVI patriarca di Venezia; succede al cardinale Angelo Scola, precedentemente nominato arcivescovo metropolita di Milano. L'11 marzo si congeda dalla diocesi della Spezia-Sarzana-Brugnato e il 25 marzo prende possesso del patriarcato, nella basilica di San Marco.\nCon il titolo patriarcale assume l'ufficio di metropolita della provincia ecclesiastica di Venezia, l'ufficio di gran cancelliere della Facolt\u00e0 di diritto canonico \"San Pio X\" di Venezia, e il titolo onorifico di primate della Dalmazia. \u00c8 il primo genovese a sedere sul seggio di San Lorenzo Giustiniani. Dal 29 maggio 2012 \u00e8 presidente della Conferenza episcopale triveneta (riconfermato nell'incarico il 16 maggio 2017) e di conseguenza gran cancelliere della Facolt\u00e0 teologica del Triveneto che ha sede a Padova. Il 29 giugno riceve dal papa il pallio di metropolita nella basilica di San Pietro in Vaticano.\nIl 18 settembre 2012 \u00e8 nominato padre sinodale della XIII assemblea generale ordinaria del Sinodo dei Vescovi su \"La nuova evangelizzazione per la trasmissione della fede cristiana\".\nStile sobrio sia per quel che riguarda la sua persona sia per i costi amministrativi della diocesi per i quali opera un loro forte contenimento, dismettendo nella primavera del 2013 la sede diocesana di Calle degli Albanesi e ridimensionando in modo radicale, nel luglio 2014, la Fondazione Marcianum istituita dal suo predecessore Angelo Scola, prima chiede \u00abun urgente esame di coscienza\u00bb alla citt\u00e0 e alla Chiesa di Venezia, poi chiude ogni rapporto tra la fondazione Marcianum e il Consorzio Venezia Nuova, la societ\u00e0 coinvolta nello scandalo del Mose, infine riduce drasticamente l'attivit\u00e0 del Marcianum dopo aver avuto l'approvazione della Segreteria di Stato e quindi l'avallo di papa Francesco ricollocando con un posto di lavoro stabile e definitivo i dipendenti in imprese del territorio veneziano. Nel quadro di questo ridimensionamento il 15 dicembre 2015 la casa editrice Marcianum Press viene ceduta alla Edizioni Studium di Roma (fondata nel 1927 da Giovanni Battista Montini).\nInstaura presto la pratica delle \"visite feriali\" a ciascuna delle 128 parrocchie della diocesi lagunare che inizia la settimana successiva al suo ingresso e completa nel dicembre 2014, celebrando la messa e incontrando i fedeli nella quotidianit\u00e0 dei giorni infrasettimanali. Istituisce, come gi\u00e0 a La Spezia, la pratica dei pellegrinaggi mariani diocesani del primo sabato del mese. Il 26 ottobre 2013 avvia la missione degli evangelizzatori di strada dando a ottanta ragazzi il mandato di raggiungere le sacche di maggiore degrado della diocesi.\nDedica particolare cura pastorale a favore dei soggetti in condizione di maggiore fragilit\u00e0, sia personale (giovani, carcerati, donne vittime di violenza) sia legata alla crisi economica che segna profondamente il territorio diocesano e potenzia le strutture della Caritas.\nIl 17 maggio 2014 celebra il funerale del patriarca emerito Marco C\u00e9 che aveva seguito durante la malattia e a cui aveva impartito l'assoluzione plenaria la sera prima della morte.\nNel 2016 riorganizza il patriarcato, dando vita alle nuove 40 \"collaborazioni pastorali\" in cui si suddividono le 128 parrocchie presenti sul territorio, chiamando tutte le comunit\u00e0 a mettere insieme le forze e ad aiutarsi secondo un criterio di vicinanza geografica. Infatti, il 18 marzo 2016, durante la messa crismale del Gioved\u00ec Santo, presenta e consegna ai sacerdoti del patriarcato la lettera pastorale \"Se la Chiesa non assume i sentimenti di Ges\u00f9\": in essa raccoglie e rilancia la riflessione che ha impegnato il patriarcato per quattro anni sul tema della \"collaborazione pastorale\", cio\u00e8 \"un'alleanza pastorale fra comunit\u00e0 parrocchiali\" allo scopo di salvaguardare e potenziare gli ambiti vitali dell'azione pastorale e di intraprendere nuove strade per rispondere alle esigenze nuove e inedite.\nIl 13 aprile 2017, durante la messa crismale del Gioved\u00ec Santo, presenta e consegna ai sacerdoti del patriarcato la lettera pastorale \"Incontro al Risorto\", con la quale annuncia la prima visita pastorale, che prender\u00e0 il via nell'autunno 2017, e fa presente la necessit\u00e0 di ricentrare \"tutto sull'essenziale del Vangelo\" e rilevando che \"il nostro tempo si caratterizza per una realt\u00e0 ecclesiale pi\u00f9 leggera e meno legata alle strutture\", anche attraverso una \"saggia perequazione\" tra le comunit\u00e0 e che la visita pastorale potrebbe beneficamente provocare. Invita, quindi, a proseguire il rinnovamento della Chiesa veneziana attraverso comunit\u00e0 sempre pi\u00f9 missionarie, in comunione e \"in uscita\".\nAi temi sociali dedica le sue quattro lettere pastorali: \"So in chi ho posto la mia fede\" (14 ottobre 2012), \"La fede cristiana in un contesto di secolarizzazione diffusa\" (2 febbraio 2013), \"Invito alla dottrina sociale della Chiesa\" (1\u00ba maggio 2013), \"Famiglia e citt\u00e0 degli uomini. Societ\u00e0, lavoro e bene comune\" (15 ottobre 2013).\nA seguito dell'inondazione dell'acqua alta, evento designato con il nome di \"Acqua Granda\", che ha colpito Venezia nella notte tra il 12 e il 13 novembre 2019, \u00e8 presente nelle calli e nei campielli della citt\u00e0 e nelle isole di Murano, Burano e Torcello, per visitare la gente colpita dall'eccezionale marea e apre il seminario per ospitare chi ne abbia bisogno e potenzia le strutture Caritas presenti sul territorio. Chiede per Venezia uno statuto speciale che ne riconosca la sua unicit\u00e0 e la sua realt\u00e0 fragile e fa presente come sia necessario ripensare la citt\u00e0, ridotta a 65 000 abitanti, che si sta spopolando e sul cui piccolo spazio incidono pi\u00f9 di 28 milioni di turisti l'anno, favorendo la residenzialit\u00e0, le giovani coppie, i bambini e gli anziani. In una lettera aperta ringrazia i tantissimi giovani che in quei giorni drammatici sono confluiti spontaneamente nella citt\u00e0 e hanno aiutato le persone in difficolt\u00e0, attribuendo loro il nome di \"Angeli dell'acqua alta\" e ricorda come anche lui da studente a Genova, nell'alluvione del 1970 spal\u00f2 il fango nella sua citt\u00e0.\nPosizioni teologiche, morali, sociali e su temi politici.\nMondo del lavoro.\nDurante il suo episcopato in terra ligure, prende pi\u00f9 volte posizione in favore degli operai, interessandosi personalmente della situazione dei disoccupati dell'ex fabbrica di elettrodomestici San Giorgio. Il segretario generale della Fiom Cgil della Spezia ha affermato che \"Mons. Moraglia si mosse veramente, in maniera concreta, giocando un ruolo importante\".\nIl 5 giugno 2013 guida il pellegrinaggio a Roma di un gruppo di lavoratori e imprenditori presentando nell'occasione a papa Francesco le difficolt\u00e0 economiche vissute nelle imprese venete. Nella stessa occasione annuncia al pontefice l'imminente apertura, a Marghera, di una mensa e un dormitorio della Caritas diocesana, inaugurata poi il 5 febbraio successivo dal segretario di Stato Pietro Parolin.\nIl 17 dicembre 2013 a Porto Marghera sottolinea l'importanza del lavoro per la realizzazione della persona e la costruzione della famiglia.\nNel dicembre 2021, come patriarca di Venezia e presidente della Conferenza episcopale del Triveneto, unitamente ai vescovi delle altre diocesi interessate (Treviso, Padova e Chioggia), accoglie la richiesta dei sindacati Fim-Cisl e Fiom Cgil, garantendo sostegno e partecipazione alla vicenda drammatica dei lavoratori della Speedline di Santa Maria di Sala, la cui casa madre svizzera, Ronal, intende chiudere i siti produttivi entro il 2022 per delocalizzarli in Polonia, incontrandosi con le organizzazioni sindacali, le autorit\u00e0 e rappresentanti degli enti locali territoriali per svolgere un'azione comune volta a costruire una seria proposta, condivisa e sostenibile, che dia futuro e prospettive, al fine di risolvere la vertenza che tocca, compreso l'indotto, 750 lavoratori e lavoratrici con le loro famiglie. Nel gennaio 2022 la propriet\u00e0 Rolan decide di mantenere in attivit\u00e0 lo stabilimento Speedline.\nCoppie di fatto.\nTra la fine del 2010 e l'inizio del 2011 si spende contro il riconoscimento delle coppie di fatto nel nuovo Statuto comunale di La Spezia e l'istituzione del registro dei testamenti biologici da parte dello stesso comune. Il nuovo Statuto comunale, tuttavia, riconoscer\u00e0 \"l'esistenza di altre forme di convivenza\", tutelandole \"nei limiti previsti dall'ordinamento giuridico\".\nRapporti ecumenici e interreligiosi.\nInstaura rapporti di amicizia e di stima con la comunit\u00e0 ebraica e con quella mussulmana, con le confessioni cristiane protestanti presenti a Venezia, con il patriarcato ecumenico di Costantinopoli e la comunit\u00e0 ortodossa presente a Mestre dell'arcidiocesi ortodossa d'Italia e Malta. Il 15 gennaio 2015 visita il ghetto di Venezia accompagnato dal nuovo rabbino capo Scialom Bahbout.\nIl 18 gennaio 2015 \u00e8 invitato a tenere la predicazione nella chiesa valdese e metodista, prima volta in cui un patriarca di Venezia compie tale gesto.\nIl 16 novembre 2018 incontra il patriarca ecumenico di Costantinopoli Bartolomeo, i due pregano assieme nella cripta di San Marco davanti alle spoglie dell'evangelista. Il 10 giugno 2020 riceve dall'arcivescovo Gennadios Zerv\u00f3s, metropolita dell'arcidiocesi ortodossa d'Italia e Malta, una lettera di \"sincero e fraterno\" ringraziamento e gratitudine per la sua vicinanza alla comunit\u00e0 della parrocchia ortodossa di Mestre afflitta da un evento doloroso che ha colpito la famiglia del suo parroco padre Anatolie Birca.\nIl 4 ottobre 2019 a Marghera al teatro Aurora, con un evento interreligioso celebra, insieme all'Imam delle comunit\u00e0 Islamiche veneziane Hammad Mahamed, gli 800 anni dall'incontro di san Francesco con il sultano d'Egitto, consegnando alla citt\u00e0 il documento sulla fratellanza umana per la pace mondiale e la convivenza comune sottoscritto a febbraio 2019 ad Abu Dhabi da papa Francesco e dal grande Imam di Al-Azhar Ahmad Al-Tayyeb. Il 4 febbraio 2020, a un anno dall'evento di Abu Dhabi, i due si incontrano nuovamente a Marghera per dialogare sul tema \"Cittadini e fratelli, un'amicizia possibile\". Il Patriarca e l'Imam hanno per la prima volta nella storia visitato uno il luogo di culto dell'altro, dialogato con i fedeli delle rispettive comunit\u00e0, e infine mangiato insieme sulle tavole preparate nel Centro Islamico di Marghera per la cena offerta ai fedeli cattolici dalla comunit\u00e0 musulmana..\nCome patriarca della citt\u00e0 che da pi\u00f9 di tre secoli ospita l'abbazia madre della Congregazione armena mechitarista, nell'ottobre 2020 manifesta sentimenti di particolare vicinanza al popolo armeno per il dramma del conflitto in Caucaso, definendolo \"un popolo, il cui destino sembra quello di una particolare vocazione al martirio, antichissimo custode della fede nel Risorto, cos\u00ec profondamente segnato dalla Croce nella sua stessa esistenza da risultarne crocifisso esso stesso con Cristo, in ondate ricorrenti e continue di sofferenze che nei secoli si sono su di esso abbattute\" ed invita pastori e fedeli veneziani a rivolgere le loro preghiere affinch\u00e9 sia ristabilita con giustizia la pace nel Caucaso.\nImmigrazione.\nInterviene a pi\u00f9 riprese sulla questione dell'immigrazione: il 7 gennaio 2013 rende noto l'invito della Conferenza episcopale del Triveneto, rappresentativa di 15 diocesi, di riconoscere che l'accoglienza degli stranieri \u00e8 un dovere e invitando la politica a prendere misure atte a favorire l'integrazione e a riconoscere la cittadinanza italiana ai figli degli immigrati.\nIl 16 novembre 2017 in una situazione di emergenza, per evitare che la tensione crescente degenerasse in scontro, offre ospitalit\u00e0 presso le parrocchie della diocesi a oltre 200 migranti che avevano abbandonato per protesta un centro di accoglienza, invitando alla responsabilit\u00e0 di tutti di fronte a \u00abdiritti che confliggono\u00bb. A seguito di ci\u00f2, attivisti di Forza Nuova espongono nottetempo striscioni offensivi. Il patriarca riceve dal cardinale Gualtiero Bassetti, presidente della CEI, la sua solidariet\u00e0 personale e quella di tutta la Conferenza Episcopale Italiana. Riceve anche attestazioni di stima da realt\u00e0 ecclesiali, autorit\u00e0 ed istituzioni cittadine, associazioni ed organizzazioni economiche e sindacali.\nAttivit\u00e0 antimafia.\nNel febbraio 2019 annuncia il sostegno della Chiesa veneziana alle iniziative antimafia dell'associazione \"Libera\" di don Luigi Ciotti.\nDonne nella Chiesa.\nPromuove la partecipazione delle donne, sia laiche che consacrate, alla guida di importanti istituzioni della Chiesa diocesana e di importanti enti facenti capo al patriarcato, sino ad allora presieduti da membri del presbiterio diocesano, in particolare nel luglio 2020 nomina economo diocesano, suor Simone Pereira de Ara\u00fajo, della congregazione delle Figlie di San Giuseppe del Caburlotto, nell'ottobre 2020 nomina l'avvocato Laura Friselle presidente del Consiglio di amministrazione dell'Opera Santa Maria della Carit\u00e0, importante Fondazione che opera nella sanit\u00e0 pubblica accreditata \u2013 articolata in una decina di strutture, nata per volere del patriarca Roncalli \u2013 che sostiene disabili fisici ed intellettivi, persone con problematiche psichiatriche, malati di Aids, malati non pi\u00f9 guaribili e chi ha problemi di dipendenze da droga e alcool.\nLiberazione di Marco Zennaro.\nNel giugno 2021 si mobilita nella vicenda di Marco Zennaro, amministratore unico di una piccola impresa veneziana, incarcerato da oltre 70 giorni in condizioni disumane in una prigione del Sudan, a Khartum, ostaggio di Abdallah Ahamed, fedelissimo del generale Mohamed Hamdan Dagalo, vice presidente del Consiglio Sovrano che guida il Paese dopo il colpo di Stato del 2019. Il patriarca aveva preso contatto con il nunzio apostolico in Sudan ed Eritrea, Lu\u00eds Miguel Mu\u00f1oz C\u00e1rdaba, chiedendo un interessamento \u00absul piano umanitario e per quanto possibile su quello diplomatico\u00bb. Il patriarca si era detto \u00abvicino alla famiglia di Marco Zennaro, gi\u00e0 informata del suo interessamento e della disponibilit\u00e0 del rappresentante pontificio, e ha assicurato il costante ricordo nella preghiera mentre rimane aperto il contatto con il nunzio apostolico per seguire gli ulteriori sviluppi\u00bb. Il 14 giugno 2021 viene annunciata la scarcerazione di Zennaro al quale sono stati concessi i domiciliari in un albergo, \"dietro una forte pressione della Farnesina e anche del Patriarca di Venezia\".\nAraldica.\nDescrizione dello stemma.\nNello stemma patriarcale di Moraglia appare nella parte superiore il capo patriarcale di san Marco. Esso presenta, come da tradizione, il leone marciano, al naturale, col libro e su campo argento. Nella parte inferiore, su campo azzurro, una stella a otto raggi, simboleggiante la Vergine Maria (mentre le otto punte si riferiscono al numero delle beatitudini), sovrasta delle mura merlate (richiamanti il cognome stesso del patriarca), alla cui base \u00e8 presente il mare con un'ancora la cui estremit\u00e0 superiore del fusto, al di sopra del ceppo, forma la lettera \"P\", l'iniziale di Pietro, Principe degli Apostoli, ci\u00f2 per richiamare il legame con il Vicario di Cristo in terra.\nIl motto, \"Cum Maria matre Iesu\" (Con Maria madre di Ges\u00f9), \u00e8 un versetto facente parte di un passo scritturistico in cui viene presentato l'evento della Pentecoste in cui la Chiesa si \u00e8 manifestata al mondo; Maria, la madre di Ges\u00f9, \u00e8 circondata dagli apostoli e dai discepoli, nell'attesa del compimento della promessa del Signore: il dono dello Spirito Santo.\nMaria \u2013 madre di Ges\u00f9 e della Chiesa \u2013 \u00e8 titolo strettamente legato al Concilio Ecumenico Vaticano II; infatti papa Giovanni XXIII, nella costituzione apostolica \"Humanae Salutis\" d'indizione del Concilio, ne affidava i lavori alla Vergine Maria e faceva riferimento proprio a questo testo degli Atti (Cfr EV I, 23). L'espressione \"Cum Maria Matre Iesu\" era anche stata richiamata dallo stesso pontefice il 22 febbraio 1962, in occasione della presentazione alla Curia romana e al Collegio cardinalizio della costituzione apostolica \"Veterum Sapientia\". In seguito il Concilio nella costituzione dogmatica \"Lumen Gentium\", presentava l'intera dottrina sulla Chiesa dedicando, l'intero ottavo capitolo, alla Vergine Maria contemplata nel mistero di Cristo e della Chiesa. Inoltre, papa Paolo VI, nel giorno in cui veniva promulgata la costituzione sulla Chiesa, nel discorso di chiusura del terzo periodo \u2013 il 21 novembre 1964 \u2013 proclamava Maria \"Madre della Chiesa\", vale a dire, madre di tutto il popolo di Dio: dei fedeli e dei pastori, che la chiamano Madre amorosissima (EV I, 306). Infine, alla luce di quanto detto, rivestono particolare significato le parole di Paolo VI: \"Quanto a Noi, come siamo entrati nell'aula conciliare dietro l'invito di Giovanni XXIII, l'11 ottobre 1961, insieme \"cum Maria, Matre Iesu\", cos\u00ec al termine della terza sessione, usciamo da questo stesso tempio nel nome santissimo e soavissimo di Maria Madre della Chiesa (EV I, 313).\n\u00c8, quindi, a Maria, madre della Chiesa, che il vescovo Moraglia \u2013 sulla scorta della Sacra Scrittura, della Tradizione e del Magistero \u2013 ha inteso affidare se stesso e il suo ministero a favore della Chiesa.\nGenealogia episcopale.\nLa genealogia episcopale \u00e8:\nCuriosit\u00e0.\nFrancesco Moraglia, evidentemente per i natali brianzoli della mamma, sin da bambino \u00e8 stato tifoso dell'Inter. Pochi mesi dopo il suo ingresso nel patriarcato, nel novembre 2012, il presidente Massimo Moratti avendo avuto notizia della sua \"fede calcistica\" faceva recapitare in dono all'illustre tifoso una maglia dell'Inter con il numero 10 che \"qualifica\" il regista della squadra e con scritto il suo nome. Nel giugno 2021, avendo l'Inter conquistato il suo diciannovesimo scudetto, anche l'associazione culturale Mostra Lido, come regalo per il compleanno del patriarca, consegna, in occasione dell'inaugurazione della nuova sala polifunzionale della parrocchia di Sant'Antonio al Lido, la maglia nerazzura personalizzata sempre con il numero 10 e la scritta Moraglia. Il patriarca ha molto apprezzato il pensiero, ha ringraziato i promotori dell'iniziativa e ha rivelato qualche aneddoto della sua passione nerazzurra."}
{"id": "2897808", "revid": "19580", "url": "https://it.wikipedia.org/wiki?curid=2897808", "title": "Tapiolan Urheilupuisto", "text": ""}
{"id": "2897809", "revid": "31267128", "url": "https://it.wikipedia.org/wiki?curid=2897809", "title": "Alexey Bestuzhev-Ryumin", "text": ""}
{"id": "2897819", "revid": "19580", "url": "https://it.wikipedia.org/wiki?curid=2897819", "title": "Lahden Stadion", "text": ""}
{"id": "2897820", "revid": "597500", "url": "https://it.wikipedia.org/wiki?curid=2897820", "title": "Scuola regionale veneta per la sicurezza e la polizia locale", "text": "La Scuola regionale veneta per la sicurezza e la polizia locale, istituita con la legge regionale n. 24 del 23.11.2006, pubblicata sul BUR n. 103 del 28.11.2006 della Regione Veneto, \u00e8 strutturata come agenzia, ente di diritto pubblico strumentale. \u00c8 preposta alla formazione, aggiornamento, qualificazione e specializzazione in materia di sicurezza e polizia locale, quale espressione della cooperazione tra Regione ed enti locali.\nLa Scuola realizza un sistema flessibile di formazione di base e permanente, in conformit\u00e0 alle esigenze degli enti locali e alla funzione di coordinamento regionale, e persegue i seguenti obiettivi:\nHa sede principale a Padova in passaggio L. Gaudenzio 1.\nDal mese di aprile 2012 non \u00e8 pi\u00f9 attiva perch\u00e9 il direttore \u00e8 stato trasferito a capo della Polizia provinciale di Padova."}
{"id": "2897822", "revid": "19580", "url": "https://it.wikipedia.org/wiki?curid=2897822", "title": "Castr\u00e9n", "text": ""}
{"id": "2897823", "revid": "19580", "url": "https://it.wikipedia.org/wiki?curid=2897823", "title": "Castrenin kentt\u00e4", "text": ""}
{"id": "2897832", "revid": "834", "url": "https://it.wikipedia.org/wiki?curid=2897832", "title": "Ben Hur (film 1925)", "text": ""}
{"id": "2897837", "revid": "599013", "url": "https://it.wikipedia.org/wiki?curid=2897837", "title": "Steve Spagnuolo", "text": "Carriera professionistica come allenatore.\nNel 1999 inizi\u00f2 la sua carriera nella NFL con i Philadelphia Eagles come assistente della difesa fino al 2000.\nNel 2001 ricopr\u00ec il ruolo come allenatore dei defensive back fino al 2003.\nNel 2004 ricopr\u00ec il ruolo di allenatore dei linebacker fino al 2006.\nNel 2007 pass\u00f2 ai New York Giants come coordinatore della difesa fino al 2008.\nNel 2009 firm\u00f2 con i St. Louis Rams come capo allenatore chiudendo la stagione con una vittoria e 15 sconfitte. L'anno successivo totalizz\u00f2 7 vittorie e 9 sconfitte, mentre ne 2011 fin\u00ec con 2 vittorie e 14 sconfitte. Il 2 gennaio 2012 venne esonerato.\nIl 19 gennaio 2012 firm\u00f2 con i New Orleans Saints per il ruolo di coordinatore della difesa.\nIl 3 maggio firm\u00f2 con i Baltimore Ravens come assistente senior della difesa.\nDal 2015 \u00e8 l'allenatore della difesa dei New York Giants, prima con capo allenatore Tom Coughlin e, dal 2016, con Ben McAdoo. Il 4 dicembre 2017, dopo il licenziamento di quest'ultimo, \u00e8 stato nominato capo-allenatore ad interim per le ultime quattro gare della stagione.\nNel 2019 venne assunto dai Kansas City Chiefs come coordinatore della difesa."}
{"id": "2897838", "revid": "110157", "url": "https://it.wikipedia.org/wiki?curid=2897838", "title": "Formuladeildin 2009", "text": "La Formuladeildin 2009 (anche nota come \"Vodafonedeildin\" per ragioni di sponsor) \u00e8 stata la 67\u00aa edizione della massima categoria del campionato di calcio delle Isole F\u00e6r \u00d8er. Ebbe inizio il 4 aprile e si concluse il 3 ottobre 2009. L'HB T\u00f3rshavn conquist\u00f2 il 20\u00ba titolo della sua storia.\nNovit\u00e0.\nIl B71 Sandur e lo Sk\u00e1la \u00cdF furono retrocessi dopo aver chiuso la precedente stagione agli ultimi due posti. Furono rimpiazzati dalle prime due squadre promosse dalla seconda divisione, 07 Vestur e AB Argir.\nFormula.\nVisto l'esiguo numero di squadre partecipanti (10), sono previste tre tornate, anzich\u00e9 le classiche due di andata e ritorno, il che permette la disputa di un totale di 27 giornate.\nLa squadra campione delle Isole F\u00e6r \u00d8er ha il diritto a partecipare alla UEFA Champions League 2010-2011, partendo dal primo turno preliminare.\nLe squadre classificate al secondo e terzo posto sono ammesse alla UEFA Europa League 2010-2011, partendo entrambe dal primo turno preliminare.\nIl vincitore della Coppa Nazionale \u00e8 ammesso alla UEFA Europa League 2010-2011, partendo dal secondo turno preliminare.\nRetrocedono direttamente le ultime due squadre in classifica.\nSquadre partecipanti.\n "}
{"id": "2897845", "revid": "767487", "url": "https://it.wikipedia.org/wiki?curid=2897845", "title": "Rodolfo Cristiano della Frisia orientale", "text": "Biografia.\nRodolfo Cristiano era il figlio secondogenito del conte Enno III della Frisia orientale e della sua seconda moglie, la principessa Anna di Holstein-Gottorp. \nDurante il suo regno, come del resto durante quello di molti dei suoi successori, continuer\u00e0 il contrasto tra il suo governo ed i proprietari terrieri locali che, forti di una notevole potenza economica, assieme ad alcune citt\u00e0 che erano il fulcro commerciale della regione, tentarono di ribellarsi alla sua signoria. Tra questa vi era indubbiamente la citt\u00e0 di Emden che pi\u00f9 volte si rifiut\u00f2 di rendergli omaggio, ma sotto la sua guida, la regione dell'Harlingerland venne infine incorporata alla contea della Frisia orientale.\nRodolfo Cristiano mor\u00ec all'et\u00e0 di 26 anni per delle ferite all'occhio sinistro, riportate durante un diverbio con il generale Gallas nel castello di Berum. Egli era in questo periodo fidanzato con la principessa di Brunswick.\nPoich\u00e9 Rodolfo era deceduto senza figli, gli succedette il fratello Ulrico II sul trono paterno."}
{"id": "2897851", "revid": "31267629", "url": "https://it.wikipedia.org/wiki?curid=2897851", "title": "Legio VII Macedonica", "text": ""}
{"id": "2897852", "revid": "287204", "url": "https://it.wikipedia.org/wiki?curid=2897852", "title": "Antonio Ambu", "text": "Biografia.\nHa partecipato ai Giochi olimpici di Tokyo nel 1964 e di Citt\u00e0 del Messico nel 1968 piazzandosi rispettivamente 40\u00ba e 21\u00ba. Nel 1962, 1966 e 1967 ha detenuto il primato italiano della maratona.\n\u00c8 stato campione italiano per ben 18 volte (6 volte nei , altrettante nella maratona). Ha gareggiato con le maglie delle Fiamme Oro, Pro Sesto e Snia. Nel 1964, 1965 e 1967 vinse il Trofeo Sant'Agata trofeo podistico internazionale che si svolge a Catania. Ha vinto per cinque volte il Campaccio tra il 1963 e il 1968 e nel 1964 ha vinto la Cinque mulini.\nDurante gli anni 90 (almeno dal 92 al 94, probabilmente anche diversi anni prima e dopo) \u00e8 stato preparatore atletico della nazionale italiana di pattinaggio artistico a rotelle.\nCampionati nazionali.\nIn tutto i titoli nazionali conquistati furono 34, secondo nella speciale graduatoria ai 40 titoli del marciatore Abdon Pamich."}
{"id": "2897854", "revid": "767487", "url": "https://it.wikipedia.org/wiki?curid=2897854", "title": "Saviniemi", "text": "Lo stadio Saviniemi (fi. \"Saviniemen jalkapallostadion\") \u00e8 il campo dove il MyPa gioca le sue partite in casa della Veikkausliiga.\n\u00c8 stato costruito nel 1995 e ha pi\u00f9 di 4000 posti a sedere."}
{"id": "2897856", "revid": "767487", "url": "https://it.wikipedia.org/wiki?curid=2897856", "title": "Balantidium coli", "text": "Balantidium coli \u00e8 un grosso protozoo. Ha una lunghezza variabile fra i 50 e gli 80 micrometri. E completamente ricoperto da ciglia corte che a livello del peristoma formano un sistema di membranelle. Il citostoma si apre all'estremit\u00e0 anteriore. Il protozoo \u00e8 dotato di due vacuoli pulsanti regolatori della pressione osmotica. Il grosso macronucleo nei protozoi \u00e8 reniforme (negli adulti), il micronucleo si trova spesso nella concavit\u00e0 del primo. B.coli forma cisti sferoidali di 50 - 60 micrometri di diametro, contenenti uno o due protozoi. La riproduzione avviene per divisione binaria trasversale. Si verifica anche un processo sessuato di coniugazione (come per gli altri ciliati)."}
{"id": "2897857", "revid": "322321", "url": "https://it.wikipedia.org/wiki?curid=2897857", "title": "Giuseppe Sandri", "text": "Biografia.\nOriginario di Faedo, in provincia ed arcidiocesi di Trento, entra nella congregazione dei comboniani il 15 agosto 1968 con la professione temporanea. Il 15 agosto 1971 emette la professione solenne mentre il 27 maggio 1972 \u00e8 ordinato sacerdote.\nIl 6 novembre 2009 viene nominato da papa Benedetto XVI vescovo di Witbank. Riceve la consacrazione episcopale il 31 gennaio 2010 dall'arcivescovo di Johannesburg Buti Joseph Tlhagale, O.M.I., co-consacranti Hugh Patrick Slattery, M.S.C., vescovo emerito di Tzaneen, e Mogale Paul Nkhumishe, vescovo di Polokwane.\nMuore a Pretoria il 30 maggio 2019 all'et\u00e0 di 72 anni.\nGenealogia episcopale.\nLa genealogia episcopale \u00e8:"}
{"id": "2897858", "revid": "1305772", "url": "https://it.wikipedia.org/wiki?curid=2897858", "title": "Holtz", "text": ""}
{"id": "2897865", "revid": "287204", "url": "https://it.wikipedia.org/wiki?curid=2897865", "title": "Magnum Areena", "text": "Il Kuopion keskuskentt\u00e4, noto anche come Magnum Areena, \u00e8 uno stadio \"multi-uso\" dove la squadra di calcio finlandese Kuopion Palloseura gioca le partite casalinghe.\nDopo i lavori di ristrutturazione terminati nel 2005, pu\u00f2 ospitare quasi 5000 spettatori (2700 posti a sedere e 2000 in piedi)."}
{"id": "2897869", "revid": "339392", "url": "https://it.wikipedia.org/wiki?curid=2897869", "title": "Strade Ferrate Meridionali", "text": ""}
{"id": "2897870", "revid": "287204", "url": "https://it.wikipedia.org/wiki?curid=2897870", "title": "One Night in Bangkok (Chess)", "text": "One Night in Bangkok \u00e8 una canzone incisa dall'attore e cantante britannico Murray Head nel 1984 e scritta per il musical \"Chess\". La musica \u00e8 stata composta dagli ex componenti del gruppo ABBA, Bj\u00f6rn Ulvaeus e Benny Andersson, mentre il testo \u00e8 di Tim Rice. La voce principale dei cori \u00e8 del compositore svedese Anders Glenmark.\nLa canzone.\nIl testo, eseguito quasi in forma di rap da Murray Head, \u00e8 una ironica denuncia contro la corruzione morale della citt\u00e0 di Bangkok, contrapposta alla esaltazione della valenza intellettuale del gioco degli scacchi.\nLa canzone contiene numerosi riferimenti alla citt\u00e0 di Bangkok, dal \u00abmuddy old river\u00bb (il \"vecchio fiume fangoso\", ovvero il Chao Phraya), al \u00abreclining Buddha\u00bb (la gigantesca statua del Buddha disteso all'interno del tempio Wat Pho), fino a citare l'attore Yul Brynner (che interpreta il Re del Siam nel film \"Il re ed io\", del 1956).\nTracce.\nVenne pubblicata come singolo in due versioni:\nIl singolo aggiunse i vertici delle classifiche in Germania, Svizzera e Australia, arriv\u00f2 alla terza posizione in Canada e negli Stati Uniti, e alla dodicesima nel Regno Unito."}
{"id": "2897871", "revid": "767487", "url": "https://it.wikipedia.org/wiki?curid=2897871", "title": "Enno III della Frisia orientale", "text": "Biografia.\nEnno III, membro della casata dei Cirksena, era figlio di Edzardo II della Frisia orientale e della principessa Caterina di Svezia, figlia primogenita del re Gustavo I.\nDopo l'estinzione della linea maschile dei conti di Rietberg, i conti di Frisia orientale, in forza dell'unione coniugale con Walburga di Rietberg, divennero loro successori.\nEgli ascese al trono alla morte del padre nel 1599 ma i suoi primi anni di governo non furono dei pi\u00f9 facili. Nel 1602 le truppe di Enno III posero assedio alla citt\u00e0 di Emden nel tentativo di annetterla entro i propri domini, ma l'attacco non ebbe il successo sperato; l'8 aprile 1603 Enno dovette siglare pertanto il Trattato di 's-Gravenhage col quale egli non solo accett\u00f2 la presenza delle truppe olandesi a Emden, ma venne costretto a pagare i costi di mantenimento di queste truppe. Nel 1609, come era facile prevedere, il contrasto esplose nuovamente ma ancora una volta gli abitanti di Emden uscirono vittoriosi dal conflitto ed occuparono addirittura la residenza dei conti della Frisia orientale ad Aurich.\nNel 1611 gli olandesi posero le proprie truppe a Leerort ed il 24 maggio di quello stesso anno venne siglato l'Accordo di Osterhusen, il quale cercava di porre un calmiere sugli scontri degli ultimi anni: ai conti della Frisia orientale venne garantita una sovranit\u00e0 limitata, con l'obbligo di mantenere alle citt\u00e0 i propri antichi privilegi e in pi\u00f9 gli olandesi posero una propria guarnigione a Leerort.\nEnno III mor\u00ec il 19 agosto 1625 a Leerort e venne succeduto dal primogenito dei figli sopravvissutigli, Rodolfo Cristiano.\nMatrimonio e figli.\nEnno III si spos\u00f2 due volte. Il 29 gennaio 1581 spos\u00f2 Walburga di Rietberg (c. 1557, Rietberg - 26 maggio 1586, Esen), figlia del conte Giovanni II di Rietberg, signore di Esen, Stedesdorf e Wittmund e della contessa Agnese di Bentheim-Steinfurt. Da questo matrimonio nacquero tre figli:\nWalburga di Rietberg, mor\u00ec pochi giorni dopo la morte di quest'ultimo figlio, alcuni dissero di dolore ma studi recenti hanno confermato un avvelenamento.\nDodici anni dopo la morte della prima moglie, Enno III si rispos\u00f2 il 28 gennaio 1598 ad Esen con la principessa Anna di Holstein-Gottorp (27 febbraio 1575 - 24 aprile 1625). Questo matrimonio frutt\u00f2 cinque eredi:"}
{"id": "2897872", "revid": "1543377", "url": "https://it.wikipedia.org/wiki?curid=2897872", "title": "Carlotta Baratto", "text": "\u00c8 stata la prima campionessa mondiale femminile italiana ad Atene 2003.\nCarriera.\nNel 2002 e nel 2003 partecipa ai Mondiali Juniores piazzandosi rispettivamente quinta e prima nella specialit\u00e0 4 senza. Nel 2005 prende parte ai Mondiali Under 23 nella specialit\u00e0 4 di coppia arrivando 5 e ai Mondiali Assoluti sempre nel 4 di coppia arrivando ottava. Nel 2006 ai Mondiali Under 23 nella specialit\u00e0 doppio si classifica decima mentre e riserva nei Mondiali Assoluti. Nell'edizione 2007 si classifica prima nei Mondiali Under 23 specialit\u00e0 4 senza e negli assoluti sesta sempre nella medesima specialit\u00e0.\nDal 2001 al 2006 ha conquistato dieci titoli tricolori."}
{"id": "2897874", "revid": "1825398", "url": "https://it.wikipedia.org/wiki?curid=2897874", "title": "Moliceiro", "text": "Un moliceiro (pron. /muli's\u0250jru/; pl. \"moliceiros\") \u00e8 una piccola e tipica imbarcazione in legno di pino e con propulsione tradizionale a vela o tirata da una fune (ma ora comunemente rimpiazzate da un motore), simile ad una gondola, usata tradizionalmente dai pescatori della Ria de Aveiro (Distretto di Aveiro), nel nord-ovest del Portogallo: serve o serviva in origine per il trasporto di vegetali, raccolti dai fondali marini, di merci e di bestiame, ma costituisce ora soprattutto un'attrattiva turistica. \nSi caratterizza per i colori variopinti e per la prua inarcata, che viene decorata solitamente dagli stessi pescatori con disegni che raffigurano solitamente scene di quotidianit\u00e0 o simili, che devono avere un carattere di unicit\u00e0 che distingue una barca da un'altra.\nL'attivit\u00e0 di costruzione di tali imbarcazioni \u00e8 un'attivit\u00e0 artigianale limitata ai comuni di Murtosa e di \u00cdlhavo e si tramanda di padre in figlio.\nEtimologia.\nIl termine \"moliceiro\" deriva dal portoghese \"moli\u00e7o\", vocabolo con cui nel gergo comune si indica una pianta di qualsiasi genere che cresce nei fondali marini, e che veniva in origine raccolta dai pescatori che utilizzavano tale imbarcazione, per poi essere utilizzata in agricoltura.\nDimensioni.\nUn moliceiro misura circa 14 - 15 metri di lunghezza ed ha una larghezza massima di ca. 2 metri."}
{"id": "2897880", "revid": "1982", "url": "https://it.wikipedia.org/wiki?curid=2897880", "title": "8932 Nagamoto", "text": ""}
{"id": "2897884", "revid": "729019", "url": "https://it.wikipedia.org/wiki?curid=2897884", "title": "Scuola carabinieri di perfezionamento al tiro", "text": "La Scuola carabinieri di perfezionamento al tiro, istituita l'11 febbraio del 2004, rappresenta l'evoluzione sul piano ordinativo del \"Centro di perfezionamento al tiro\" costituito il 20 agosto 1971.\nLa scuola dipende direttamente dal Comando delle scuole dell'Arma dei Carabinieri e ha sede a Roma, nella caserma \"Talamo\" di Ponte Salario in Roma.\nStoria.\nLa scuola (al tempo \"centro\") fu istituita nel momento in cui in Italia si manifest\u00f2 l'esigenza di elevare sensibilmente il livello addestrativo dei carabinieri nell'uso delle armi da fuoco, allo scopo di fronteggiare la crescente violenza criminale.\nLa scuola supporta i reparti territoriali dell'Arma con nuclei di intervento composti da tiratori scelti, impiegabili su tutto il territorio nazionale in presenza di particolari esigenze e su attivazione del comando generale.\nAttivit\u00e0.\nLa scuola svolge corsi di specializzazione per istruttori di tiro e tiratori scelti, ufficiali d'armamento ed armaioli, e corsi di perfezionamento all'impiego di armi individuali (tiro d'emergenza). I corsi servono in primo luogo ad affinare la tecnica di tiro, ma svolgono un importante ruolo di sensibilizzazione degli allievi sulla parte etica e giuridica dell'intervento armato.\nL'addestramento \u00e8 effettuato sviluppando sempre la convinzione di operare in un contesto reale. A questo scopo i tiratori hanno a disposizione un poligono in galleria che consente di operare nella massima sicurezza, due poligoni a cielo aperto (25 e 50 m) e sistemi interattivi di simulazione digitale FATS. Il poligono in galleria \u00e8 dotato di un parapalle a schermo granulare elastomerico, per evitare la produzione di vapori di piombo.\nLa scuola coopera alla realizzazione e revisione della normativa regolamentare dell'istruzione in materia di addestramento al tiro e di armi, e degli ausili didattici sulle tecniche di tiro e sulle armi.\nA monte dell'attivit\u00e0 addestrativa-operativa, il reparto svolge una costante ricerca e sperimentazione di nuove tecniche di tiro, di armi, ed equipaggiamenti sempre pi\u00f9 funzionali ed efficaci, e ne riferisce i risultati al Comando generale dell'Arma."}
{"id": "2897885", "revid": "767487", "url": "https://it.wikipedia.org/wiki?curid=2897885", "title": "Eliodoro Spech", "text": "Biografia.\nNato a Milano da genitori di professione cantanti lirici, Eliodoro Spech fu allevato a Bologna da una zia e educato al canto operistico. Divenuto un famoso tenore lirico, calc\u00f2 le scene dei pi\u00f9 noti teatri dalla Scala di Milano, a San Pietroburgo, Siviglia, Avana, del Messico e New York.\nVisse a lungo negli USA, dai quali rimpatri\u00f2 saltuariamente per partecipare alla lotta di indipendenza italiana. Fu soldato nella guerra del 1848 e caporale nel 1849 nella difesa della Repubblica romana proclamata da Giuseppe Mazzini.\nOttenuta nel 1855 la cittadinanza statunitense, Eliodoro Spech rimpatri\u00f2 definitivamente in Italia nello stesso anno, stabilendo la sua dimora a Millesimo ospite di amici. Qui, conobbe e divenne amico dello scrittore e patriota Cesare Abba.\nNel 1859, con il grado di capitano, si arruol\u00f2 nei Cacciatori delle Alpi di Garibaldi, mentre nel 1860 partecip\u00f2 alla campagna nell'Italia meridionale con la spedizione di Enrico Cosenz distinguendosi nella presa di Palermo e della Reggia di Caserta, ove rimase ferito. Transit\u00f2 nelle file dell'esercito regolare regio con il grado di maggiore.\nCon i preparativi della terza guerra di indipendenza del 1866 fu nominato dalla Commissione militare colonnello comandante l'8\u00ba reggimento del Corpo Volontari Italiani di Giuseppe Garibaldi in fase di costituzione a Molfetta. Oberato dagli incarichi militari, il 23 giugno si uccise con un colpo di pistola alla tempia.\nEliodoro Spech riposa nella tomba di famiglia, nella Sala delle Catacombe della Certosa di Bologna, assieme alla sorella Adelina Spech Salvi, nota soprano, e al marito di lei, Lorenzo Salvi."}
{"id": "2897886", "revid": "31268188", "url": "https://it.wikipedia.org/wiki?curid=2897886", "title": "Legio VIII Gallica", "text": ""}
{"id": "2897889", "revid": "767487", "url": "https://it.wikipedia.org/wiki?curid=2897889", "title": "Harjun stadion", "text": "Il Harjun stadion \u00e8 lo stadio dove la squadra JJK gioca le sue partite in casa.\nContiene 3000 posti a sedere e fu inaugurato nel 1926."}
{"id": "2897891", "revid": "2231094", "url": "https://it.wikipedia.org/wiki?curid=2897891", "title": "Carlo Valentini", "text": "Carriera.\nClub.\nNel 2003 gioca con il Domagnano. Nel 2004 passa alla Virtus e nel 2006 alla Novafeltria. Dal 2007 gioca con il Murata dove disputa anche due partite di qualificazione alla Champions League 2008-2009.\nNazionale.\nCon la maglia del San Marino ha esordito nel 2002 e collezionato 46 presenze sino al 2006, statistica che lo rende il decimo calciatore pi\u00f9 presente di tutti tempi nella storia della nazionale del \"Titano\"."}
{"id": "2897892", "revid": "287204", "url": "https://it.wikipedia.org/wiki?curid=2897892", "title": "Uomo di Obenaltendorf", "text": "L'Uomo di Obenaltendorf \u00e8 una mummia di palude risalente al III secolo, rinvenuta nel maggio del 1895 durante l'estrazione della torba a Obenaltendorf, distretto di Cuxhaven, Bassa Sassonia. I resti dell'uomo sono oggi conservati nello Schwedenspeicher Museum, Stade.\nRitrovamento.\nIl 24 maggio 1895 il corpo venne alla luce mentre un operaio estraeva della torba, convinto che fosse la carcassa di un animale, ruppe il corpo con un colpo di badile e ne gett\u00f2 lontano la parte inferiore del cadavere. Solo quando vennero alla luce i capelli e i vestiti del defunto, si rese conto che i resti appartenevano ad un essere umano. Fu informato della cosa un insegnante di una vicina scuola, H. Meyer, il quale corse subito sul luogo del rinvenimento e resosi conto dell'importanza del ritrovamento, ne raccolse i resti sparsi e prosegu\u00ec al recupero della mummia. Lo scavo dur\u00f2 diversi giorni, in quanto nessuno voleva aiutare Meyer e man mano che recuperava i reperti, li nascondeva. Durante lo scavo Meyer not\u00f2 anche particolari importanti che accompagnavano il cadavere, come parti di erica disseminate solo nei dintorni della mummia e molte erano capovolte, come ad indicare che l'uomo fu sepolto con zolle di terra. Successivamente, il professore vendette i reperti (tra cui le scarpe e i vestiti) al governo federale i quali finirono poi nel museo di Stade. Tre settimane dopo Meyer continu\u00f2 a recarsi sul luogo del rinvenimento e port\u00f2 alla luce altri indumenti, delle ossa e resti di tessuti molli. Sul sito si rec\u00f2 anche, per un solo giorno, il ricercatore prussiano Carl Albert Weber che esegu\u00ec delle foto e prelev\u00f2 dei campioni di torba su cui effettuare degli esami di palinologia. Il museo di Stade, nella persona del suo direttore, richiese aiuto al museo nazionale di Hannover per la conservazione dei capi tessili e per le parti del corpo rinvenute, ma non essendo questi in grado di aiutarli, furono costretti a rivolgersi al museo germanico di Magonza dove infine i reperti furono inviati.\nTuttavia alcune parti del corpo sono andate perdute, anche perch\u00e9 Mayer non riusc\u00ec a venderle al museo di Hannover. Per motivi non pi\u00f9 identificabili tali reperti furono acquisiti da un commerciante che li trasform\u00f2 in polvere di mummia, un pigmento in voga al tempo. Solo nel 1919 alcuni frammenti del cadavere vennero rinvenuti.\nDescrizione.\nIl corpo venne rinvenuto a circa due metri di profondit\u00e0, rivolto sul lato destro, in direzione sud-nord e con le ginocchia leggermente piegate. Per via delle circostanze del ritrovamento, il corpo venne diviso in molte parti. La pelle era dura e di colore marrone, mentre tutto il corpo era schiacciato per via della pressione degli strati di terra superiori. Molto ben conservati erano i capelli, biondi e tagliati su una mezza lunghezza. Anche la barba era ben conservata ed appariva curata mentre il mento fu rasato qualche giorno prima del decesso. Dalle analisi sulle ossa della coscia si intu\u00ec che l'uomo era alto circa due metri. Il cadavere venne ricoperto solo con un sottile strato di terra e in seguito il sito divenne una torbiera.\nAbbigliamento.\nL'uomo fu sepolto con tutto il suo abbigliamento, realizzato con fini tessuti di lana, e con le scarpe. Indossava un abito senza maniche, pantaloni al ginocchio mentre i polpacci erano avvolti in pelle di vitello. Questi indumenti sono molto importanti per studiare la moda del nord Europa nel II-III secolo d.C. Il corpo era avvolto in un semplice telo di lana di 253x173 cm, senza cuciture ai bordi. L'abito senza maniche era abbellito superiormente ed inferiormente da striature di tre tessuti di colore diverso. I resti dei pantaloni furono molto difficili da individuare e inizialmente furono indicati come resti di una borsa, di una tasca, di un capello, di una manica e infine identificati come pantaloni. Tale capo di vestiario fu molto utilizzato, tanto che si possono individuare dei rammendi eseguiti nel tempo. I piedi calzavano scarpe di cuoio imbottito, decorate in alcune parti e subirono molte riparazioni nel corso del tempo.\nGioielli.\nGli unici oggetti di metallo che l'uomo aveva erano due piccoli pendenti, lunghi circa 1,5 cm, realizzati in lamina d'argento decorata con linee trasversali in rilievo e simili alle \"bulle\" romane.\nDatazione.\nLa prima datazione valida della mummia venne eseguita da Hans Hahne, confrontando i pendenti del defunto con i vari ritrovamenti simili nella Germania settentrionale e ottenendo cos\u00ec come data della morte circa il 200 d.C. Successivamente fu eseguita una datazione al radiocarbonio di alcuni capelli e di alcune parti del suo vestiario, ottenendo cos\u00ec una datazione attorno al 260-380 dc.\nInterpretazione del ritrovamento.\nAd oggi rimane inspiegata la sepoltura dell'uomo in un punto distante circa 4 km da qualsiasi centro abitato, considerando anche che il comune di Altendorf, il pi\u00f9 vicino, all'epoca aveva gi\u00e0 un suo cimitero. Una morte violenta dell'uomo \u00e8 esclusa sia per il modo in cui venne inumato che per gli oggetti di abbigliamento che aveva addosso al momento della sepoltura."}
{"id": "2897894", "revid": "113126103", "url": "https://it.wikipedia.org/wiki?curid=2897894", "title": "Parato di San Giovanni", "text": "Il Parato di San Giovanni \u00e8 un gruppo di ventisette pannelli ricamati in sete policrome e filo d'oro, realizzati su disegno di Antonio del Pollaiolo. Databili al 1466-1488 circa, furono realizzati per il battistero di San Giovanni Battista a Firenze ed oggi sono conservati nel locale Museo dell'Opera del Duomo. I pannelli misurano all'incirca poco pi\u00f9 di 20x30 cm l'uno.\nStoria.\nIl ricco parato venne commissionato dall'Arte di Calimala nel 1466 ed era utilizzato dai sacerdoti durante particolari festivit\u00e0 religiose, in particolare messe solenni e processioni. I pannelli figurati venivano applicati sulle vesti, dando un aspetto di particolare ricchezza. I pannelli erano originariamente composti su una dalmatica, una tunicella, una pianeta e un piviale, e nel complesso narravano le \"Storie di san Giovanni Battista\", patrono della chiesa.\nGli artefici dei ricami furono una serie di maestri italiani e soprattutto stranieri, in particolare francesi e fiamminghi, tra cui si sono tramandati i nomi di Paolo di Bartolomeo di Manfredi da Verona, Piero di Piero da Venezia, Antonio di Giovanni da Firenze, Coppino di Giovanni da Malines (Fiandre), Paolo di Anversa, Niccol\u00f2 di Jacopo di Francia, Giovanni di Morale, Giovanni di Jacopo, Giovanni di Pelaio di Prignana.\nIl lavoro venne compiuto intrecciando numerose sete colorate con punti minuscoli (punto serrato), con un abbondante uso di fili d'oro tesi orizzontalmente e richiese numerosi anni. A giudicare dai pagamenti al pittore si protrasse per ben ventidue anni, fino al 1488. La spesa complessiva fu di oltre tremila fiorini d'oro.\nDopo secoli di uso sporadico il parato inizi\u00f2 a dare segni di usura. Dopo essere stato esposto sull'altare argenteo di San Giovanni in occasione delle grandi festivit\u00e0, venne smontato nel XVIII secolo e in quell'occasione si incollarono le singole scene su tavolette che vennero incorniciate. Le tavolette entrarono a far parte della dotazione del museo fin dalla sua istituzione, nel 1891.\nNel 2015 \u00e8 stato concluso il restauro del parato di San Giovanni, realizzato dall'Opificio delle Pietre Dure di Firenze in adempimento di un progetto di restauro finanziato dall'Opera di S.Maria del Fiore.\nDescrizioni e stile.\nNonostante le inevitabili differenze di fattura in un'opera collettiva, i pannelli rendono in genere bene lo stile di Antonio. Le storie erano probabilmente distribuite sui vari paramenti non in ordine strettamente cronologico e tale disposizione originaria, per quanto sia stato possibile ricostruire, \u00e8 oggi usata come criterio di esposizione nelle vetrine del museo.\nLe scene, in ordine cronologico, sono le seguenti:\nLe scene sono caratterizzate da figure disposte nello spazio secondo le regole della prospettiva, con un importante ruolo delle architetture ordinatamente classicheggianti. L'uso del punto serrato (o \"velato\", come lo chiam\u00f2 Vasari) crea un telo talmente fitto di piccolissimi punti che rendeva invisibile la trama del tessuto, consentendo le modulazioni pi\u00f9 sottili tipiche della pittura."}
{"id": "2897907", "revid": "287204", "url": "https://it.wikipedia.org/wiki?curid=2897907", "title": "Jakobstads centralplan", "text": "Il Jakobstads centralplan, conosciuto in finlandese anche con il nome di Pietarsaaren keskuskentt\u00e4, \u00e8 lo stadio multi-uso a Jakobstad dove il Jaro gioca le partite casalinghe.\nContiene 5000 posti a sedere. \u00c8 stato ristrutturato nel 2003."}
{"id": "2897908", "revid": "731511", "url": "https://it.wikipedia.org/wiki?curid=2897908", "title": "Cristian Negri", "text": "Carriera.\nClub.\nDal 2006 al 2014 gioca per il Folgore/Falciano. Dal 2014 al 2019 gioca per i .\nNazionale.\nCon la maglia del San Marino e in quella maggiore durante la qualificazione all'europeo del 2008."}
{"id": "2897911", "revid": "287204", "url": "https://it.wikipedia.org/wiki?curid=2897911", "title": "Pontus De la Gardie", "text": "Biografia.\nEra figlio di Jacques De la Gardie e Catherine de Sainte-Colombe.\nDa giovane voleva diventare prete e studi\u00f2 in un monastero. Cambi\u00f2 idea e lasci\u00f2 la Linguadoca per diventare un mercenario al servizio della Danimarca. Venne promosso ufficiale e messo a capo di un reggimento.\nNel 1565, durante la prima guerra del nord, fu catturato dalle truppe svedesi a Varberg e si mise al servizio dell'Impero svedese.\nDe la Gardie divenne ben presto un favorito di Giovanni III di Svezia e nel 1569, dopo soli quattro anni di servizio, ricevette lo status nobiliare. Nel 1571, venne creato barone e gli venne concesso il castello di Ekholmen.\nDopo che Clas \u00c5kesson Tott rassegn\u00f2 le dimissioni dalla carica di comandante supremo dell'esercito svedese, Pontus prese il suo posto.\nLe competenze del nuovo comandante si combinarono con il fatto che l'Impero russo, nemica della Svezia, dovette trasferire le proprie truppe per difendersi contro gli attacchi polacchi pi\u00f9 a sud: ci\u00f2 port\u00f2 ad un considerevole successo della Svezia negli anni che seguirono. Nel 1580 infatti venne conquistata la Carelia.\nCondusse le sue truppe nel ghiacciato golfo di Finlandia per conquistare le fortezze di Wesenberg (Rakvere) e Tolsburg (Toolse). Nel settembre 1581 venne presa Narva, dopo un massiccio bombardamento: in quell'occasione vennero uccise 4.000 persone tra militari e civili. In quell'autunno le truppe svedesi conquistarono diverse altre fortezze, tra cui quella di Ivangorod. Nel 1582 la guerra con la Russia termin\u00f2 e la Svezia ebbe modo di mantenere le conquiste fatte in Carelia ed Ingria, ma dovette ritirarsi dalla Livonia.\nDe la Gardie divenne il comandante militare pi\u00f9 famoso in Svezia nel corso del XVI secolo. La sua abilit\u00e0 consisteva anche nell'elaborazione di una nuova strategia militare che consisteva nell'assumere un movimento a zig-zag.\nDe la Gardie mor\u00ec annegato nel fiume Narva ed \u00e8 sepolto nella Cattedrale di Santa Maria - Toompea a Tallinn. La sua tomba \u00e8 opera dell'artista e architetto Arent Passer.\nIl 4 febbraio 1580 De la Gardie spos\u00f2 Sofia Johansdotter Gyllenhielm (ca. 1556-1583), figlia naturale di Giovanni III di Svezia e della di lui amante Karin Hansdotter. Da Sofia Gyllenhielm ebbe tre figli:"}
{"id": "2897914", "revid": "92723", "url": "https://it.wikipedia.org/wiki?curid=2897914", "title": "Aeroporto Internazionale Vorone\u017e", "text": ""}
{"id": "2897921", "revid": "729019", "url": "https://it.wikipedia.org/wiki?curid=2897921", "title": "Giovanni Annoni", "text": "Biografia.\nEntra alla Reale Accademia di Fanteria di Modena nel 1931, nel 1933 \u00e8 nominato sottotenente ed entra in servizio nel 5\u00ba Reggimento Alpini, nel 1935 \u00e8 promosso tenente e nel 1936 parte volontario per servizio all'estero, partecip\u00f2 cos\u00ec alla guerra in Spagna dove viene decorato con la Croce di Guerra al Valor Militare.\nFu costretto a tornare in Italia perch\u00e9 ammalato e dopo la convalescenza ritorn\u00f2 al suo reggimento d'origine il 5\u00ba alpini il 4 novembre 1937. Nel 1939 riceve la Croce al Merito di Guerra e la Medaglia di Benemerenza per i volontari della guerra di Spagna.\nIl tenente viene mobilitato con il Battaglione Tirano e il 24 giugno 1940 si trova nella zona Colle della Seigne-Monte Bianco dove nel corso di un combattimento cade in un canalone e rimane ferito, dopo il ricovero viene inviato sul fronte greco albanese con il grado di capitano. Come in Spagna anche in questo caso gli viene concessa la Croce di Guerra al Valor Militare.\nAl rientro in Italia viene assegnato alla Compagnia comando del 5\u00ba alpini, ed il 15 maggio 1943 viene assegnato alla Divisione alpina Cuneense, all'8 settembre 1943 si trova in Alto Adige e fatto prigioniero al Passo della Mendola dalle truppe tedesche, e 3 giorni dopo riesce a fuggire e riparare in Svizzera, dove rimane fino al 27 luglio 1945.\nDopoguerra.\nDopo un periodo passato in altri corpi ritorna all'8\u00ba Reggimento Alpini nel quale riceve il grado di maggiore.\nDopo diversi incarichi nel 1964 \u00e8 promosso generale di brigata e diventa comandante della Brigata alpina \"Taurinense\" a Torino due anni dopo nel 1966 viene nominato comandante militare della zona Militare di Trento e del presidio militare di Trento.\nNel 1969 viene nominato Generale di Divisione, il 1\u00ba ottobre 1969 viene trasferito a Padova destinato al V Comando Militare Territoriale.\nIl 2 giugno 1970 muore a Verona."}
{"id": "2897923", "revid": "767487", "url": "https://it.wikipedia.org/wiki?curid=2897923", "title": "Wikl\u00f6f Holding Arena", "text": "Il Wikl\u00f6f Holding Arena, in precedenza conosciuto con il nome di \"Idrottsparken\", \u00e8 lo stadio di casa della squadra di calcio IFK Mariehamn.\nLa storia.\nFu aperto al pubblico nel 1932.\nNel 1968 viene cambiata l'erba del terreno mentre nel 1979 venne costruita la pista di atletica.\nMa il cambiamento pi\u00f9 radicale \u00e8 stata la ristrutturazione nel 2005: fu installato l'impianto d'illuminazione intorno al campo. Questo cambiamento \u00e8 stato finanziato da Anders Wikl\u00f6f a cui fu intitolato lo stadio."}
{"id": "2897925", "revid": "767487", "url": "https://it.wikipedia.org/wiki?curid=2897925", "title": "Federico Nanni", "text": "Carriera.\nDal 2002 al 2005 gioca per la Juvenes/Dogana. La stagione successiva passa al Tre Penne. Nel 2006 veste la maglia del Libertas. Nel 2009 torna alla Juvenes/Dogana dove gioca anche due partite dei preliminari di Europa League contro lo KSP Polonia Varsavia.\nNazionale.\nCon la maglia del San Marino e in quella maggiore durante la qualificazione al mondiale 2006 e all'europeo del 2008."}
{"id": "2897936", "revid": "161374", "url": "https://it.wikipedia.org/wiki?curid=2897936", "title": "Dribblatore", "text": ""}
{"id": "2897938", "revid": "95395933", "url": "https://it.wikipedia.org/wiki?curid=2897938", "title": "Assunzione di santa Maria Maddalena", "text": "L'Assunzione di santa Maria Maddalena (o Comunione mistica) \u00e8 un dipinto a olio e tempera su tavola (209,5x166,2 cm) di Antonio del Pollaiolo, databile al 1460 circa e conservato nel Museo della Pala del Pollaiolo a Staggia Senese, frazione di Poggibonsi (provincia di Siena)\nStoria.\nL'opera si trovava originariamente nella pieve di santa Maria a Staggia, per la quale era stata commissionata al Pollaiolo dal notaio Bindo Grazzini, attivo a Firenze ma originario del piccolo borgo fortificato. Il Grazzini era particolarmente devoto alla Maddalena, a cui aveva fatto dedicare una cappella nella pieve e anche un piccolo ospedale nel paese natale. \nL'opera venne a lungo dimenticata e riscoperta da Guido Carocci nel 1899. Nel 1905 venne pubblicata col giusto risalto da Bernard Berenson.\nDescrizione e stile.\nQuattro angeli sollevano miracolosamente Maria Maddalena dalla grotta in cui abitava nel deserto in preghiera e penitenza, mentre un quinto le porge l'eucaristia. La santa, i cui lunghi capelli ispidi coprono il corpo nudo, magro ed avvizzito, giunge le mani in segno di preghiera, rivolgendo lo sguardo alla sua meta celeste. Il moto ascensionale \u00e8 evidenziato, altre che da alcuni nastri svolazzanti, dalla veduta \"a volo d'uccello\" del paesaggio, ottenuta con un orizzonte particolarmente ribassato, verso il quale il cielo schiarisce come all'alba. \nL'opera \u00e8 dominata dai valori lineari, che vennero poi sviluppati nelle opere successive del Pollaiolo: la linea di contorno, tesa ed elastica, modella con precisione le anatomie e crea dei ritmi sapientemente orchestrati dove spiccano i gesti innaturali, le pose in scorci difficili, il senso di movimento delle vesti e degli arti. \nLa roccia chiara in cui si trova la grotta ricorda la particolare impostazione a \"prismi di luce\" di Domenico Veneziano, visibile in opere come il \"San Giovanni Battista nel deserto\", del 1445 circa."}
{"id": "2897941", "revid": "287204", "url": "https://it.wikipedia.org/wiki?curid=2897941", "title": "Hietalahden jalkapallostadion", "text": "Il Hietalahden jalkapallostadion \u00e8 lo stadio dove vengono giocate le partite di casa della squadra di calcio VPS, che milita nella Veikkausliiga.\nLo stadio contiene 4600 posti a sedere di cui 1500 al coperto."}
{"id": "2897945", "revid": "466539", "url": "https://it.wikipedia.org/wiki?curid=2897945", "title": "Platon Aleksandrovi\u010d Zubov", "text": "Biografia.\nApparteneva alla nobile famiglia principesca degli Zubov e i suoi fratelli erano Nikolaj Aleksandrovi\u010d Zubov, Valer'jan Aleksandrovi\u010d Zubov, Dmitrij Aleksandrovi\u010d Zubov e Ol'ga Aleksandrovna \u017derebcova. A diciassette anni divenne Reichsgraf (\"conte dell'Impero Austriaco\") e i suoi padrini di battesimo furono il generale Aleksandr Vasil'evi\u010d Suvorov e Denis Ivanovi\u010d Fonvizin. Giovanissimo entr\u00f2 a far parte con il fratello Nikolaj della cerchia del conte Aleksandr Matveevi\u010d Dmitriev-Mamonov.\nFu presentato a corte da Nikolaj Ivanovi\u010d Saltykov e appartenne a quel gruppo di cortigiani che fecero cadere in disgrazia il conte Pot\u00ebmkin; tra questi c'erano Aleksandr Andreevi\u010d Bezborodko, Nikita Petrovi\u010d Panin e Ivan Andreevi\u010d Osterman. Entrato nelle grazie di Paolo I, fu governatore della Nuova Russia e nonostante ci\u00f2 fece parte di quel gruppo di aristocratici che progettarono l'assassinio dello zar, pur non prendendovi parte personalmente, come invece avrebbero voluto F\u00ebdor Vasil'evi\u010d Rostop\u010din e Sem\u00ebn Voroncov.\nSuccessivamente si avvicin\u00f2 all'entourage dello zar Alessandro I e fu suo collaboratore nella svolta pi\u00f9 reazionaria del suo regno decretando le espulsioni degli illuministi come Aleksandr Nikolaevi\u010d Radi\u0161\u010dev. Dal 1818 al 1827 fu Sovraintendente del Regno di Varsavia e amico personale del granduca Costantino."}
{"id": "2897949", "revid": "118314278", "url": "https://it.wikipedia.org/wiki?curid=2897949", "title": "Ry\u016be Nishizawa", "text": "Si \u00e8 laureato all'Universit\u00e0 Nazionale di Yokohama e dirige uno studio che lui stesso ha fondato nel 1997. Nel 1995 ha fondato la societ\u00e0 SANAA (Sejima e Nishizawa ed associati) insieme a Kazuyo Sejima, con la quale \u00e8 stato anche insignito del Premio Pritzker nel 2010."}
{"id": "2897952", "revid": "729019", "url": "https://it.wikipedia.org/wiki?curid=2897952", "title": "WTA Tour 2003", "text": "Il WTA Tour 2003 \u00e8 iniziato il 30 dicembre 2002 con il Mondial Australian Women's Hardcourts 2003 e l'ASB Classic 2003 e si \u00e8 concluso con la finale del WTA Tour Championships 2003.\nIl WTA Tour \u00e8 una serie di tornei femminili di tennis \norganizzati dalla WTA. Questa include i tornei del Grande Slam (organizzati in collaborazione con la International Tennis Federation (ITF)), il WTA Tour Championships e i tornei delle categorie Tier I, Tier II, Tier III, Tier IV e Tier V.\nDicembre.\n\"Nessun evento\"\nRanking a fine anno.\nNelle due tabelle sono presenti le prime venti tenniste di entrambe le specialit\u00e0 a fine stagione."}
{"id": "2897955", "revid": "339392", "url": "https://it.wikipedia.org/wiki?curid=2897955", "title": "Toronto Film Critics Award", "text": ""}
{"id": "2897957", "revid": "135224", "url": "https://it.wikipedia.org/wiki?curid=2897957", "title": "Ercole in riposo", "text": "Ercole in riposo \u00e8 un bronzetto (altezza 40,5\u00a0cm) gi\u00e0 attribuito ad Antonio del Pollaiolo, databile al 1490 circa e conservato nel Bode Museum di Berlino.\nStoria.\nL'opera viene in genere accostata all'analogo \"Ercole e Anteo\" in bronzo al Museo del Bargello, che era stato commissionato forse da Lorenzo de' Medici. L'attribuzione tradizionale lega quindi l'opera ad Antonio del Pollaiolo, anche se \u00e8 stato avanzato anche il nome di Luca Signorelli, in inedita veste di scultore, mentre oggi si tende pi\u00f9 prudentemente e riferirlo all'ambiente fiorentino di fine secolo.\nL\"'Ercole a riposo\" \u00e8 documentato per la prima volta nella raccolta di Alfred Beit, che lo mise in vendita a Londra nel 1907 passando a Wilhelm von Bode.\nEsiste anche un bronzetto attribuito al Pollaiolo, appena sbozzato e in posa analoga ma diversa, alla Frick Collection di New York.\nDescrizione e stile.\nErcole \u00e8 rappresentato con gli attributi tipici della clava e della leont\u00e9, la pelle del Leone nemeo, che si trova ai suoi piedi: il destro \u00e8 infatti poggiato sulla testa del leone sconfitto. L'eroe ha un carattere pensoso, forse a meditare sulla fine delle dodici fatiche, come testimoniano i pomi delle Esperidi nella mano sinistra. La gamba destra poggia mollemente sulla testa del leone. Grandissima attenzione \u00e8 lasciata alla descrizione anatomica dell'eroe nudo, i cui muscoli tesi sembrano pronti per scattare da un attimo all'altro. Evidenti sono i richiami alle figure dei \"David\" bronzei fiorentini: in particolare quello di Donatello e quello del Verrocchio. Colpisce la sottolineatura marcata del contrapposto, con la gamba non portante molto in avanti, cos\u00ec come la posizione della clava che sembra anticipare gli sviluppi della scultura nel Cinquecento, usando tutto lo spazio a disposizione ed evitando un'unica visione preferenziale dal davanti.\nLa figura dell'eroe greco era letta dai neoplatonici come simbolo della lotta tra un principio superiore ed uno inferiore, secondo l'idea di una continua tensione dell'animo umano, sospeso tra virt\u00f9 e vizi; l'uomo in pratica era tendenzialmente rivolto verso il bene, ma incapace di conseguire la perfezione e spesso insediato dal pericolo di ricadere verso l'irrazionalit\u00e0 dettata dall'istinto; da questa consapevolezza dei propri limiti deriva perci\u00f2 il dramma esistenziale dell'uomo neoplatonico, consapevole di dover rincorrere per tutta la vita una condizione apparentemente irraggiungibile.\nLa base, a forma di prisma triangolare, poggia su sfingi con branche leonine e reca una tavola biansata, con un finto chiodo, che stranamente non reca alcuna iscrizione."}
{"id": "2897958", "revid": "1776051", "url": "https://it.wikipedia.org/wiki?curid=2897958", "title": "Star Parade", "text": "Star Parade \u00e8 una canzone del gruppo musicale finlandese alternative rock End of You, estratta come singolo dall'album del 2010 \"Remains of the Day\"."}
{"id": "2897962", "revid": "729019", "url": "https://it.wikipedia.org/wiki?curid=2897962", "title": "Claude Lamoral I di Ligne", "text": "Fu Governatore e Capitano generale dello Stato di Milano dal 1674 al 1678.\nBiografia.\nGiovinezza e ascesa.\nNato a Bel\u0153il, Claude Lamoral era figlio di Florent, I principe di Amblise, succedette al fratello Alberto Enrico (1615\u20131641), come III principe di Ligne. Fu \"Principe del Sacro Romano Impero, Grande di Spagna e Cavaliere dell'Ordine del Toson d'Oro\" (1646).\nMatrimonio.\nClaude Lamoral spos\u00f2 nel 1642 la vedova di suo fratello, Clara Maria di Nassau-Siegen.\nCarriera militare.\nTra il 1649 ed il 1669, fu Capitano Generale della cavalleria spagnola dei Paesi Bassi spagnoli, la terza carica dopo Capitano Generale e Governatore delle Armi.\nCarriera diplomatica.\nNel 1660 venne inviato come rappresentante del re di Spagna alla corte reale di Carlo II d'Inghilterra come primo ricognitore della monarchia inglese restaurata.\nCarriera politica.\nDivenne quindi vicer\u00e9 di Sicilia (1670\u20131674), dove egli si concentr\u00f2 nelle difese delle coste del Regno dai pirati turchi, i quali erano soliti attaccare la popolazione locale per rapirli e venderli come schiavi.\nSuccessivamente venne nominato Governatore del Ducato di Milano, rimanendo in carica dal 1674 al 1678.\nUltimi anni e morte.\nClaude Lamoral, con la moglie Clara Maria, si dedic\u00f2 negli ultimi anni della sua vita all'ampliamento del Castello di Bel\u0153il con uno spettacolare giardino di stile francese, di 25 ettari \n. Mor\u00ec il 21 dicembre 1679 a Toledo.\nDiscendenza.\nClaude Lamoral e Clara Maria di Nassau-Siegen ebbero i seguenti figli:\nTitoli.\nA Lamoral spettarono i seguenti titoli:\nPrincipe di Ligne; Principe di Amblice; Principe del Sacro Romano Impero; Vicer\u00e9 di Sicilia, Sovrano di Faignoles; Cavaliere dell'Insigne Ordine del Toson d'Oro; Governatore e Capitano Generale dello Stato di Milano."}
{"id": "2897963", "revid": "481666", "url": "https://it.wikipedia.org/wiki?curid=2897963", "title": "Silas Marner", "text": ""}
{"id": "2897966", "revid": "131358", "url": "https://it.wikipedia.org/wiki?curid=2897966", "title": "La straordinaria storia della vita sulla terra", "text": ""}
{"id": "2897968", "revid": "1305772", "url": "https://it.wikipedia.org/wiki?curid=2897968", "title": "Difetto", "text": "Con i termini difetto ci si pu\u00f2 riferire a:"}
{"id": "2897969", "revid": "228587", "url": "https://it.wikipedia.org/wiki?curid=2897969", "title": "St. Albans", "text": ""}
{"id": "2897970", "revid": "767487", "url": "https://it.wikipedia.org/wiki?curid=2897970", "title": "Edzardo II della Frisia orientale", "text": "Biografia.\nEdzardo II era figlio del conte Enno II della Frisia orientale e della principessa Anna di Oldenburg.\nSin dalla morte di suo padre nel 1540, Edzardo aveva lottato con la madre e col fratello per garantirsi l'unica sovranit\u00e0 sui territori paterni, nel tentativo di arginare una possibile invasione svedese che mirasse ad un periodo di debolezza del paese per impossessarsene e garantirsi cos\u00ec un accesso strategico sulla terraferma. Anna di Oldenburg resse lo stato autonomamente per 18 anni e successivamente decise di associare a s\u00e9 il figlio primogenito Edzardo II. Nel 1561, infine, Anna si ritir\u00f2 dalla scena politica ed associ\u00f2 ad Edzardo il fratello minore Giovanni II. Fu solo nel 1591 con la morte di Giovanni II che Edzardo II pot\u00e9 governare autonomamente, ma la sua autorit\u00e0 e la sua immagine erano state duramente colpite dai numerosi conflitti di potere che aveva avuto negli anni precedenti con la madre e il fratello.\nDopo il periodo della coreggenza, iniziarono per Edzardo II altri conflitti di natura interna con la citt\u00e0 di Emden. Edzardo era infatti uno strenuo sostenitore del luteranesimo, mentre la citt\u00e0 di Emden era perlopi\u00f9 calvinista. La tensione rimase latente sino al 1595 quando Emden si rivolt\u00f2 e, solo con l'intervento della calvinista Repubblica delle Sette Province Unite, Emden riusc\u00ec a mantenere la propria indipendenza religiosa.\nQuando Edzardo II mor\u00ec il 1\u00ba marzo 1599, per tutta risposta, la grande chiesa di Emden si rifiut\u00f2 di accoglierlo per la sepoltura in virt\u00f9 dei conflitti che erano scoppiati tra il conte e la citt\u00e0 e come tale egli venne sepolto il 13 maggio 1599 nella chiesa di Aurich che da quel momento sino all'estinzione della famiglia nel 1744 venne considerata il mausoleo reale.\nMatrimonio e figli.\nIl 1\u00ba ottobre 1559, Edzardo II spos\u00f2 a Stoccolma Caterina Vasa (6 giugno 1539, Stoccolma - 21 dicembre 1610, Berum), figlia del re Gustavo I di Svezia. Questo matrimonio venne combinato essenzialmente per il fatto che la Svezia intendeva garantirsi un accesso al Mare del Nord. La coppia ebbe i seguenti figli:\nEdzardo II \u00e8 tra l'altro antenato diretto del principe Guglielmo Alessandro dei Paesi Bassi e del principe William del Regno Unito."}
{"id": "2897972", "revid": "131358", "url": "https://it.wikipedia.org/wiki?curid=2897972", "title": "Omosessualit\u00e0 e Cattolicesimo", "text": ""}
{"id": "2897975", "revid": "144796", "url": "https://it.wikipedia.org/wiki?curid=2897975", "title": "Adolfo I di Schleswig-Holstein-Gottorp", "text": ""}
{"id": "2897976", "revid": "1305772", "url": "https://it.wikipedia.org/wiki?curid=2897976", "title": "St. Helens", "text": ""}
{"id": "2897977", "revid": "834", "url": "https://it.wikipedia.org/wiki?curid=2897977", "title": "St Helens", "text": ""}
{"id": "2897980", "revid": "1305772", "url": "https://it.wikipedia.org/wiki?curid=2897980", "title": "Separazione di fase", "text": ""}
{"id": "2897989", "revid": "767487", "url": "https://it.wikipedia.org/wiki?curid=2897989", "title": "Anhima", "text": "Gli Anhima (inizialmente Dharma) sono un gruppo musicale italiano alternative rock formatosi a Firenze nel 1988 e fondato da Daniele Tarchiani. Il loro stile si ispira a band anglosassoni come i R.E.M, gli U2 ed i Pearl Jam, Ad oggi hanno pubblicato 5 album in studio.\nBiografia.\nLe origini ed il primo album: \"Dharma [1988-1992]\".\nNel 1988 a Firenze Daniele Tarchiani, cantante e chitarrista, ex batterista dei Soul Hunter, fonda i Dharma, ispirato al rock anglosassone e poi al grunge. La band si compone, oltre a Tarchiani, di: Walter Giovinetto (tastiere), Maurizio Speciale (basso), Pino Gulli (batteria), Lorenzo Piscopo (chitarra). Nel 1990 firmano un contratto discografico con la BMG Ariola che nel 1991 pubblica il loro album d'esordio, \"Dharma\". Il disco \u00e8 prodotto da Francesco Magnelli (Litfiba, C.S.I, PGR) e dall'album vengono estratti due singoli: \"Monnalisa\" (cover di Ivan Graziani) e \"Siamo ancora vivi;\" . Vengono girati due video: \"Monnalisa\" con la regia di Marzio Benelli e \"Siamo ancora vivi\" con la Troupe di Blob.\nDopo un primo tour in Italia, a luglio 1991 al Festival International Rock di Montreal, unica band italiana partecipante. Nel 1992 partecipano al Festival Rock Internazionale \"Le printemps\" di Bourges in Francia ed al Festival Internazionale \"Tranches d'Europe Express\" di Rouen. \nLa nascita degli Anhima: \"Toccato dal Fuoco [1993-1997]\".\nTra il 1993 ed il 1994 la band cambia casa discografica e nome: nascono gli Anhima e vengono messi sotto contratto dalla Planet Records, label indipendente italiana. Leonardo Cavallo subentra a Maurizio Speciale al basso e le sonorit\u00e0 del grunge influenzano notevolmente il gruppo e l'album in uscita. Il produttore del nuovo disco \u00e8 Gianni Maroccolo e le collaborazioni con i concittadini Litfiba non si limiteranno a questo: Piero Pel\u00f9 scrive infatti come omaggio e segno d'amicizia il pezzo \"Vivo\".\nNel 1995 esce l'album \"Toccato dal Fuoco\", promosso con tre singoli: \"Dritto al cuore\", \"Un salto nel buio\" e, per l'appunto, \"Vivo;\" per i primi due singoli vengono realizzati i videoclip che passano in rotazione sulle emittenti musicali (Videomusic su tutte). Il video di \"Dritto al cuore\", ispirato alle atmosfere dei Soundgarden, \u00e8 diretto dal regista Alex Orlowski, mentre \"Vivo\" viene ripreso in 16mm da Dario Tajetta durante un concerto al Palazzetto dello Sport di Firenze. \nIl tour \"Toccato dal Fuoco\" del 1996-1997 comprender\u00e0 130 date in tutta Italia e partecipazioni ad importanti festival come il Sonoria festival di Milano, dove apriranno i concerti dei Faith no more e di Robert Plant o come aperture dei concerti di Andy Summers e Robby Krieger: il chitarrista dei Doors si unir\u00e0 a Daniele Tarchiani in Jam Session ed inviter\u00e0 la band a seguire il tour di Krieger per le rimanenti date - tour successivamente annullato per problemi di salute del chitarrista americano. Diverse sono anche le partecipazioni in televisione, come quelle al Roxy Bar di Red Ronnie, a \"Segnali di Fumo\", \"Village\", Match Music, \"Indies\", \"Street Ball.\"\nIl terzo album: \"Impossibile Mutazione [1998-2001]\".\nDopo una serie di cambi di line-up ed assestamenti, la formazione si stabilizza con l'ingresso di Leonardo Martera alla batteria ed in seguito di Lamberto Piccini al basso. Gli Anhima entrano poi in contatto con Sergio Taglioni che si propone per la registrazione di un nuovo disco in coproduzione artistica con Daniele Tarchiani. Ma il lavoro, gi\u00e0 pronto agli inizi del '97, dovr\u00e0 attendere quasi due anni prima della pubblicazione in seguito a problemi relativi al precedente contratto discografico ed alla successiva chiusura della Flying Records.\nVerso met\u00e0 marzo 1999 esce finalmente per la SONY l'album Impossibile Mutazione e la collaborazione con Taglioni, unita alle suggestioni della corrente elettronica britannica capeggiata da Prodigy e Chemical Brothers porta ad un cambiamento nel sound degli Anhima, che rimane sempre rock, ma con contaminazioni elettroniche (quasi esclusivamente percussive) e sperimentazioni (come un uso quasi \"progressive\" del sintetizzatore).\nIl primo singolo estratto dall'album \u00e8 \"Impossibile mutazione\" ed il videoclip che ne segue viene diretto da Lorenzo Scoles. Scoles dirige anche il secondo video, \"Insetti\", presentato alla fine del '99 su Match Music durante uno special dedicato al gruppo; le riprese vengono effettuate a Firenze, durante l'esibizione del gruppo all'Anfiteatro delle Cascine agli inizi dell'estate. In questo periodo gli Anhima sono scelti come testimonial per una campagna pubblicitaria per degli occhiali da sole che portano il loro nome.\nDopo l'uscita del terzo album la band toscana intraprende un tour in tutta Italia che si concluder\u00e0 nel 2001 in Sardegna. Qui per gli Anhima inizia un lungo periodo di inattivit\u00e0. I musicisti si dedicano a progetti diversi: Lorenzo Piscopo collabora con i Dirotta su Cuba, Leonardo Martera entra a far parte dei Planet Funk e gli altri membri continuano a suonare dal vivo con altre band.\nLa reunion ed il quarto disco: \"18anhima\" [2011 - 2014].\nDopo pi\u00f9 di dieci anni da Impossibile Mutazione, Daniele Tarchiani, spinto da Sergio Taglioni poco prima della sua scomparsa, decide di ricomporre la band. Con una formazione essenziale (voce, chitarra, basso, batteria), il gruppo entra in sala di registrazione per gettare le basi del quarto lavoro in studio. Con il nuovo chitarrista Matteo Montuschi, Lamberto Piccini al basso, Leonardo Martera alla batteria e Daniele Tarchiani alla voce, gli Anhima registrano 5 nuovi pezzi su del materiale che Tarchiani aveva raccolto e scritto negli ultimi anni di viaggi ed esperienze musicali: gli inediti vengono successivamente inseriti in un best of chiamato 18anhima e pubblicato da Audioglobe nel 2013.\nLe nuove canzoni risentono di influenze punk, hard rock, new wave e di musica orientale e l'impressione finale \u00e8 che la band sia ritornata alle origini e si sia riavvicinata al sound di Seattle e dintorni, sicuramente anche grazie alla chitarra di Montuschi.\nPino Gulli torna alla batteria in tour con il gruppo dopo le esperienze con C.S.I., Diaframma e PGR\nIl nuovo lavoro: \"La Cruna dell'Ago\" [2015 - oggi].\nNel 2015 i quattro componenti entrano in studio per registrare il quinto album. Registrato in estate/autunno presso The Garage Studio in provincia di Arezzo da Fabrizio Simoncioni, prodotto da Simoncioni e Fabrizio Vanni sempre per The Garage, il disco inizia ad avviarsi verso la conclusione in Inverno, quando la band annuncia di aver girato il video per il primo singolo \"Tutto il mondo \u00e8 paese.\" Ma l'uscita dell'ultimo lavoro slitta di qualche mese a causa di un altro gravissimo lutto che colpisce il gruppo: a fine gennaio muore il bassista Lamberto Piccini a soli 43 anni. \u00c8 un colpo quasi definitivo per la band: Piccini, oltre ad essere ormai considerato membro storico \u00e8 anche autore di uno dei nuovi brani dell'album, \"Umanoide Web.\" Anche come segno di rispetto per il lavoro dell'amico scomparso, gli Anhima decidono di continuare ed infine di presentare il disco in un concerto-tributo ad Empoli, citt\u00e0 di Lamberto Piccini, il 28 aprile 2016. Tre giorni dopo esce il nuovo disco La Cruna dell'Ago ed in contemporanea il video di \"Tutto il mondo \u00e8 paese\"\".\""}
{"id": "2897990", "revid": "6923", "url": "https://it.wikipedia.org/wiki?curid=2897990", "title": "Southport (Regno Unito)", "text": ""}
{"id": "2897994", "revid": "6923", "url": "https://it.wikipedia.org/wiki?curid=2897994", "title": "Lancaster (Regno Unito)", "text": ""}
{"id": "2897998", "revid": "169040", "url": "https://it.wikipedia.org/wiki?curid=2897998", "title": "Episodi di Law &amp; Order - I due volti della giustizia (ventesima stagione)", "text": "La ventesima stagione della serie televisiva Law &amp; Order - I due volti della giustizia, formata da 23 episodi viene trasmessa sul canale statunitense NBC per la prima volta dal 25 settembre 2009 al 24 maggio 2010. In Italia la serie \u00e8 stata trasmessa dal 13 giugno al 1\u00ba agosto 2013 in prima serata su Rai 3, tre episodi per volta (invece il 1\u00ba agosto erano gli ultimi due episodi)."}
{"id": "2898002", "revid": "1876278", "url": "https://it.wikipedia.org/wiki?curid=2898002", "title": "Ronchi (Massa)", "text": "Ronchi \u00e8 una frazione del comune italiano di Massa, nella provincia di Massa e Carrara, in Toscana.\nCentro balneare situato lungo la costa apuana, \u00e8 una delle localit\u00e0 comprese nel lungomare di Marina di Massa ,confinando a nord con Marina di Massa centro e a sud con la localit\u00e0 di Poveromo.\nLa localit\u00e0 di Ronchi ospita un \"Centro didattico\" del WWF attivo nel recupero degli animali selvatici e una villa, in via dei Fichi, prima opera di Aldo Rossi (1960)."}
{"id": "2898009", "revid": "2111296", "url": "https://it.wikipedia.org/wiki?curid=2898009", "title": "Mike Singletary", "text": "Carriera da giocatore.\nChicago Bears.\nSingletary venne selezionato come 38 scelta al Draft NFL 1981 dai Chicago Bears. Divenne il libebacker titolare della difesa gi\u00e0 dalla settima gara della sua stagione da rookie. In una gara contro i Kansas City Chiefs, la sua terza come titolare, Singletary gioc\u00f2 una prestazione degna di nota, facendo registrare 10 tackle e forzando un fumble. Inserito quasi unanimemente nella formazione ideale dei rookie, avrebbe finito per disputare 172 gare come titolare per i Bears, il secondo massimo della storia della franchigia.\nDotato di notevole intensit\u00e0, Mike guid\u00f2 sempre, o si classific\u00f2 al massimo al secondo posto, i Bears in tackle dal 1983 al 1991. Termin\u00f2 con 1.488 placcaggi in carriera, 885 dei quali solitari. Un giocatore onnipresente in difesa, in carriera salt\u00f2 solamente due partite, entrambe nel 1986. Fece anche registrare 7 intercetti e 12 fumble recuperati\nIn una gara contro i Denver Broncos nel 1990 fece registrare un massimo personale di 20 tackle. Le sue 10 convocazioni per il Pro Bowl sono un record di franchigia. Fu inserito nella formazione ideale della stagione All-Pro per 10 volte e in quella ideale della NFC ogni anno dal 1983 al 1991.\nSingletary fu soprannominato \"Samurai Mike\" durante la sua carriera professionistica, a causa della sua concentrazione, all'intensit\u00e0 e all'intimidazione degli avversari mostrate sul campo. Fu anche conosciuto come \"Ministro della difesa\", venendo in seguito effettivamente nominato ministro religioso. (Per la stessa ragione, lo stesso soprannome fu poi assegnato a Reggie White.)\nNel 1985, Mike guid\u00f2 i Bears a terminare la stagione regolare con un record di 15-1. Quell'anno fece registrare 161 tackle, 3 sack, 1 intercetto, 3 fumble recuperati, 1 fumble forzato e 10 passaggi deviati, venendo premiato come difensore dell'anno. I Bears conclusero quella stagione con la migliore difesa totale della lega (prima nelle corse; terza nei passaggi).\nNei playoff del 1985, Singletary forn\u00ec delle grandi prestazioni in tutte le tre partite. Nel divisional round contro i New York Giants in casa recuper\u00f2 un fumble nel primo quarto e mise a segno un sack sul quarterback Phil Simms su una situazione di \"terzo down\" nel terzo quarto. I Bears vinsero 21-0. Nella finale della NFC contro i Los Angeles Rams, Singletary e la sua squadra dominarono nuovamente. L'allenatore Mike Ditka disse che il giorno prima della partita, mentre stava parlando con l'attacco, Singletary era nella stanza accanto tenendo un discorso motivazionale alla difesa. Mentre inizi\u00f2 con un tono calmo, nel giro di pochi minuti Samurai Mike stava gridando e i giocatori della difesa lanciavano sedie e buttavano a terra i tavoli. I Bears alla fine vinsero il Super Bowl XX battendo i New England Patriots 46\u201310. In quella partita, Singletary devi\u00f2 un passaggio scongiurando un touchdown, colp\u00ec duramente il running back di New England Craig James per tutta la partita e pareggi\u00f2 il record del Super Bowl con 2 fumble recuperati.\nSingletary fu nuovamente premiato come difensore dell'anno nel 1988. Fu inserito nella College Football Hall of Fame nel 1995 e nella Pro Football Hall of Fame nel 1998. Nel 1999, fu classificato al numero 56 da \"The Sporting News\" nella lista dei migliori cento giocatori di tutti i tempi.\nCarriera da allenatore.\nNel 2003 inizi\u00f2 la sua carriera NFL con i Baltimore Ravens come assistente del capo-allenatore. Nel 2005 pass\u00f2 ai San Francisco 49ers con lo stesso ruolo. Nel 2008 assunse il ruolo di capo-allenatore ad interim per le ultime 9 partite della stagione regolare, finendo con il record di 5 vittorie e 4 sconfitte. La stagione successiva venne confermato in quel ruolo, terminando secondo nella NFC West division con otto vittorie e otto sconfitte, Il 26 dicembre 2010 venne esonerato a una partita dalla fine della stagione, terminando con un bilancio di 5 vittorie e 10 sconfitte.\nIl 18 gennaio 2011 firm\u00f2 con i Minnesota Vikings come assistente speciale del capo allenatore e allenatore dei linebacker, ruolo che mantenne fino alla stagione 2013."}
{"id": "2898016", "revid": "92587786", "url": "https://it.wikipedia.org/wiki?curid=2898016", "title": "Anna di Oldenburg", "text": "Biografia.\nAnna era figlia del conte Giovanni V di Oldenburg e di Anna di Anhalt-Zerbst.\nIl 6 marzo 1530 spos\u00f2 il conte Enno II della Frisia orientale ritrovandosi poi vedova dopo 10 anni di matrimonio. Fu nel 1540, dunque, che ella prese personalmente la reggenza dello stato in nome dei suoi figli che si trovavano ancora in minore et\u00e0 per succedere al trono paterno. Ella nomin\u00f2 dunque il conte Cristoforo di Oldenburg suo fratello quale suo consigliere personale e una delle sue prime riforme personali fu quella delle forze di polizia (1545) che port\u00f2 poi alla riforma dell'intero sistema legale.\nNel 1558, ella abol\u00ec la legge della primogenitura stabilendo che i domini della casata del marito fossero suddivisi equamente tra ia suoi figli, questo in particolare per prevenire una futura dominazione svedese in vista del matrimonio del suo figlio primogenito con la principessa Caterina Vasa, figlia del re Gustavo I di Svezia avvenuto nel 1559, che ad ogni modo avrebbe garantito prestigio e sicurezza alla Frisia orientale. In quello stesso 1558, Anna associ\u00f2 quindi a s\u00e9 nel governo il figlio Edzardo II e successivamente nel 1561 decise di affiancargli il fratello minore Giovanni II, ritirandosi definitivamente dalla scena politica.\nAnna di Oldenburg mor\u00ec il 24 settembre 1575 a Emden.\nMatrimonio e figli.\nAnna spos\u00f2 il conte Enno II della Frisia orientale e la coppia ebbe i seguenti figli:"}
{"id": "2898017", "revid": "74801", "url": "https://it.wikipedia.org/wiki?curid=2898017", "title": "Biagio Brancato", "text": "Biografia.\nDopo avere frequentato la scuola d'arte nel paese natale, nel 1937 vince una borsa di studio che gli consente di trasferirsi a Urbino.\nFormatosi come incisore, espone alla Quadriennale di Roma del 1951, a Zurigo e a Parigi."}
{"id": "2898018", "revid": "838137", "url": "https://it.wikipedia.org/wiki?curid=2898018", "title": "Giuseppe Apollonio", "text": "Biografia.\nDi origini veneziane, il 12 maggio 1879 fu nominato da papa Leone XIII vescovo di Adria (oggi Adria-Rovigo).\nSuccessivamente, nel 1882 fu trasferito a Treviso, dove ebbe come cancelliere Giuseppe Sarto, futuro papa Pio X, che nel 1884 venne nominato vescovo di Mantova. Durante il suo episcopato fu fondato, nel 1892, per iniziativa dell'Opera dei Congressi, il settimanale diocesano \"La Vita del Popolo\".\nMantenne la cattedra episcopale fino alla morte, avvenuta nel 1903. Fu sepolto nella cripta della cattedrale di Treviso.\nGenealogia episcopale.\nLa genealogia episcopale \u00e8:"}
{"id": "2898021", "revid": "131358", "url": "https://it.wikipedia.org/wiki?curid=2898021", "title": "PokerItalia24", "text": ""}
{"id": "2898022", "revid": "767487", "url": "https://it.wikipedia.org/wiki?curid=2898022", "title": "S\u00e1mara", "text": "S\u00e1mara \u00e8 un distretto della Costa Rica facente parte del cantone di Nicoya, nella provincia di Guanacaste."}
{"id": "2898023", "revid": "265990", "url": "https://it.wikipedia.org/wiki?curid=2898023", "title": "Jusos in der SPD", "text": ""}
{"id": "2898025", "revid": "767487", "url": "https://it.wikipedia.org/wiki?curid=2898025", "title": "KNVB beker 1993-1994", "text": "La Coppa d'Olanda 1993-1994 (vero nome: KNVB Beker o \"Amstel Cup\" per ragioni di sponsor) fu la 76\u00aa edizione della coppa nazionale dei Paesi Bassi.\n1\u00ba Turno.\nGiocato il 28 e 29 agosto 1993\n2\u00ba Turno.\nGiocati l'8, 9 e 10 ottobre 1993.\n3\u00ba Turno.\nGiocati il 10, 11 e 14 novembre 1993\nOttavi.\nGiocati il 15 dicembre 1993 e il 9 e 12 gennaio 1994.\nQuarti.\nGiocati il 9 febbraio 1994.\nSemifinali.\nGiocate il 9 e 20 marzo 1994.\nFinale.\nGiocata il 12 maggio 1994 nello Stadion Feijenoord, Rotterdam."}
{"id": "2898027", "revid": "1543377", "url": "https://it.wikipedia.org/wiki?curid=2898027", "title": "Nosara", "text": "Nosara \u00e8 un distretto della Costa Rica facente parte del cantone di Nicoya, nella provincia di Guanacaste."}
{"id": "2898035", "revid": "767487", "url": "https://it.wikipedia.org/wiki?curid=2898035", "title": "Giulio Cesare Bianchi", "text": "Biografia.\nComp\u00ec studi di giurisprudenza e teologia e divenne presbitero e quindi canonico. Uomo di lettere e poeta, fond\u00f2 a Cento l\"'Accademia dell'Aurora\" alla quale aderirono artisti appartenenti a tutte le arti.\nSue poesie vennero musicate da Claudio Monteverdi e raccolte nei suoi \"Libro Primo dei mottetti\" e \"Libro Secondo dei mottetti\" editi entrambi nel 1620."}
{"id": "2898036", "revid": "1543377", "url": "https://it.wikipedia.org/wiki?curid=2898036", "title": "Bel\u00e9n de Nosarita", "text": "Bel\u00e9n de Nosarita \u00e8 un distretto della Costa Rica facente parte del cantone di Nicoya, nella provincia di Guanacaste."}
{"id": "2898039", "revid": "181699", "url": "https://it.wikipedia.org/wiki?curid=2898039", "title": "Torino Calcio 1988-1989", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1988-1989.\nStagione.\nNella stagione 1988-1989 la Serie A passa da 16 a 18 squadre, le retrocessioni salgono a 4, il Torino disputa un campionato assolutamente inaspettato, trovandosi a lottare per tutto il torneo, nelle ultime posizioni della classifica, non \u00e8 pi\u00f9 riuscito a riemergere, nonostante il buon organico a disposizione dei tre allenatori che si sono succeduti, finendo per retrocedere dopo trent'anni in Serie B, per la seconda volta nella sua storia. Dopo la sconfitta (2-0) di Bologna l'11 dicembre 1988 viene esonerato Luigi Radice che passa il testimone a Claudio Sala bandiera granata degli anni settanta, il toro termina il girone di andata al penultimo posto con 12 punti. Anche il girone di ritorno non evidenzia spiragli di ripresa, il 21 maggio dopo il rovescio di Napoli (4-1) anche Claudio Sala viene sollevato dall'incarico a favore di Sergio Vatta al quale nelle ultime cinque giornate, non riesce il miracolo di far mantenere la categoria ai granata. Due stranieri sono risultati i miglior marcatori stagionali dei granata, Muller con 12 reti e il serbo Haris \u0160koro con 10 reti.\nDopo aver disputato la finale nella stagione precedente, nella Coppa Italia il Torino supera, prima del campionato, la prima fase vincendo il secondo girone con 9 punti, davanti ad Udinese, Cesena, Foggia, Catanzaro e Triestina. Nella seconda fase, nel primo girone il Toro viene superato dal Verone e dal Milan, interrompendo la sua corsa.\nMaglie e sponsor.\nNella stagione 1988-1989, il Torino ebbe come sponsor tecnico Adidas, mentre lo sponsor principale fu Indesit. In occasione del derby di Torino del 14 maggio 1989, i granata scesero in campo indossando una speciale divisa, priva di marchi pubblicitari e di fatto simile a quella vestita negli anni 1940 dal Grande Torino, nei giorni del quarantesimo anniversario della tragedia di Superga."}
{"id": "2898045", "revid": "1543377", "url": "https://it.wikipedia.org/wiki?curid=2898045", "title": "Bols\u00f3n", "text": "Bols\u00f3n \u00e8 un distretto della Costa Rica facente parte del cantone di Santa Cruz, nella provincia di Guanacaste."}
{"id": "2898047", "revid": "287204", "url": "https://it.wikipedia.org/wiki?curid=2898047", "title": "Bolson", "text": ""}
{"id": "2898050", "revid": "339392", "url": "https://it.wikipedia.org/wiki?curid=2898050", "title": "Stadio Ratina", "text": ""}
{"id": "2898051", "revid": "1543377", "url": "https://it.wikipedia.org/wiki?curid=2898051", "title": "27 de Abril", "text": "27 de Abril o Veintisiete de Abril \u00e8 un distretto della Costa Rica facente parte del cantone di Santa Cruz, nella provincia di Guanacaste."}
{"id": "2898053", "revid": "986213", "url": "https://it.wikipedia.org/wiki?curid=2898053", "title": "Enno II della Frisia orientale", "text": "Biografia.\nEnno II era figlio di Edzardo I della Frisia orientale ed egli gli succedette alla morte di questi nel 1528 associato al fratello Giovanni I. Tra i due fratelli si accese fin dall'inizio un conflitto fondamentalmente di natura religiosa in quanto Enno era luterano, mentre Giovanni era rimasto cattolico.\nEnno II ad ogni modo era fermamente determinato a prevalere sul fratello con il proprio modo di condurre lo stato e fu cos\u00ec che prefer\u00ec rinunciare ad acquisire Jever venendo meno al contratto di matrimonio siglato per lui da suo padre che aveva previsto che entrambi i fratelli avrebbero sposato le eredi della signoria di Jever per espandere i territori della contea della Frisia orientale. Venendo meno al contratto, Enno II offese grandemente la sua promessa, Maria di Jever, la quale divenne successivamente una delle sue pi\u00f9 strenue oppositrici e fece di tutto per impedire che alla di lei morte la citt\u00e0 cadesse nelle mani dei conti della Frisia orientale, passando invece agli Oldenburg attraverso altri legami matrimoniali.\nEnno spos\u00f2 invece Anna di Oldenburg (1501\u20131575), occupandosi ad ogni modo poco degli affari di stato. Egli si avvalse di Balthasar Oomkens von Esens come governatore per la regione di Harlingerland, il quale per\u00f2 govern\u00f2 in maniera aggressiva, minacciando di attirarsi l'odio della popolazione e compromettere la sicurezza interna dello stato. Per questo Enno II dovette sollevarlo dal proprio incarico nel 1530, ma egli decise di ritornare e con l'aiuto del duca di Gheldria devast\u00f2 la Frisia orientale. Enno venne cos\u00ec forzato a riconoscere nuovamente Balthasar quale governatore della regione di Harlingerland. \nSotto l'aspetto dei contrasti religiosi d'inizio Cinquecento, Enno gioc\u00f2 un ruolo importante per la diffusione del luteranesimo nella sua regione, attaccando e confiscando i beni di molte abbazie e monasteri cristiani della sua area di modo da incrementare i propri possedimenti e finanziare la guerra in corso. \nEnno mor\u00ec all'et\u00e0 di 35 anni ed essendo ancora i suoi figli in et\u00e0 non adatta a succedergli al trono la reggenza venne tenuta da sua moglie Anna di Oldenburg, protestante, che lott\u00f2 strenuamente col cognato Giovanni I che pretendeva di ottenere il trono che era stato del fratello nell'attesa che i figli di questo passassero all'et\u00e0 adulta.\nMatrimonio e figli.\nEnno II spos\u00f2 Anna di Oldenburg e la coppia ebbe i seguenti figli:"}
{"id": "2898056", "revid": "287204", "url": "https://it.wikipedia.org/wiki?curid=2898056", "title": "Belen de Nosarita", "text": ""}
{"id": "2898057", "revid": "486946", "url": "https://it.wikipedia.org/wiki?curid=2898057", "title": "Polialcol", "text": ""}
{"id": "2898058", "revid": "486946", "url": "https://it.wikipedia.org/wiki?curid=2898058", "title": "Polialcole", "text": ""}
{"id": "2898059", "revid": "648716", "url": "https://it.wikipedia.org/wiki?curid=2898059", "title": "Tempate", "text": "Tempate \u00e8 un distretto della Costa Rica facente parte del cantone di Santa Cruz, nella provincia di Guanacaste."}
{"id": "2898068", "revid": "1543377", "url": "https://it.wikipedia.org/wiki?curid=2898068", "title": "Cartagena (Costa Rica)", "text": "Cartagena \u00e8 un distretto della Costa Rica facente parte del Cantone di Santa Cruz, nella provincia di Guanacaste."}
{"id": "2898079", "revid": "729019", "url": "https://it.wikipedia.org/wiki?curid=2898079", "title": "S-300PM", "text": "L'S-300PM (in cirillico: \u0421-300\u041fM, nome in codice NATO: SA-10 Grumble) \u00e8 un sistema missilistico di difesa aerea di origine russa, sviluppato negli anni '80 dalla NPO Almaz a partire dai sistemi S-300PS ed entrato in servizio presso le forze armate sovietiche nel 1989.\nProgettato per neutralizzare bersagli quali velivoli ad ala fissa e rotante e missili balistici e da crociera su distanze maggiori rispetto ai predecessori, ne sono stati sviluppati due aggiornamenti denominati PM1 e PM2 per il mercato domestico. Del sistema ne \u00e8 stata prodotta nel 1992 anche una versione da esportazione, denominata S-300PMU, della quale sono conseguenti aggiornamenti i sistemi PMU-1 e PMU-2 (n cirillico: \u0421-300\u041fM\u0423, nome in codice NATO: SA-20 Gargoyle).\nRelativamente alla versione S-300PMU-2, anche nota con il nome di Favorit (in cirillico: \u0424\u0430\u0432\u043e\u0440\u0438\u0442), ne ha suscitato scalpore la consegna, da parte russa, alle forze armate iraniane nel 2016. La denominazione S-300PMU-3 \u00e8 stata poi abbandonata per motivi commerciali in favore della designazione S-400.\nA partire dal S-300PM \u00e8 stata sviluppata anche una versione imbarcata, la S-300FM Rif-M, upgrade del precedente S-300F Rif basato a sua volta sull'S-300P.\nStoria.\nSviluppo.\nLo sviluppo di una nuova versione dell'S-300PMU venne richiesto congiuntamente dalla PVO e dalla marina russa nei primi anni novanta. Il risultato fu un sistema missilistico che utilizzava i nuovi missili 48N6, che furono gli ultimi realizzati da Grushin (morto il 29 novembre 1993).\nPochi anni dopo, la Fakel avvi\u00f2 lo sviluppo di una versione ulteriormente perfezionata, chiamata S-300PMU-2 Favorit. Questo utilizzava il missile 48N6E2, che incorporava alcune delle \u201clezioni\u201d della prima guerra del Golfo. Il missile vol\u00f2 per la prima volta il 10 agosto 1995 presso il poligono di Kapustin Yar, e fu testato contro alcuni missili SS-1 Scud ottenendo una percentuale di successi elevatissima. Fu mostrato in pubblico per la prima volta a Mosca, durante il MAKS del 1997.\nOccorre precisare che inizialmente i missili S-300PMU-1 ed S-300PMU-2 avevano ricevuto la codifica NATO, rispettivamente, di SA-10D Grumble D ed SA-10E Grumble E. Solo successivamente sono stati indicati come SA-20.\nImpiego operativo terrestre.\nQuesto missile \u00e8 entrato in servizio con le forze armate della Federazione Russa a partire dalla seconda met\u00e0 degli anni novanta. Risultano in servizio circa 220 esemplari, inquadrati in una trentina di reggimenti della Difesa Aerea. \u00c8 stato anche esportato in diversi Paesi.\nImpiego operativo imbarcato.\nLa variante imbarcata S-300FM Rif-M, nota in Occidente come SA-N-20 Gargoyle, \u00e8 stata resa disponibile nel 1990. Missili di questo tipo risultano imbarcati sull'incrociatore lanciamissili a propulsione nucleare \"P\u00ebtr Velikij\", appartenente alla classe Kirov."}
{"id": "2898080", "revid": "1543377", "url": "https://it.wikipedia.org/wiki?curid=2898080", "title": "Cuajiniquil", "text": "Cuajiniquil \u00e8 un distretto della Costa Rica facente parte del Cantone di Santa Cruz, nella provincia di Guanacaste."}
{"id": "2898083", "revid": "372624", "url": "https://it.wikipedia.org/wiki?curid=2898083", "title": "Diri\u00e1", "text": ""}
{"id": "2898084", "revid": "729019", "url": "https://it.wikipedia.org/wiki?curid=2898084", "title": "Andrew Skeen", "text": "Biografia.\nCresciuto nel Berwick Rugby Club, nel 2005 si trasfer\u00ec a Newcastle upon Tyne, in Inghilterra, per studio, ed entr\u00f2 nella scuola rugby dei Falcons; nel 2006 fu ingaggiato dagli scozzesi del Watsonians, squadra di Edimburgo.\nDurante la permanenza con gli Watsonians fu chiamato a rappresentare la Scozia sia a livello giovanile sia in Nazionale Seven.\nNell'estate del 2008 Massimo Cuttitta, allenatore degli avanti della maggiore, consigli\u00f2 Skeen a suo fratello Marcello, tecnico dell'Amatori Milano, il quale lo provin\u00f2 e decise di ingaggiarlo.\nA Milano Skeen realizz\u00f2 nella stagione 2009-10 211 punti in 19 gare.\nA fine stagione giunse l'ingaggio nel Super 10 da parte della .\nTornato in Gran Bretagna, dove lavora come insegnante, continua a militare da dilettante nel ."}
{"id": "2898088", "revid": "31271031", "url": "https://it.wikipedia.org/wiki?curid=2898088", "title": "Museo Nazionale di Belgrado", "text": ""}
{"id": "2898091", "revid": "1543377", "url": "https://it.wikipedia.org/wiki?curid=2898091", "title": "Diri\u00e1 (Costa Rica)", "text": "Diri\u00e1 \u00e8 un distretto della Costa Rica facente parte del cantone di Santa Cruz, nella provincia di Guanacaste."}
{"id": "2898092", "revid": "731511", "url": "https://it.wikipedia.org/wiki?curid=2898092", "title": "Matteo Bugli", "text": "Carriera.\nClub.\nDal 2003 al 2005 gioca per il Domagnano. Con questa squadra nel 2003 gioca una partita di qualificazione alla Coppa UEFA 2003-2004 contro l'FC Torpedo Mosca. Dal 2006 al 2009 gioca invece nell'Olympia Secchiano. Nel 2009 si trasferisce al Verucchio.\nNazionale.\nHa giocato una partita di qualificazione all'europei Under 19 del 2002 con la nazionale sammarinese U-19. Con la nazionale maggiore ha giocato 17 incontri tra amichevoli, qualificazione all'europei del 2008 e qualificazione al mondiale 2010."}
{"id": "2898101", "revid": "1543377", "url": "https://it.wikipedia.org/wiki?curid=2898101", "title": "Emmanuelle Ha\u00efm", "text": "Biografia.\nNata a Parigi, ha studiato per tredici anni al Conservatoire Sup\u00e9rieur de Musique di Parigi. Successivamente venne invitata da William Christie ad esibirsi con il suo ensemble Les Arts Florissants, come clavicembalista e sua assistente. In seguito, dietro segnalazione dello stesso Christie, divenne assistente di Simon Rattle, oltre che clavicembalista solista nell'attivit\u00e0 concertistica di Rattle.\nDopo diversi anni di collaborazione, lasci\u00f2 Les Arts Florissants per abbracciare la carriera di direttrice d'orchestra. Nel 2000, fond\u00f2 un suo ensemble barocco, Le Concert d\u2019Astr\u00e9e. Con il suo ensemble ha dato concerti in sale prestigiose come il Th\u00e9\u00e2tre des Champs-\u00c9lys\u00e9es (Parigi) ed il Barbican Centre (Londra).\nNel 2001 fece il suo debutto come direttrice al Glyndebourne Festival Opera, in una produzione di \"Rodelinda\" di Georg Friedrich H\u00e4ndel. Vi fece ritorno nel 2006 per dirigere \"Giulio Cesare\" Il 2 novembre 2007, fu la prima donna a dirigere l'orchestra della Lyric Opera of Chicago, in \"Giulio Cesare\". Nel 2008 diresse per la prima volta i Berliner Philharmoniker con l\"'Ode for St. Cecilia's Day\" di H\u00e4ndel e di nuovo nel giugno del 2011, alla guida questa volta di opere dello stesso H\u00e4ndel e di Jean-Philippe Rameau.\nLa Ha\u00efm ha un contratto con l'etichetta discografica Virgin Classics. Fra i suoi collaboratori vi sono stati Natalie Dessay, Ian Bostridge, Rolando Villaz\u00f3n, Susan Graham, Sara Mingardo e Laurent Naouri."}
{"id": "2898102", "revid": "1543377", "url": "https://it.wikipedia.org/wiki?curid=2898102", "title": "Cabo Velas", "text": "Cabo Velas \u00e8 un distretto della Costa Rica facente parte del cantone di Santa Cruz, nella provincia di Guanacaste."}
{"id": "2898104", "revid": "1543377", "url": "https://it.wikipedia.org/wiki?curid=2898104", "title": "Nicola De Cesare", "text": "Biografia.\nPrefetto di prima classe, distaccato presso gli uffici di Mussolini e suo segretario personale dal giugno 1941 al luglio 1943.\nHa un ruolo di rilievo nella formazione delle fonti storiografiche del periodo. Si hanno notizie di una sua lettera del 7 luglio 1942 a Claretta Petacci, sulla salute di Mussolini, e di carteggi con personalit\u00e0 importanti.\nMa il suo ruolo pi\u00f9 sensibile fu quello esercitato accompagnando Mussolini anche durante gli incontri ufficiali, tra cui quello di Feltre con Hitler (19 luglio 1943), svolgendo vari incarichi di fiducia.\nIl 25 luglio lo accompagn\u00f2 all'udienza con Vittorio Emanuele III alle 5 di pomeriggio, presso Villa Savoia. All'uscita dell'udienza fu fatto salire con Mussolini sull'autoambulanza che li port\u00f2 alla caserma dei Carabinieri di via Legnano, a Roma.\nAlla caserma Mussolini fu fatto scendere, mentre De Cesare prosegu\u00ec presso il carcere di Regina Coeli, dove rimase fino al 9 settembre, conoscendo il cappellano, don Cosimo Bonaldi, e diventando suo amico. Quando venne liberato, gli fu riconsegnata la borsa dei documenti con cui Mussolini si era presentato presso Villa Savoia.\nFu quindi trasferito dai tedeschi a Monaco di Baviera, dove si incontr\u00f2 nuovamente con Mussolini, che lo invit\u00f2 a rientrare a Roma.\nDe Cesare mor\u00ec nel novembre 1965 ed affid\u00f2 la borsa con i documenti a don Bonaldi; questi li consegn\u00f2 alla rivista Epoca per la pubblicazione: tra di essi vi era l'originale dell'Ordine del giorno Grandi e di alcuni significativi appunti autografi di Mussolini."}
{"id": "2898105", "revid": "31271187", "url": "https://it.wikipedia.org/wiki?curid=2898105", "title": "Facies (archeologia)", "text": ""}
{"id": "2898106", "revid": "93556", "url": "https://it.wikipedia.org/wiki?curid=2898106", "title": "Nikolaj Nikolaevi\u010d Rukavi\u0161nikov", "text": "Ha studiato fisica a Mosca e dopo la laurea ha lavorato all'ufficio di progettazione di Sergej Pavlovi\u010d Korol\u00ebv. Nel 1967 \u00e8 stato selezionato come cosmonauta. Ha effettuato il suo primo volo spaziale sulla Sojuz 10. In seguito \u00e8 stato nello spazio altre due volte: nel 1974 con la Sojuz 16 e nel 1979 con la Sojuz 33. Lasciato il programma spaziale nel 1987, \u00e8 ritornato a lavorare all'ufficio di progettazione da cui proveniva, occupandosi dello sviluppo del razzo Energia. \u00c8 morto a Mosca all'et\u00e0 di 70 anni."}
{"id": "2898108", "revid": "297059", "url": "https://it.wikipedia.org/wiki?curid=2898108", "title": "Nikolai Rukavischnikov", "text": ""}
{"id": "2898110", "revid": "287204", "url": "https://it.wikipedia.org/wiki?curid=2898110", "title": "Tamarindo (Costa Rica)", "text": "Tamarindo \u00e8 un distretto della Costa Rica facente parte del cantone di Santa Cruz, nella provincia di Guanacaste."}
{"id": "2898111", "revid": "767487", "url": "https://it.wikipedia.org/wiki?curid=2898111", "title": "Edzardo I della Frisia orientale", "text": "Biografia.\nEdzardo era figlio di Ulrico I della Frisia orientale e di Theda Ukena e succedette al suo fratello maggiore Enno nel 1492.\nDopo essere tornato da un pellegrinaggio a Gerusalemme nel 1492, egli prese il possesso del trono paterno assieme alla madre Theda. Dopo la morte della madre nel 1494, egli govern\u00f2 col fratello Uko.\nIl governo di Edzardo fu caratterizzato da un approccio energico contro i suoi oppositori, in particolare scontrandosi con Hero Oomkens di Harlingerland e Edo Wiemken di Jever, che egli presto riusc\u00ec a sottomettere. Egli fu anche un propugnatore della riforma protestante nei suoi territori quando essa inizi\u00f2 a diffondersi, riformando di conseguenza le leggi, il conio monetale e introducendo il diritto di primogenitura nella propria casata, la casata dei Cirksena.\nLa sua politica estera lo port\u00f2 alla Guerra dei Tre anni (1514\u20131517) contro il duca Giorgio di Sassonia, la quale si svolse perlopi\u00f9 in territorio frisiano e come tale questo caus\u00f2 grandi distruzioni in tutti i suoi domini. La citt\u00e0 di Aurich, ad esempio, venne rasa al suolo da un rovinoso incendio che divamp\u00f2 in tutto l'abitato. Nel 1514 il duca Giorgio di Sassonia era stato nominato \"statolder\" di tutti i territori frisiani dall'imperatore Massimiliano I d'Asburgo. Questo fatto non venne accettato dalla citt\u00e0 di Groninga ed Edzardo colse immediatamente l'occasione per espandere la propria influenza anche al di fuori dei propri confini. Egli si dichiar\u00f2 protettore della citt\u00e0 e Groninga lo accett\u00f2 come proprio signore nel 1506. Questo fatto provoc\u00f2 l'indignazione dell'Imperatore e come risposta 24 duchi tedeschi invasero la Frisia devastando ulteriormente la regione. Edzardo venne dichiarato fuorilegge dalla dieta imperiale.\nNel 1518 Edzardo nomin\u00f2 come suo precettore l'umanista Giorgio Aportano fervente sostenitore del luteranesimo.\nI rapporti con l'Impero poterono riprendere solo a partire dal 1519 quando, con l'ascesa di Carlo V, Edzardo pot\u00e9 fare ritorno al trono.\nEdzardo I mor\u00ec a Emden il 14 febbraio 1528. Aveva sposato Elisabetta di Rietberg."}
{"id": "2898120", "revid": "3115", "url": "https://it.wikipedia.org/wiki?curid=2898120", "title": "Chiesa di Santa Maria in Silva", "text": "La chiesa di Santa Maria in Silva \u00e8 una chiesa di Brescia, situata a lato di Via Corsica, nell'ultimo tratto prima di Piazza della Repubblica. L'edificio, costruito su progetto dell'architetto Rodolfo Vantini fra il 1853 e il 1857, sostitu\u00ec l'antica chiesa posta sull'altro lato della strada, che fu demolita. La chiesa, oltre a essere importante di per s\u00e9 in quanto opera del Vantini, contiene alcune opere pittoriche di valore, fra cui un affresco di Angelo Inganni, una tela di Lattanzio Gambara e una di artista anonimo del Cinquecento.\nStoria.\nLa presenza di una chiesa nel \"Borghetto di San Nazaro\", un conglomerato di abitazioni subito all'esterno della porta urbica di San Nazaro, \u00e8 registrabile da tempi antichi, almeno dal Cinquecento, quando fu effettivamente edificata la prima chiesa. In realt\u00e0, l'esistenza di un luogo di culto nella zona, un \"capitello\" o una santella, \u00e8 da anteporre di molto all'epoca cinquecentesca, comunque impossibile da datare in modo certo poich\u00e9 non ne sono rimaste tracce. L'ipotesi \u00e8 tuttavia verosimile, essendo queste santelle molto frequenti all'uscita delle porte urbiche, a Brescia come in molte altre citt\u00e0 italiane.\nLa chiesa, di dimensioni e importanza modeste, \u00e8 raramente citata nei documenti e se ne pu\u00f2 trovar traccia solo negli atti delle visite pastorali ricevute negli anni, in particolare quella di San Carlo Borromeo nel 1580: nelle note lasciate dal santo la chiesa viene descritta come un luogo di preghiera minuscolo, ma bello e ornato di pitture, con un unico altare. Riferisce anche che alla chiesa \u00e8 indecentemente addossata l'abitazione di un contadino. I suoi ordini sono di proteggere l'altare con una cancellata, di modificare la finestra in facciata e di trovare un'altra sistemazione al contadino per, eventualmente, utilizzare il fabbricato addossato come sacrestia. Nel 1849 viene denunciato il saccheggio della chiesa, difficilmente difendibile essendo fuori dalle mura, da parte dei soldati austriaci.\n\u00c8 probabilmente questo l'evento, connesso all'ormai precaria condizione statica dell'edificio, che porta alla costruzione di nuova chiesa: il 4 giugno 1852 il prevosto Alessandro F\u00e8 scrive al vescovo Girolamo Verzeri che, con il consenso della popolazione, si \u00e8 maturata l'idea di edificare una nuova chiesa di fronte al vecchio oratorio, sull'altro lato della strada, in un terreno generosamente donato da Bartolomeo Facchi, un'importante figura del mondo economico bresciano del periodo. L'autorizzazione al progetto da parte del vescovo Verzeri arriva solo quattro giorni dopo, l'8 giugno. Il 9 agosto avviene anche la visita pastorale alla chiesa dello stesso Verzeri, che ne constata le pessime condizioni materiali, ma anche il fervido culto che la popolazione del \"borghetto\" vi mantiene. La messa quotidiana nella chiesa, fra l'altro, era un onere al quale si adempiva addirittura dal 1623, quando un certo Giovanni Franchi lasci\u00f2 in testamento alla \"chiesetta della Madonna in Sylva\" un'ortaglia vicina con tutti i suoi proventi, obbligando per\u00f2 alla messa quotidiana. Il testamento, oltretutto, voleva che, qualora la chiesa fosse stata distrutta, venisse posta una targa a ricordo del suo lascito nel ricostruito edificio. Nel caso invece l'edificio non fosse pi\u00f9 stato ricostruito, la targa sarebbe stata apposta nella chiesa di San Carlo.\nIl progetto viene affidato all'ormai noto e rinomato architetto Rodolfo Vantini e la solenne cerimonia per la posa della prima pietra viene celebrata il 14 agosto 1853, un anno dopo la nascita dell'idea. Il Vantini, fra l'altro, offre il suo lavoro in cantiere gratis, richiedendo solamente che gli venissero corrisposte le ore impiegate per tracciare i disegni del progetto, uno dei suoi ultimi, e la carta utilizzata. La demolizione delle mura della citt\u00e0 nella zona di San Nazaro, che si sta effettuando proprio in quei mesi, consente al cantiere di reperire facilmente e in breve tempo materiale da costruzione, soprattutto blocchi di solida pietra gi\u00e0 squadrati per muri e fondazioni.\nIl 22 novembre 1855 la fabbrica ottiene un finanziamento dal Ministero del Commercio, Industria e Pubbliche Costruzioni, conseguenza del vantaggio, gi\u00e0 intravisto tempo prima, della vicinanza della chiesa con la nuova stazione ferroviaria, inaugurata l'anno precedente: la chiesa avrebbe infatti facilmente permesso l'adempimento ai bisogni religiosi di ferrovieri e viaggiatori, evitando cos\u00ec di costruire una cappella nella stazione. Pochi mesi dopo, riguardo a questo, verr\u00e0 tracciato anche un \"tipo visuale\", uno schizzo planimetrico a dimostrazione della comoda vicinanza fra la stazione e la chiesa, e viene decisa la sua intitolazione, \"Santa Maria del Buon Viaggio\", evidentemente in relazione con la sua posizione accanto all'ormai demolita porta urbica di San Nazaro, dalla quale mercanti e viaggiatori uscivano dalla citt\u00e0 per recarsi a Cremona. Nello stesso anno, oltretutto, un'epidemia di colera porta a ulteriori finanziamenti attraverso i numerosi lasciti e testamenti redatti a favore del completamento della chiesa. L'8 giugno 1857 la Commissione della Fabbrica comunica a Bartolomeo Facchi l'intenzione di vendere all'asta \"\"la vecchia chiesetta di Santa Maria e locali attigui\" e il proposito di passare all'imprenditore il ricavato per compensare quanto il benefattore \"avr\u00e0 speso per rendere ufficiabile la nuova\"\".\nLa solenne cerimonia per la benedizione della nuova chiesa viene celebrata il 27 novembre 1857 e il titolo scelto precedentemente, \"Santa Maria del Buon Viaggio\", trova solo un tiepido riscontro, preferendo la piet\u00e0 popolare la denominazione della chiesetta originaria ormai demolita, \"Santa Maria in Silva\", considerando il nuovo edificio come continuazione di quella vecchia realt\u00e0, cosa che in effetti era. Si diffonde anche il titolo popolare di \"Santa Maria dei Cust\u00f9\", con l'antico riferimento alla produzione orticola della zona. Nei mesi successivi, il decoro della chiesa con arredi, pitture e suppellettili diventa motivo di varie donazioni, ad esempio da parte della facoltosa famiglia Averoldi, che dona una muta di candelieri. La pala dell'altare maggiore viene restaurata, anche se con qualche libert\u00e0 di troppo (vedi dopo). Accade anche un evento curioso: il 23 ottobre 1858 la Commissione della Fabbrica inoltre supplica al Governo di ottenere tre statue e due obelischi decorativi \"\"che si trovano a solo inutile ornamento sulla facciata dell'abbandonata chiesa di Santa Giulia in Brescia di diritto demaniale e ridotta ad uso di caserma\" per decorare la nuova facciata di Santa Maria in Silva. Fortunatamente, la petizione non ha esito positivo.\nIl 18 novembre dello stesso anno la Commissione della Fabbrica inoltra richiesta alla fabbriceria della collegiata dei Santi Nazaro e Celso, dalla quale Santa Maria in Silva dipendeva, di ottenere, a compimento della decorazione interna, una tela di Lattanzio Gambara presente nella chiesa, l\u00ec utilizzata solo a decorazione di una parete della cappella della Nativit\u00e0. La richiesta viene concepita come prestito e, in quanto tale, la fabbriceria di San Nazaro l'accoglie, dieci giorni dopo, con la clausola di consegnare in cambio una ricevuta dove si sottoscrivesse l'impegno a restituire la tela \"qualvolta ci\u00f2 tornasse del caso\"\". La ricevuta, ovviamente, tarder\u00e0 moltissimo ad arrivare e sar\u00e0 consegnata, dopo numerosi solleciti, solo il 10 marzo 1860, quasi un anno e mezzo dopo la consegna del quadro. Vicenda simile si ha anche con una tela di Bernardo Strozzi, portata via, assieme a molte altre, all'inizio del secolo dalla chiesa di San Pietro in Oliveto, con le buone intenzioni di preservarla dall'imminente occupazione austriaca e mai pi\u00f9 restituita dal Seminario Diocesano, dove era stata portata. La richiesta di ottenerla per decorare l'interno della chiesa risale al 25 novembre 1859, un anno dopo la richiesta della tela del Gambara, ma gi\u00e0 il 14 settembre 1860, l'anno successivo, la tela viene restituita a causa delle troppo onerose spese per il restauro.\nIl resto della chiesa, comunque, mentre accadevano queste vicende, veniva man mano completato: nei primi mesi del 1859 l'ingegnere Lorenzo Ridolo ne sottoscrive la stabilit\u00e0, mentre a met\u00e0 dell'anno seguente, il 1860, il noto pittore bresciano Angelo Inganni, riceve la commissione per la pala dell'altare di San Bartolomeo. La richiesta \u00e8 per un quadro a olio ma, su consiglio dello stesso Inganni, l'opera sar\u00e0 realizzata in affresco, poich\u00e9, secondo un suo giudizio, l'altare dove sarebbe stata posta riceveva la luce del sole secondo una particolare direzione che avrebbe causato un continuo riflesso sulla pala, impedendo di vederla chiaramente e di apprezzarla. La vecchia chiesa sull'altro lato della strada, intanto, era gi\u00e0 stata demolita per met\u00e0 con l'allargamento della strada e il definitivo abbattimento si registra nel dicembre del 1861. Nel 1862 viene anche attuato l'omaggio commemorativo della generosit\u00e0 di Giovanni Franchi, adempiendo al testamento di quasi duecento anni prima, con la fabbricazione e il posizionamento di una targa a ricordo del suo lascito.\nNel 1865 viene consegnato l'organo della ditta Tonoli, che riceve un compenso di 250 lire, mentre l'anno successivo viene pagata, per sei marenghi e mezzo, la \"Via Crucis\" realizzata da Giuseppe Capitanio.\nNell'ultimo trentennio dell'Ottocento la chiesa accusa una gravissima situazione economica, causata dall'emanazione delle leggi sull'Eversione dell'asse ecclesiastico che obbligano a \"devolvere\" allo Stato le \"cappellanie\" in fruizione, cio\u00e8 i regolari contributi delle famiglie che avevano nella chiesa di Santa Maria in Silva la loro cappella patronale. Praticamente, la chiesa viene privata di qualsiasi entrata economica, non contando le modestissime e comunque inservibili elemosine dei fedeli. La situazione migliora finalmente all'inizio del Novecento.\nNel 1903 vengono realizzati, per mano di Cesare Bertolotti, gli affreschi nei quattro pennacchi della cupola e nella calotta dell'abside. Nel 1927 tornano invece a farsi sentire le frizioni nate a met\u00e0 Ottocento con la fabbriceria di San Nazaro sulla questione della tela del Gambara: il direttore dei Civici Musei Giorgio Nicodemi avverte San Nazaro che la loro tela, conservata a Santa Maria in Silva, presenta due forti lacerazioni dovute a bruciature: i Nazariani subito dirottano il carico di responsabilit\u00e0 sulla chiesa di Santa Maria, responsabilit\u00e0 che in effetti deteneva secondo gli accordi originali.\nIl 14 febbraio 1944, un'incursione aerea bombarda la zona della Stazione e la chiesa di Santa Maria in Silva ne esce gravemente lesionata, rimanendo chiusa al pubblico per diversi anni. I lavori di restauro avranno inizio solamente nel maggio del 1949.\nGli ultimi interventi di rilievo nella chiesa si registrano nel 1984, quando subisce un restauro complessivo, e nel 1986, quando il presbiterio viene adeguato alle direttive del Concilio Vaticano II con l'introduzione dell'altare centrale isolato, scelto e costruito in linea con il gusto neoclassico vantiniano.\nUltimo intervento all'interno \u00e8 la conversione a battistero della cappella di destra ospitante la tela del Gambara, nella quale viene inserito il fonte battesimale in marmo con coperchio in bronzo e un bassorilievo riproducente Piazza San Pietro il prospettiva, entrambi opera di Virginio Faggian. Nel 2002 viene rifatta la pavimentazione del sagrato, mentre nel corso del 2003 la tela del Gambara viene sottoposta a restauro.\nStruttura.\nL'edificio, esternamente e internamente, si mantiene coerente al suo stile generale, il neoclassico. Nell'edificio si hanno comunque influenze rinascimentali e, per alcuni tratti, anche paleocristiane, segno che non si tratta di vero neoclassicismo settecentesco, ma un neoclassicismo ottocentesco gi\u00e0 rielaborato e lontano dai suoi principi originali, cio\u00e8 riscoprire e applicare rigorosamente l'arte e l'architettura classiche. Si tratta, in sostanza, di un modesto ed elegante eclettismo, che comunque mantiene visibilmente uno stile omogeneo generale, appunto quello neoclassico.\nEsterno.\nL'esterno dell'edificio appare molto semplice ma ricco di elementi architettonici: l'alzato \u00e8 diviso su due ordini, quello superiore visibilmente rientrante rispetto a quello inferiore, entrambi idealmente retti da lesene di un semplice ordine architettonico a fascia. Le lesene d'angolo sono a finto bugnato. Entrambi gli ordini sono conclusi da una leggera trabeazione poco aggettante e nell'ordine inferiore, fra le lesene, si aprono delle finestre arcuate un poco strombate. Anche la facciata segue la ripartizione su due ordini e, in questa zona, sono accentuate le influenze di gusto paleocristiano: \u00e8 presente un pronao sporgente a tre arcate, rette da due colonne ioniche libere centrali e da due lesene, dello stesso ordine, in corrispondenza dei pilastri di chiusura laterali. L'ordine superiore, notevolmente pi\u00f9 arretrato rispetto a quello inferiore, \u00e8 decorato solamente da un finestrone a serliana e concluso in sommit\u00e0 da un timpano triangolare.\nDavanti alla chiesa \u00e8 posto un piccolo sagrato, al quale si accede dalla strada mediante tre gradini, dove \u00e8 posto un vialetto lastricato che conduce alla chiesa circondato, sui due lati, da un prato erboso. Il sagrato, inoltre, \u00e8 separato dall'esterno tramite una recinzione a balaustra che ha origine, e infine si innesta, sulle ali laterali sporgenti della chiesa.\nLa chiesa \u00e8 dotata di campanile, nella zona posteriore, sul fianco sud. La cella campanaria, a contrario del restante edificio, ha linee architettoniche piuttosto complesse: gli angoli sono trattati a lesene bugnate e su ogni lato vi sono ampie aperture arcuate dotate di balaustra, ognuna coronata da un timpano triangolare. Una cupoletta conclude in sommit\u00e0 il campanile, circondata sugli angoli del quadrato sottostante da \"fiamme\" in marmo. Il campanile, fra l'altro, doveva avere un gemello simmetrico, sull'altro lato della chiesa, chiudendo coerentemente l'elegante facciata. Fu costruito solo il tronco aderente al muro perimetrale della chiesa, ma non fu mai completato e la sezione monca fu coperta allungando un poco la falda del tetto.\nInterno.\nL'interno della chiesa segue lo stile e l'idea generali utilizzati all'esterno, cio\u00e8 forme semplici, ma eleganti e con una particolare attenzione alle finiture. La pianta \u00e8 abbastanza singolare: la navata \u00e8 unica, ma in corrispondenza dell'ingresso si ha un breve tronco rettilineo coperto da una volta a botte, mentre oltre questo si ha il nucleo della chiesa, composto da un ampio ambiente semicircolare coperto da relativa semicalotta. In linea con l'asse centrale si prolunga il presbiterio di pianta quadrata, coperto da una cupoletta. Sul fondo \u00e8 infine posta l'abside, coperta nuovamente da una semicupola. Le pareti interne sono decorate da un ordine di lesene corinzie, fra le quali si aprono gli altari laterali, che sostiene una trabeazione aggettante, sulla quale si imposta la prima la volta a botte che copre l'area dell'ingresso e la semicupola nell'ambiente principale. L'organo, con relativa cantoria, \u00e8 collocato sopra l'ingresso. Nel complesso, dunque, l'interno richiama agli edifici a pianta centrale, pur mantenendo evidenziato un asse principale e generando una commistione fra diversi schemi architettonici, idea gi\u00e0 utilizzata in facciata.\nOpere.\nLa chiesa, di recente costruzione e modesta importanza, non ha avuto tempo n\u00e9 modo di arricchirsi di opere d'arte: le poche presenti sono comunque degne di nota. Sostanzialmente, le opere d'arte presenti nella chiesa sono tutte di tipo pittorico, rappresentate dalle pale degli unici due altari laterali, la pala dell'altare maggiore e gli affreschi del presbiterio.\nTra queste opere spicca soprattutto \"Santa Barbara e un devoto\" di Lattanzio Gambara proveniente dalla collegiata dei Santi Nazaro e Celso, dalla quale originariamente la chiesa dipendeva. Il dipinto, all'altare destro, \u00e8 databile al 1558 circa e presenta influenze del Moretto, inusuali nell'arte del Gambara.\nL'altare sinistro \u00e8 invece decorato dal \"San Bartolomeo\" di Angelo Inganni, dipinto appositamente ad affresco nel 1860. La commissione deriva, molto probabilmente dallo stesso Bartolomeo Facchi che nel 1852 aveva donato il terreno su cui costruire la chiesa. L'affresco \u00e8 uno dei pochi esempi di arte sacra nella produzione artistica dell'Inganni, noto come paesaggista e ritrattista.\nOrgano a canne.\nL'organo a canne fu costruito da Giovanni Tonoli nel 1850 ed \u00e8 stato restaurato nel 1981 da Pedrini. Collocato sulla cantoria in controfacciata, ha le canne di mostra incorniciate fra due lesene corinzie dipinte a finto marmo; la consolle \u00e8 costituita dalla tastiera di 58 tasti, dalla pedaliera a leggio e dalla registriera disposta su un'unica colonna sulla destra. Ha 19 registri."}
{"id": "2898121", "revid": "125157358", "url": "https://it.wikipedia.org/wiki?curid=2898121", "title": "Vladimir Kuc", "text": "Biografia.\nNato nel 1927 ad Oleksyne, nell'odierna Ucraina, Kuc si mise in luce in campo internazionale nel 1954 vincendo a sorpresa la medaglia d'oro sui 5000 metri ai Campionati europei di atletica leggera svoltisi a Berna. Con il tempo di 13'56\"6 Kuts precedette i favoriti, il plurimedagliato Emil Z\u00e1topek ed il britannico Christopher Chataway, stabilendo il nuovo record del mondo. \nIl 23 ottobre dello stesso anno, a Praga, Kuc ritocc\u00f2 il suo record, portandolo a 13'51\"2 e, il 18 settembre 1955, a Belgrado, lo porta a 13'46\"8. L'11 settembre 1956, a Mosca, Kuc batt\u00e9 anche il primato mondiale dei 10000 metri, in 28'30\"4, e lo deterr\u00e0 sino al 1960.\nKuc si present\u00f2 da favorito ai Giochi olimpici di Melbourne 1956, sia nei 5000 metri che sulla distanza doppia. Nei 10000 metri vinse senza grandi difficolt\u00e0, stabilendo il nuovo record olimpico in 28'45\"6. Nei 5000 metri, corsi 5 giorni dopo, Kuc conquist\u00f2 il suo secondo oro olimpico stabilendo il nuovo record dei Giochi anche su questa distanza in 13'39\"6, davanti al britannico Gordon Pirie che, nel frattempo, gli aveva strappato il record mondiale.\nNel 1957, allo Stadio Olimpico di Roma, Kuc si riappropri\u00f2 del record mondiale dei 5000 metri correndo in 13\"35\"0, tempo che rimarr\u00e0 imbattuto fino al 1965, quando sar\u00e0 migliorato da Ron Clarke.\nSi ritir\u00f2 dall'attivit\u00e0 agonistica nel 1959, primatista in carica di entrambe le distanze dei 5000 e dei 10000 metri. Mor\u00ec a causa di un attacco di cuore nel 1975 a Mosca, a soli 48 anni."}
{"id": "2898125", "revid": "287204", "url": "https://it.wikipedia.org/wiki?curid=2898125", "title": "Taubate", "text": ""}
{"id": "2898131", "revid": "1543377", "url": "https://it.wikipedia.org/wiki?curid=2898131", "title": "Fortuna (Bagaces)", "text": "Fortuna \u00e8 un distretto della Costa Rica facente parte del cantone di Bagaces, nella provincia di Guanacaste."}
{"id": "2898132", "revid": "731511", "url": "https://it.wikipedia.org/wiki?curid=2898132", "title": "Michele Moretti (calciatore)", "text": "Carriera.\nClub.\nNel 2002 gioca nel Domagnano squadra con la quale partecipa ai preliminari della Coppa UEFA 2002-2003 e 2003-2004. Nel 2003 gioca per il Juvenes/Dogana. Nel 2004 passa alla Sammaurese dove torner\u00e0 nel 2006. Nel 2005 veste la maglia del Domagnano.\nNazionale.\nCon la Nazionale sammarinese dal 2003 ha giocato nove partite tra amichevoli qualificazione al mondiale 2006 e qualificazione all'europeo 2008."}
{"id": "2898134", "revid": "310175", "url": "https://it.wikipedia.org/wiki?curid=2898134", "title": "Anni venti", "text": ""}
{"id": "2898138", "revid": "1543377", "url": "https://it.wikipedia.org/wiki?curid=2898138", "title": "Mogote", "text": "Mogote \u00e8 un distretto della Costa Rica facente parte del cantone di Bagaces, nella provincia di Guanacaste."}
{"id": "2898140", "revid": "767487", "url": "https://it.wikipedia.org/wiki?curid=2898140", "title": "Enno I della Frisia orientale", "text": "Biografia.\nEnno I era il figlio primogenito di Ulrico I della Frisia orientale e di sua moglie, la nobile Theda Ukena.\nEnno dimostr\u00f2 sin dalla giovent\u00f9 poca propensione alle faccende di governo e per questo quando egli succedette al trono paterno alla morte di Ulrico I, fu difatti la madre Theda a tenere le redini dello stato. Enno prese parte ad un pellegrinaggio in Terrasanta e ricevette l'investitura cavalleresca a Gerusalemme.\nDurante la sua assenza nella contea, sua sorella Almut si innamor\u00f2 del nobile Engelmann von Horstell, signore di Friedeburg. I due avevano progettato di sposarsi ma incontrarono l'opposizione di Theda. Ad ogni modo Almut fugg\u00ec a Friedeburg portandosi appresso gran parte dei gioielli di famiglia. Quando Enno fece ritorno in Frisia orientale, la madre non lo inform\u00f2 dell'accaduto ed egli inizi\u00f2 a pensare che la sorella fosse stata rapita e si mise personalmente alla ricerca della congiunta scomparsa. Sfortunatamente si era nel periodo invernale e nell'attraversamento di un lago una lastra di ghiaccio si ruppe ed Enno vi sprofond\u00f2 all'interno con tutta l'armatura annegando."}
{"id": "2898142", "revid": "1566286", "url": "https://it.wikipedia.org/wiki?curid=2898142", "title": "Zhao Wei", "text": "Biografia.\nZhao si \u00e8 laureata alla Beijing Film Academy nel 2000. \u00c8 una delle attrici cinesi pi\u00f9 apprezzate in Cina. Ha raggiunto la fama internazionale con i ruoli in \"\"So Close\" e \"Shaolin Soccer\". Nel 2003, ha recitato in \"Guerrieri del Cielo e della Terra\" e \"Green Tea\"\". Nel 2008, ha impersonato la principessa vivace \"Sun Shangxiang\" nel film \"\"La battaglia dei tre regni\", di John Woo. Nel 2009, nel ruolo di protagonista, ha interpretato il film \"Hua Mulan\".\nZhao Wei \u00e8 stata eletta vice presidente della Chinese Academy Film Performance Art nel 2009.\nIl 9 giugno 2010 \u00e8 stato confermata come uno dei sette giudici per i Premi Calice d'Oro al 13\u00ba Shanghai International Film Festival (SIFF). Nel mese di agosto, 2010, Lei \u00e8 la amabassador di Changchun Film Festival.\nNel 2016 \u00e8 membro della giuria ufficiale alla 73\u00aa Mostra internazionale d'arte cinematografica di Venezia.\nNel 2017 \u00e8 membro della giuria ufficiale alla 30\u00aa Tokyo International Film Festival."}
{"id": "2898143", "revid": "119550941", "url": "https://it.wikipedia.org/wiki?curid=2898143", "title": "Homecoming (America)", "text": "Homecoming \u00e8 il secondo album del gruppo musicale statunitense degli America, pubblicato dalla Warner Bros. Records nel dicembre del 1972.\nL'album arriv\u00f2 al #9 della classifica Billboard riservata agli album di Pop e fu disco di platino."}
{"id": "2898144", "revid": "1543377", "url": "https://it.wikipedia.org/wiki?curid=2898144", "title": "R\u00edo Naranjo", "text": "R\u00edo Naranjo es un Distrito de Costa Rica. Forma parte del Canton de Bagaces, en la provincia de Guanacaste.\nR\u00edo Naranjo cuenta con una extensi\u00f3n de 42.90 km\u00b2 y con un total de poblaci\u00f3n de 997 habitantes, el distrito cuenta con un porcentaje de analfabetismo de un 8.1% el cual corresponde a un 91.4% de la poblaci\u00f3n, es el segundo distrito con menor \u00edndice de pobreza en el cant\u00f3n. "}
{"id": "2898146", "revid": "287204", "url": "https://it.wikipedia.org/wiki?curid=2898146", "title": "Rio Naranjo", "text": ""}
{"id": "2898149", "revid": "121422", "url": "https://it.wikipedia.org/wiki?curid=2898149", "title": "Santo Domingo de Guzm\u00e1n", "text": ""}
{"id": "2898151", "revid": "287204", "url": "https://it.wikipedia.org/wiki?curid=2898151", "title": "Santo Domingo de Guzman", "text": ""}
{"id": "2898153", "revid": "31271708", "url": "https://it.wikipedia.org/wiki?curid=2898153", "title": "Veliki Ustyug", "text": ""}
{"id": "2898154", "revid": "486946", "url": "https://it.wikipedia.org/wiki?curid=2898154", "title": "Stadio Finnair", "text": ""}
{"id": "2898160", "revid": "599013", "url": "https://it.wikipedia.org/wiki?curid=2898160", "title": "Paolo Mariotti", "text": "Carriera.\nClub.\nDal 1999 al 2006 gioca con il Pennarossa. Con la squadra sammarinese nel 2004 gioca due partite di qualificazione alla Coppa UEFA 2004-2005. Nel 2006 gioca per il Lunano e nel 2007 per La Fiorita. Nel 2007 torna al Pennarossa.\nNazionale.\nCon la maglia del San Marino ha giocato nella Nazionale B e in quella maggiore durante la qualificazione agli europei del 2008."}
{"id": "2898164", "revid": "834", "url": "https://it.wikipedia.org/wiki?curid=2898164", "title": "The Fireman and the Girl", "text": ""}
{"id": "2898166", "revid": "547034", "url": "https://it.wikipedia.org/wiki?curid=2898166", "title": "Un commissario a Roma", "text": "Un commissario a Roma \u00e8 una serie televisiva del 1993, coprodotta dalla Rai, dal quotidiano \"la Repubblica\" e dalle reti francesi France 3 e TF1.\nTrama.\nIl commissario Franco Amidei, vice questore della Polizia a Roma, divide il suo tempo tra le inchieste e la famiglia, composta dalla moglie Renata e dalle due figlie, una delle quali sposata e con un figlio nero.\nIl lavoro del commissario si intreccia spesso con le vicende private, nella sua costante opera di indagine e pacificazione dei familiari, spesso aiutato dall'amichevole collaborazione dei sottoposti.\nCritiche.\nNonostante il buon successo di pubblico, la serie fu pesantemente criticata da Aldo Grasso che la defin\u00ec \u00abuna serie poliziesca di scarso spessore e di modesto fascino: la qualit\u00e0 fotografica \u00e8 dimessa (...) la recitazione scorre via con sufficienza, le trame si srotolano con prevedibilit\u00e0.\u00bb\nLa serie fu al centro anche di varie polemiche, basate sull'evidente pubblicit\u00e0 occulta del quotidiano \"la Repubblica\", coproduttore dell'opera."}
{"id": "2898168", "revid": "767487", "url": "https://it.wikipedia.org/wiki?curid=2898168", "title": "Filadelfia (Costa Rica)", "text": "Filadelfia \u00e8 un distretto della Costa Rica, capoluogo del cantone di Carrillo, nella provincia di Guanacaste."}
{"id": "2898171", "revid": "287204", "url": "https://it.wikipedia.org/wiki?curid=2898171", "title": "Memories (film)", "text": ""}
{"id": "2898177", "revid": "117242999", "url": "https://it.wikipedia.org/wiki?curid=2898177", "title": "Hat Trick (album)", "text": "Hat Trick \u00e8 un album del gruppo musicale America, pubblicato nel 1973."}
{"id": "2898178", "revid": "479590", "url": "https://it.wikipedia.org/wiki?curid=2898178", "title": "Variabile casuale degenere", "text": ""}
{"id": "2898184", "revid": "1543377", "url": "https://it.wikipedia.org/wiki?curid=2898184", "title": "Spettrometria di massa a tempo di volo", "text": "La spettrometria di massa a tempo di volo (TOFMS, \"time-of-flight mass spectrometry\") \u00e8 un tipo di spettrometria di massa, legato alla misura del tempo di volo, in cui gli ioni da analizzare vengono accelerati da un campo elettrico di intensit\u00e0 nota. L'accelerazione degli ioni all'interno del tubo di deriva avviene a energia cinetica costante; le loro velocit\u00e0 variano in modo inversamente proporzionale alla massa, ne consegue che gli ioni pi\u00f9 leggeri raggiungono prima il detector. Viene quindi misurato il tempo che occorre alla particella per raggiungere un rivelatore ad una distanza conosciuta. Dato che la velocit\u00e0 dello ione dipende dal rapporto massa/carica (le particelle pi\u00f9 pesanti raggiungono velocit\u00e0 pi\u00f9 basse), da questo tempo e dai parametri sperimentali noti si pu\u00f2 calcolare il rapporto massa/carica dello ione.\nTeoria.\nL'energia potenziale di una particella carica in un campo elettrico \u00e8 legata alla sua carica e alla forza del campo elettrico:\ndove \"Ep\" \u00e8 l'energia potenziale, \"q\" \u00e8 la carica della particella, e \"U\" \u00e8 la differenza del potenziale elettrico (nota anche come voltaggio o tensione).\nQuando la particella carica viene accelerata dentro il tubo a tempo di volo tramite il voltaggio \"U\", la sua energia potenziale viene convertita in energia cinetica. L'energia cinetica di ogni massa \u00e8:\nIn realt\u00e0, l'energia potenziale \u00e8 convertita in energia cinetica, nel senso che le equazioni [1] e [2] sono uguali\nLa velocit\u00e0 della particella carica dopo l'accelerazione non muter\u00e0 dal momento che si muove in un tubo a tempo di volo a campo libero. La velocit\u00e0 della particella pu\u00f2 essere determinata nel tubo a tempo di volo dato che la lunghezza della traiettoria (\"d\") del volo dello ione \u00e8 nota e il tempo del suo volo (\"t\") pu\u00f2 essere misurato usando un digitalizzatore del transiente (\"transient digitizer\") o un convertitore digitale TDC.\nPerci\u00f2,\ne sostituendo il valore di \"v\" dell'Eqn [5] nell'Eqn [4].\nRiordinando l'Eqn [6] in modo che il tempo di volo sia espresso da tutto il resto:\nPrendendo la radice quadrata del tempo\nQuesti fattori del tempo di volo sono stati volutamente raggruppati. formula_9 contiene le costanti che in linea di principio non cambiano quando un insieme di ioni vengono analizzati in un singolo impulso di accelerazione. L'Eqn 8 pu\u00f2 perci\u00f2 essere data come:\ndove \"k\" \u00e8 una costante di proporzionalit\u00e0 che rappresenta fattori relativi alle regolazioni strumentali e alle caratteristiche.\nL'Eqn [9] rivela pi\u00f9 chiaramente che il tempo di volo dello ione varia con la radice quadrata del suo rapporto massa/carica (\"m/q\").\nConsideriamo un esempio reale di uno spettrometro di massa a tempo di volo MALDI usato per produrre lo spettro di massa dei peptidi triptici di una proteina. Supponiamo che la massa di un peptide triptico sia di 1000 dalton (Da). Il tipo di ionizzazione dei peptidi prodotto dal MALDI \u00e8 in genere di ioni +1, cos\u00ec \"q\" = e in entrambi i casi. Supponiamo che lo strumento sia regolato per accelerare gli ioni con \"U\" = un potenziale di 15.000 volt (15 kilovolt, o 15 kV). E supponiamo che la lunghezza del tubo di volo sia di 1,5 metri (tipico). Tutti gli elementi necessari per calcolare il tempo di volo degli ioni sono conosciuti per l'Eqn [8], che \u00e8 valutata prima dello ione di massa 1000 Da:\nSi noti che la massa doveva essere convertita da dalton (Da) a chilogrammi (kg) per consentire di valutare l'equazione nelle unit\u00e0 corrette. Il valore finale espresso in secondi deve essere:\nche \u00e8 circa 28 microsecondi. Se ci fosse un ione di peptide triptico caricato singolarmente con una massa di 4000 Da, che \u00e8 quattro volte pi\u00f9 grande della massa di 1000 Da, ci sarebbe voluto il doppio del tempo, o circa 56 microsecondi per attraversare il tubo di volo, dato che il tempo \u00e8 proporzionale alla radice quadrata del rapporto massa/carica.\nEstrazione ritardata.\nLa risoluzione di massa pu\u00f2 essere migliorata nello Spettrometro di massa MALDI-TOF assiale in cui la produzione di ioni avviene nel vuoto, consentendo lo scroscio (\"burst\") iniziale di ioni e neutri prodotti dall'impulso laser per equilibrare e lasciare che gli ioni viaggino per un tratto perpendicolarmente al piatto del campione prima di essere accelerati nel tubo di volo. L'equilibrio di ioni nel pennacchio (\"plume\") di plasma prodotto durante il desorbimento/ionizzazione avviene in circa 100 ns o meno, dopo che la maggioranza degli ioni indipendentemente dalla loro massa iniziano a muoversi dalla superficie con una certa velocit\u00e0 media. Per compensare la diffusione di questa velocit\u00e0 media e migliorare la risoluzione di massa, \u00e8 stato proposto di ritardare l'estrazione di ioni dalla loro sorgente verso il tubo di volo da poche centinaia di nanosecondi ad alcuni microsecondi rispetto all'impulso laser. Questa tecnica viene riferita come \"intervallo di tempo di messa a fuoco\" (\"time-lag focusing\") per la ionizzazione di atomi o molecole tramite Ionizzazione multifotonica amplificata dalla risonanza o per mezzo della ionizzazione elettronica ad impatto in un gas rarefatto e l'\"estrazione ritardata\" per gli ioni prodotti generalmente dal desorbimento/ionizzazione laser di molecole adsorbite su superfici piane o microcristalli posizionati sulla superficie piana conduttiva.\nL'estrazione ritardata si riferisce generalmente alla modalit\u00e0 del funzionamento delle sorgenti di ioni nel vuoto quando l'inizio del campo elettrico responsabile dell'accelerazione (estrazione) degli ioni nel tubo di volo viene ritardato di qualche breve lasso di tempo rispetto all'evento di ionizzazione (o desorbimento/ionizzazione). Questo differisce da un caso di campo di estrazione costante dove gli ioni sono accelerati istantaneamente al momento della formazione. L'estrazione ritardata \u00e8 spesso usata con il MALDI o con sorgenti di ioni di desorbimento/ionizzazione laser (LDI) dove gli ioni da analizzare sono prodotti in un pennacchio in espansione che si spostano dal piatto del campione ad alta velocit\u00e0 (400\u20131000\u00a0m/s). Dato che lo spessore dei pacchetti di ioni che arrivano al rivelatore \u00e8 importante per la risoluzione di massa, al primo esame pu\u00f2 sembrare per niente intuitivo consentire al pennacchio di ioni di espandersi ulteriormente prima dell'estrazione. L'estrazione ritardata fornisce pi\u00f9 di una compensazione alla velocit\u00e0 iniziale acquisita dagli ioni: fornisce lo stesso tempo d'arrivo al rivelatore degli ioni con lo stesso rapporto massa/carica, ma con differenti velocit\u00e0 iniziali.\nNella loro estrazione ritardata gli ioni prodotti nel vuoto, aventi una minore quantit\u00e0 di moto in direzione dell'estrazione, iniziano ad essere accelerati a un pi\u00f9 alto potenziale a causa del fatto di essere pi\u00f9 distanti dal piatto di estrazione quando il campo di estrazione \u00e8 avviato. Al contrario, gli ioni con maggiore velocit\u00e0 acquisita in avanti cominceranno a essere accelerati a un potenziale minore dal momento che sono pi\u00f9 vicini al piatto di estrazione. All'uscita dalla regione di accelerazione, gli ioni pi\u00f9 lenti nella parte posteriore del pennacchio saranno accelerati ad una maggiore velocit\u00e0 rispetto a quelli inizialmente pi\u00f9 veloci nella sua parte anteriore. Quindi, dopo l'estrazione ritardata, un gruppo di ioni che lascia prima la sua sorgente ha una velocit\u00e0 inferiore nella direzione dell'accelerazione rispetto ad un altro gruppo di ioni che lascia la sua sorgente pi\u00f9 tardi ma con una maggiore velocit\u00e0. Quando i parametri della sorgente di ioni sono regolati correttamente, il gruppo pi\u00f9 veloce di ioni raggiunge quello pi\u00f9 lento a una certa distanza dalla sorgente di ioni, quindi il piatto del rivelatore collocato a tale distanza, rileva l'arrivo simultaneo di questi gruppi di ioni. A suo modo, l'applicazione tardiva del campo di accelerazione agisce come un elemento unidimensionale con messa a fuoco a tempo di volo.\nSpecchio ionico TOF.\nLa distribuzione di energia cinetica in direzione del volo di ioni pu\u00f2 essere corretta mediante uno specchio ionico (o reflectron). Il reflectron usa un campo elettrostatico costante per riflettere il fascio di ioni verso il rilevatore. Gli ioni pi\u00f9 energici penetrano pi\u00f9 a fondo nello specchio ionico, prendendo un percorso leggermente pi\u00f9 lungo verso il rivelatore. Gli ioni meno energetici che hanno lo stesso rapporto carica/massa penetrano a una distanza pi\u00f9 breve nel reflectron e, in modo corrispondente, prendono un percorso pi\u00f9 breve per arrivare al rivelatore. La superficie piana del rivelatore di ioni, in genere un rivelatore a piatto di microcanali (MCP,\" microchannel plate\") viene posto nel punto in cui ioni con energie differenti riflessi dal reflectron colpiscono una superficie del rivelatore e allo stesso tempo vengono contati per quanto riguarda l'insorgenza dell'impulso di estrazione nella sorgente di ioni. Un punto di arrivo simultaneo di ioni della stessa massa e carica, ma con diverse energie viene spesso definito come fuoco del tempo volo (\"time-of-flight focus\").\nUn ulteriore vantaggio per il dispositivo re-TOF \u00e8 che la traiettoria di volo si realizza due volte in una data lunghezza dello strumento.\nIngresso di ioni.\nL'ingresso di Bradbury-Nielsen \u00e8 un tipo di ingresso di ioni (\"ion gate\") utilizzato negli spettrometri di massa e negli spettrometri a mobilit\u00e0 di ioni, come pure negli spettrometri di massa TOF della trasformata di Hadamard. L'ingresso (\"shutter\") di Bradbury-Nielsen \u00e8 ideale per isolare gli ioni su un ristretto campo di variabilit\u00e0 di massa insieme agli spettrometri di massa MALDI (TOF/TOF).\nAccelerazione ortogonale a tempo di volo.\nLe sorgenti di ioni continue - la pi\u00f9 comune ionizzazione a elettronebulizzazione (ESI, \"electrospray ionization\") - sono generalmente interfacciate all'analizzatore di massa TOF tramite \"estrazione ortogonale\" in cui gli ioni che vi sono introdotti vengono accelerati lungo l'asse perpendicolare alla loro direzione del moto iniziale. L'accelerazione ortogonale combinata con il raffreddamento ionico di collisione permette di separare la produzione di ioni della sorgente di ioni e l'analisi di massa. In questa tecnica, pu\u00f2 essere raggiunta un'alta risoluzione per gli ioni prodotti nelle sorgenti MALDI o ESI. Prima di entrare nella regione di accelerazione ortogonale o pulsatore (\"pulser\"), gli ioni prodotti dalle sorgenti continue (ESI) o pulsate (MALDI) sono focalizzati (raffreddati) in un fascio di piccolo diametro per mezzo di collisioni con un gas residuo nelle guide multipolari RF. Un sistema di lenti elettrostatiche montate nella regione a vuoto spinto, prima del generatore di impulsi (\"pulser\"), rende il fascio parallelo onde ridurre al minimo la sua divergenza in direzione dell'accelerazione. La combinazione di raffreddamento collisionale di ioni e l'accelerazione ortogonale TOF ha previsto un aumento significativo nella risoluzione della moderna TOF MS da poche centinaia a diverse decine di migliaia, senza compromettere la sensibilit\u00e0.\nLa trasformata a tempo di volo di Hadamard.\nLa spettrometria di massa TOF della trasformata di Hadamard (TH, \"Hadamard transform\") \u00e8 un metodo che pu\u00f2 essere utilizzato con una sorgente continua di ioni. Laddove la TOFMS tradizionale analizza un pacchetto di ioni alla volta, aspettando che gli ioni giungano al rivelatore, prima di introdurre un altro pacchetto di ioni, l'HT-TOFMS analizza simultaneamente diversi pacchetti di ioni nel tubo di volo. I pacchetti ioni vengono codificati tramite la modulazione del percorso del fascio di ioni nel tempo in una modalit\u00e0 basata su una matrice di Hadamard. Il risultato \u00e8 che su brevi periodi di tempo, i pacchetti di ioni sono deviati in quello che sembra essere un modo casuale. Gli spettri che ne risultano, tuttavia, possono essere deconvoluti in base alla conoscenza dello schema di codifica.\nTandem TOF/TOF.\nLa TOF/TOF \u00e8 un metodo della spettrometria di massa tandem dove vengono usati due spettrometri di massa a tempo di volo consecutivamente. Per registrare lo spettro completo degli ioni del precursore (genitore) il TOF/TOF opera in modalit\u00e0 MS. In questa modalit\u00e0, l'energia del laser a impulsi \u00e8 scelta leggermente al di sopra dell'inizio del MALDI per la matrice specifica in uso onde garantire il compromesso tra un rendimento di ioni per tutti gli ioni \"genitori\" e riducendo la loro stessa frammentazione. Quando si opera in una modalit\u00e0 tandem (MS/MS), l'energia del laser viene aumentata notevolmente al di sopra della soglia del MALDI. Il primo spettrometro di massa TOF (fondamentalmente, un tubo di volo che finisce con il selettore di ioni sincronizzato) isola gli ioni precursori di scelta usando un filtro di velocit\u00e0, tipicamente, del tipo Bradbury-Nielsen, e il secondo TOF-MS (che include il post acceleratore, il tubo di volo, lo specchio ionico e il rivelatore di ioni) analizza gli ioni frammentati che nel MALDI TOF/TOF risultano dal decadimento degli ioni precursori eccitati vibrazionalmente al di sopra del loro livello di dissociazione nella sorgente del MALDI (il decadimento dopo la sorgente ). La frammentazione ionica aggiuntiva implementata in una cella di collisione ad alta energia pu\u00f2 essere aggiunta al sistema per aumentare il tasso di dissociazione degli ioni precursori eccitati vibrazionalmente. Alcuni progetti includono gli estintori (\"quenchers\") del segnale precursore come una parte del secondo TOF-MS onde ridurre il carico di corrente istantanea sul rivelatore di ioni.\nRivelatori.\nUno spettrometro di massa a tempo di volo (TOFMS) \u00e8 costituito da un analizzatore di massa e un rivelatore. Per esperimenti TOF di laboratorio viene utilizzata una sorgente di ioni (ad impulsi o continua), non necessaria per gli analizzatori TOF utilizzati nello spazio, dove il sole o le ionosfere planetarie forniscono gli ioni. L'analizzatore di massa TOF pu\u00f2 essere un tubo di volo lineare o un reflectron (specchio ionico). Il rivelatore di ioni \u00e8 costituito tipicamente da un rivelatore a piatto di microcanali o da un veloce moltiplicatore ad emissione secondaria (SEM, \"secondary emission multiplier\") dove il primo piatto del convertitore (dinodo) \u00e8 piano. Il segnale elettrico dal rilevatore \u00e8 registrato per mezzo di un convertitore tempo-digitale (TDC, \"time-to-digital converters\") o un veloce convertitore analogico/digitale (ADC, \"analog-to-digital converter\"). Il TDC viene soprattutto utilizzato in combinazione con strumenti TOF di accelerazione ortogonale (oa, \"orthogonal-acceleration\").\nI convertitori tempo-digitale registrano l'arrivo di un singolo ione a \"contenitori\" (\"bins\") di tempo discreti; la soglia discrimina tra il rumore e gli eventi di arrivo degli ioni. Dopo la discriminazione, i veloci impulsi elettrici a forma gaussiana di ampiezze diverse sono convertiti in impulsi di forma comune (per es., impulsi compatibili con la circuiteria logica TTL) inviate alla TDC per mezzo del discriminatore a frazione costante (CFD, \"constant fraction discriminator\"), che rappresenta la variazione di guadagno del MCP o SEM.\nIl TDC \u00e8 un rivelatore del numero (\"counting\") degli ioni - pu\u00f2 essere estremamente veloce (fino a una risoluzione di qualche picosecondo), ma il suo intervallo dinamico \u00e8 limitato a causa della sua incapacit\u00e0 a contare correttamente gli eventi quando pi\u00f9 di uno ione colpisce simultaneamente il rivelatore. Questo problema dell'intervallo dinamico limitato pu\u00f2 essere mitigato usando un sistema multiplo di TDC in cui ogni TDC registra segnali da un unico mini-anodo del rivelatore MCP con anodi multipli. Il risultato del limitato intervallo dinamico \u00e8 che il numero di ioni rilevati in uno spettro \u00e8 alquanto piccolo. Per ottenere picchi con intensit\u00e0 statisticamente accettabili, si richiede la somma di centinaia di singoli spettri di massa. Questa condizione pu\u00f2 essere soddisfatta utilizzando la frequenza di ripetizione molto alta di estrazioni di ioni dal tubo TOF come negli analizzatori di massa oa-TOF che operano a frequenze di ripetizione di 10\u201320\u00a0kHz. In spettri di massa combinati, ottenuti dalla somma di un numero elevato di eventi di rilevazione del singolo ione, ogni picco \u00e8 in realt\u00e0 un istogramma ricavato sommando i numeri (\"counts\") di ogni singolo contenitore (\"bin\"). Perch\u00e9 la registrazione dell'arrivo del singolo ione con la TDC produca soltanto un unico punto di tempo (per es., un \"contenitore\" di tempo contenente il massimo degli impulsi elettrici riflettenti l'evento di un singolo colpo), la TDC elimina la frazione della larghezza di picco negli spettri combinati determinati per mezzo di un tempo di risposta limitato del rivelatore MCP. Questo si propaga nella risoluzione migliore di massa.\nIl moderno convertitore analogico-digitale di 4\u00a0GHz digitalizza la corrente di ioni pulsata dal rivelatore MCP ad intervalli di tempo discreti (250 picosecondi). Il tipico ADC di 4\u00a0GHz a 8 bit ha un intervallo dinamico molto pi\u00f9 alto rispetto al TDC, che permette il suo utilizzo in strumenti MALDI-TOF, con le sue correnti di picco elevato. Per registrare il segnale analogico veloce dal rilevatore MCP \u00e8 necessario misurare con attenzione l'impedenza dell'anodo del rivelatore con la circuiteria di ingresso dell'ADC (preamplificatore) per minimizzare il \"suono\" (\"ringing\"). La risoluzione di massa negli spettri di massa registrati con l'ADC pu\u00f2 essere migliorata utilizzando rivelatori MCP con tempi di risposta pi\u00f9 brevi.\nApplicazioni.\nIl desorbimento/ionizzazione laser assistito da matrice (MALDI, \"Matrix-Assisted Laser Desorption/Ionization\") \u00e8 una tecnica di ionizzazione a impulsi che \u00e8 prontamente compatibile con la TOFMS.\nAnche la tomografia a sonda atomica si avvale dello spettrometria di massa TOF."}
{"id": "2898186", "revid": "1632387", "url": "https://it.wikipedia.org/wiki?curid=2898186", "title": "Izu (album)", "text": "Izu \u00e8 un album live del gruppo di musica elettronica tedesco Tangerine Dream, registrato dal vivo nel 2009 in Giappone.\nTracce.\nDisco 1\nDisco2\nDisco 2 (tracce bis)"}
{"id": "2898189", "revid": "1712526", "url": "https://it.wikipedia.org/wiki?curid=2898189", "title": "Ulrico I della Frisia orientale", "text": "Biografia.\nUlrico I era figlio di Enno Edzardisna, signore di Norden e Greetsiel, e di sua moglie Gela di Manslagt. Suo padre Enno aveva ereditato la citt\u00e0 di Norden e quando egli mor\u00ec lasci\u00f2 al giovane Ulrico una grande eredit\u00e0 in beni mobili ed immobili. Ulrico ricevette un notevole patrimonio anche dalla madre Gela, figlia di Affo Beninga, signore di Pilsum e Manslagt, e da sua madre Tiadeka Siartze di Berum. Gela e sua cugina Frauwa Cirksena (\"Sydzena\") erano gli unici eredi di Berum.\nIl padre di Ulrico, perci\u00f2, impose che il figlio assumesse in pieno anche i titoli ed il cognome della madre e impose al fratello di Ulrico, Edzardo, di sposare Frauwe. Quando per\u00f2 Edzardo e Frauwa morirono senza figli entrambi di peste nel 1441, Ulrico eredit\u00f2 tutti i possedimenti della casata riunendoli nella propria persona.\nAssieme al fratello, inoltre, Ulrico aveva concluso la \"Freiheitsbund der Sieben Ostfrieslande\" (Libera alleanza delle sette provincie della Frisia orientale). Questa alleanza si cre\u00f2 in prevalenza per opporsi ai ripetuti tentativi di occupazione dell'area da parte di Focko Ukena, dal momento che sia Edzardo che Ulrico erano intenzionati a porre fine al governo degli Ukena che si presentava come una continua spina nel fianco all'espansione dei loro domini.\nUlrico continu\u00f2 la propria fortuna con un matrimonio vantaggioso. Egli spos\u00f2 in prime nozze Folka, unica figlia ed erede di Wibet van Esens, la quale gli pass\u00f2 la signoria di Esens nel 1440. Alla morte della prima moglie, Ulrico si rispos\u00f2 con Theda Ukena, nipote del famigerato suo oppositore, nel 1455, e cos\u00ec la maggior parte delle terre della Frisia orientale vennero riunite sotto il suo controllo. Solo le signorie di Jever e Friedeburg rimasero indipendenti. Sibet Attena, nipote ed alleato di Ulrico, ricevette le signorie di Esens, Stedesdorf e Wittmund, che andarono assieme a formare la regione di Harlingerland che pure rimase sotto l'autorit\u00e0 della famiglia Cirksena.\nIl possedimento di tutta l'area, ad ogni modo, non autorizzava ancora Ulrico a ritenersi signore di nessuna delle sue terre, ufficialmente, anche se lo era \"de facto\". Per regolarizzare questa imprecisione, perci\u00f2, Ulrico decise di rivolgersi direttamente all'imperatore e Federico III lo elev\u00f2 allo status di conte del Sacro Romano Impero nel 1464 anche se questa concessione venne ovviamente realizzata su pagamento di una lauta somma da parte di Ulrico alla cancelleria imperiale.\nUlrico mor\u00ec il 25 settembre 1466 a Emden.\nMatrimonio e figli.\nUlrico spos\u00f2 in prime nozze Folka va Esens dalla quale non ebbe figli, ed alla morte di questa si rispos\u00f2 con Theda Ukena. Quest'ultima unione produsse i seguenti figli:"}
{"id": "2898196", "revid": "1305772", "url": "https://it.wikipedia.org/wiki?curid=2898196", "title": "John Hayes", "text": ""}
{"id": "2898199", "revid": "131962", "url": "https://it.wikipedia.org/wiki?curid=2898199", "title": "P\u00e0vana Pistoiese", "text": ""}
{"id": "2898204", "revid": "112037258", "url": "https://it.wikipedia.org/wiki?curid=2898204", "title": "Philip Pickett", "text": "Biografia.\nPhilip Pickett inizi\u00f2 lo studio della tromba alla \"Marling School\" di Stroud. Incontr\u00f2 poi Antony Baines e David Munrow che lo incoraggiarono a provare gli antichi strumenti a fiato come il flauto dolce, ciaramella e rackett. Studi\u00f2 alla Guildhall School of Music and Drama a Londra e fu costretto ad interrompere gli studi della tromba a seguito di un incidente occorsogli sulla metropolitane di Londra alla fine del primo anno di lezioni.\nNel 1972 divenne insegnante di flauto dolce e prassi esecutiva storica. Nel corso della sua carriera ha suonato nell'Academy of St. Martin in the Fields, in The English Concert, nella English Chamber Orchestra, nei London Mozart Players ed in molte altre orchestre.\nIl 20 febbraio 2015 Pickett \u00e8 stato giudicato colpevole di due stupri e due molestie sessuali consumati tra il 1979 e il 1983 ai danni di alunne della Guildhall School di Londra, dove \u00e8 stato insegnante per venticinque anni. Per tali reati \u00e8 stato condannato a undici anni di detenzione.\nL'alchimista.\nPickett introdusse numerosi elementi teatrali nei suoi concerti, comprese alcune esibizioni nei \"foyer\" come prestidigitazione e mangiafuoco. Nel 1976 ader\u00ec alla Albion Band, un gruppo folk-rock diretto da Ashley Hutchings. Essi suonavano un misto di musica folk tradizionale e pezzi di musica medioevale suonato con una vasta gamma di strumenti: dulciana, ciaramella, flauto dolce, cromorno, cornamusa, racket, chalumeau e sintetizzatore. Nello stesso gruppo si esibiva John Sothcott del gruppo di musica antica St George's Canzona, che suonava viella, citola e cromorno.\nNel 1988 pubblic\u00f2 l'album \"Alchemist\", realizzato insieme con alcuni dei suoi pi\u00f9 assidui collaboratori e comprendente elaborazioni di musiche medioevali, rinascimentali e barocche realizzate dallo stesso Pickett, oltre a tre composizioni dell'amico John Du Prez, musicista noto quale autore di varie colonne sonore cinematografiche e per la sua collaborazione con i Monty Python.\nThe Musicians of the Globe.\nNel 1993 divenne direttore artistico dei \"Purcell Room Early Music series\" e nello stesso anno venne nominato direttore dell'Early Music al Shakespeare's Globe Theatre. Il suo ensemble, The Musicians of the Globe, \u00e8 specializzato nell'esecuzione di musica inglese dal XVI al XVII secolo. Dal 1994 al 1997 \u00e8 stato direttore e fondatore dell'Aldeburgh Early Music Festival.\nThe New London Consort.\nContemporaneamente ai Musicians of the Globe, Pickett prosegue con la direzione del principale complesso, il New London Consort, gi\u00e0 attivo dagli anni '80. Questo gruppo ha un ampio repertorio, che copre musiche medioevali e rinascimentali inglesi, spagnole, italiane e tedesche, e arriva ad includere anche opere di compositori del barocco come Monteverdi, Bach, Vivaldi e Purcell. Molti dei pezzi eseguiti sono frutto delle ricerche effettuate dallo stesso Pickett nelle biblioteche di tutta Europa."}
{"id": "2898210", "revid": "1856513", "url": "https://it.wikipedia.org/wiki?curid=2898210", "title": "Hamburg International", "text": "Hamburg International Luftverkehrsgesellschaft mbH era una compagnia aerea passeggeri con sede ad Amburgo, in Germania; gerstiva servizi di charter per alcuni tour operator europei. Il suo hub era l'Aeroporto di Amburgo.\nStoria.\nLa compagnia \u00e8 stata fondata nel luglio del 1998 e ha iniziato l'attivit\u00e0 il 28 aprile 1999. A marzo 2007 aveva 215 dipendenti. Il 19 ottobre 2010, la compagnia ha annunciato insolvenza.\nFlotta.\nLa flotta Hamburg International comprendeva i seguenti aeromobili:\nNel febbraio 2010 l'et\u00e0 media della flotta era di 2,4 anni."}
{"id": "2898216", "revid": "135224", "url": "https://it.wikipedia.org/wiki?curid=2898216", "title": "Yakety Sax", "text": "Yakety Sax \u00e8 un singolo strumentale di Boots Randolph, diventata la celebre sigla del Benny Hill Show di Benny Hill e per questo chiamata anche Benny Hill Show Theme. Il singolo \u00e8 stato scritto da Spider Rich e prodotto da Fred Foster.\nLa canzone si ispira a \"Chicken Reel\" scritta per lo show \"The Armory\" di Hopkinsville nel Kentucky e include pezzi della marcia militare del 1897 di Julius Fu\u010d\u00edk \"L'Entrata dei Gladiatori\".\nIl pezzo \u00e8 stato reinterpretato da Bill Haley &amp; His Comets, in versione elettronica da Gil Trythall con il nome di \"Yakety Moog\" nel 1970.\nInoltre \u00e8 stata fatta una versione alternativa chiamata \"Yakety Axe\" da Chet Atkins nel 1965, che nel 1990 registr\u00f2 una versione pi\u00f9 lenta inclusa nell'album di Mark Knopfler \"Neck and Neck\"."}
{"id": "2898225", "revid": "339392", "url": "https://it.wikipedia.org/wiki?curid=2898225", "title": "Ratina Stadion", "text": ""}
{"id": "2898227", "revid": "180559", "url": "https://it.wikipedia.org/wiki?curid=2898227", "title": "Le Ferriere (San Marcello Pistoiese)", "text": ""}
{"id": "2898228", "revid": "869733", "url": "https://it.wikipedia.org/wiki?curid=2898228", "title": "Crudele gioved\u00ec grasso", "text": "La rivolta del Crudele Gioved\u00ec Grasso (Crud\u00eal Joibe Grasse in friulano, Crudel zobia grassa nel linguaggio tosco-veneto usato da Gregorio Amaseo) fu una insurrezione contadina scoppiata nel 1511 in Friuli, \"la maggiore dell'Italia rinascimentale\" (F. Bianco).\nAntefatti.\nIl malcontento in Friuli tra XV e XVI secolo.\nA meno di cento anni dall'occupazione veneziana della Patria del Friuli dilagava fra la popolazione il malcontento, causato dai pesanti privilegi esercitati da clero e nobilt\u00e0; a peggiorare la situazione, le famiglie nobili erano poi in costante guerra fra loro, il che causava un aumento delle tasse, devastazione del territorio e l'obbligo di prestare servizio militare per il proprio signore.\nIl governo veneziano non aveva mai considerato il Friuli allo stesso rango degli altri domini di terra, ma aveva interesse a mantenervi il suo predominio per tenere quanto pi\u00f9 distanti da Venezia le truppe imperiali e turche.\nQuesto atteggiamento si rifletteva anche nelle scelte politiche della \"dominante\", caratterizzate dalla mancanza di provvedimenti atti a migliorare la condizione della popolazione (principalmente rurale) sul piano sociale ed economico.\nCi\u00f2 acu\u00ec l'isolamento della regione (anche dal punto di vista culturale e linguistico), impedendo lo sviluppo di ogni forma evoluta di governo popolare (che le comunit\u00e0 rurali chiedevano sempre pi\u00f9 frequentemente) e quindi portando all'esasperazione i rapporti feudali di tipo suddito (contadino) \u2013 signore (nobile), ai quali i contadini friulani erano sottoposti da secoli; rapporti quanto mai precari anche per il fatto che la nobilt\u00e0, privata del suo antico potere dal governo di Venezia, cercava di mantenere il suo status sociale sfruttando i pochi diritti rimasti e i servigi dovuti dai contadini.\nLe prime sommosse popolari.\nI primi tumulti cominciarono a verificarsi gi\u00e0 il 30 luglio 1509, quando a Sterpo una folla di contadini armati, guidata da Asquino e Federico Varmo, capi delle cernide e clienti ben noti di Antonio Savorgnan, raggiunti in seguito da Ippolito Valvasone, Francesco Cortona e Vincenzo Pozzo, prese possesso del castello - in quel momento occupato solo da Nicol\u00f2 Colloredo, figlio di Albertino, e quattro servitori - fece prigioniero Nicol\u00f2, che fu condotto a Udine, cacci\u00f2 i servitori, e lo diede alle fiamme. Era l'ultimo atto di uno scontro che si trascinava da tempo da parte degli abitanti di Virco, Flambro e Sivigliano contro i nobili Colloredo, proprietari del castello, accusati di usurpare i pascoli e i boschi della comunit\u00e0 per il proprio tornaconto.\nQuesto era stato l'evento che aveva maggiormente colpito l'opinione pubblica, ma da diversi anni tutta la regione era scossa da liti e scaramucce promosse dai contadini verso i nobili e i loro famigli, bravi, armigeri o rappresentanti (scontri si verificarono a Spilimbergo, Maniago, Valvasone, Portogruaro, Colloredo, Tarcento).\nNel 1510 un gruppo di nobili friulani, di ritorno da Venezia dove erano stati a chiedere maggiori provvedimenti per arginare la situazione, venne intercettato e messo in fuga da un gruppo di contadini armati, all'altezza di Zompicchia (agguato di Malazumpicchia).\nGli schieramenti alla vigilia del gioved\u00ec grasso 1511.\nI Savorgnan, famiglia della nobilt\u00e0 udinese dichiaratamente filoveneziana, cavalcarono il malcontento inasprendo il conflitto sociale, allo scopo di approfittare della situazione per trarne vantaggi personali.\nLa loro politica era basata su un sistema clientelare che li legava direttamente alla popolazione. Nelle loro giurisdizioni concedevano diritti ai contadini o confermavano come tali antiche usanze di sfruttamento dei terreni. In caso di cattivo raccolto, aprivano i loro magazzini alla popolazione affamata, concedevano prestiti, ascoltavano il parere dei rappresentanti delle vicinie. Questo sistema di protezione era mirato a creare un vero e proprio clan, i cui appartenenti presero il nome di \"zamberlani\" (o zambarlani, \"\u00e7ambarlans\"), che si riconoscevano nella figura carismatica di Antonio Savorgnan, talmente vicino ai dominatori veneti, da essere nominato comandante generale delle cernide, le milizie armate contadine (che venivano richiamate in caso di guerra).A questa fazione si opponeva il partito degli \"strumieri\" (\"strum\u00eers\") cui ader\u00ec gran parte dell'antica nobilt\u00e0 friulana che mal sopportava i tentativi della Serenissima di contenere i loro poteri; alla loro testa erano i membri della famiglia della Torre, nemici giurati dei Savorgnan gi\u00e0 dal 1339. Gli strumieri ottennero l'appoggio dell'Impero tedesco in chiave antiveneziana.\nEsplosione della rivolta del Gioved\u00ec Grasso.\nIl giorno di gioved\u00ec grasso (27 febbraio 1511), secondo l'Amaseo, Antonio Savorgnan inscen\u00f2 un attacco imperiale a Udine (secondo alcune fonti si sarebbe forse trattato di soldati cividalesi comandati da Alvise da Porto, suo nipote), chiamando a raccolta la popolazione per la difesa della citt\u00e0.\nNel mezzo del caos creato dal mancato attacco, i bravi dei Savorgnan istigarono la popolazione in armi al saccheggio delle dimore cittadine dei della Torre cui seguirono, sull'onda della brama di bottino, quelle di tutta la nobilt\u00e0 udinese (fatta eccezione per il palazzo dei Savorgnan, vero quartier generale della rivolta).\nMolti membri delle famiglie della Torre, Colloredo, della Frattina, Soldonieri, Gorgo, Bertolini e altre furono trucidati, i loro cadaveri furono spogliati e abbandonati per le vie del centro, se non lasciati come pasto ai cani o trascinati nel fango e poi gettati in prossimit\u00e0 dei cimiteri. I rivoltosi indossarono poi gli abiti dei nobili inscenando una macabra mascherata e imitando i modi degli originari possessori incarnando di fatto lo spirito di \"inversione delle parti\" tipico del carnevale. I nobili che riuscirono a fuggire si ritirarono nei loro castelli o, al di l\u00e0 del Tagliamento, nel Friuli occidentale.\nA questo punto si sarebbe concluso il piano di Antonio Savorgnan che, rimasto ufficialmente estraneo alle sommosse, aveva di fatto eliminato fisicamente gran parte dei nobili suoi avversari politici. Nel tentativo di evitare eventuali tradimenti avrebbe fatto assassinare due suoi uomini d'arme, tali Giovanni di Leonardo Marangone di Capriglie (detto \"Vergon\") e Bernardino di Narni, a conoscenza del suo coinvolgimento e ne fece gettare i cadaveri, assieme a quello di una terza testimone, tale \"fantesca di Pietro Urbano\", nel pozzo di San Giovanni, bench\u00e9 i corpi ritrovati successivamente risultassero irriconoscibili.\nAltre fonti dipingono l'accaduto come una perdita di controllo sui sottoposti da parte di Antonio Savorgnan, che in realt\u00e0 contribu\u00ec a salvare alcune famiglie rivali dal massacro. Bisogna tener conto che la fonte principale dei fatti riportati \u00e8 Gregorio Amaseo, ne \"La crudel Zobia Grassa\". Per quanto dettagliata sia la relazione del suddetto, non bisogna tuttavia dimenticare che questi ha vissuto la vicenda in prima persona dalla parte degli Strumieri (ovvero tutti quei nobili che erano contro i Savorgnan), e dunque racconta la storia screditando ed insultando quel mostro che pare essere stato lo stratega carismatico che Antonio rappresenta. Altre fonti, vedi ad esempio Edward Muir ne \"Il sangue s'infuria e ribolle\", riconsiderano l'operato del nobile Antonio, ritenendo che Amaseo lo abbia grandemente sopravvalutato.\nProseguimento dello scontro.\nSolo il 1\u00ba marzo arriv\u00f2 in citt\u00e0 un contingente armato di cento cavalieri proveniente da Gradisca e guidato da Teodoro del Borgo - \"mentre anche il popolo si sollevava a vendetta\" (P. Paschini) - che riusc\u00ec a riportare l'ordine pubblico, ma non a interrompere la baldoria carnevalesca incentrata sullo scherno nei confronti dei nobili assassinati.\nNel frattempo la scia di violenze si diffuse a macchia d'olio ai territori limitrofi di Udine e pian piano a tutta la regione. Gli abitanti dei villaggi, per lo pi\u00f9 contadini ed armati come per andare in battaglia, assediarono i castelli abitati dalla nobilt\u00e0: furono presi con la forza quelli di Spilimbergo, Valvasone, Cusano, Salvarolo e Zoppola. Dell'assedio di quest'ultimo ci rimane testimonianza scritta: presero il castello \"brusando e deturpando dalla cima al fondo, circumdata da ornatissime case, in mezzo della cui corte trassero nuda madonna Beatrice de Freschi de Cucagna, donna de Thomaso consorte, con madonna Susanna decrepita sua madre [...], conducendo fora de l\u00ec captiva Madonna Lunarda Thana, vedova de Alvise di Consorti [...], usando contra de lei mille rusticit\u00e0 et scherni a la tangaresca\".\nVennero distrutti i castelli di Zucco, Cergneu, Tarcento, Colloredo, Caporiacco, Pers, Mels, Brazzacco, Moruzzo, Fagagna, Villalta e Arcano. Saccheggi nei confronti delle dimore nobiliari si verificarono anche a Tolmezzo, Venzone, e Tricesimo.\nA quel punto la fortuna dei Savorgnan cominci\u00f2 a venire meno, e contrariamente ai loro desideri, anche nei loro stessi domini inizi\u00f2 la protesta e furono presi d'assalto Buia e Pinzano, dove i contadini si rivoltarono contro i loro signori, principali fautori della rivolta, venendo sedati a fatica. Non bastando tale rivolta interna, le truppe degli strumieri riuscirono a riorganizzarsi presso il castello di Giulio di Porcia e suo fratello Federico, questa volta ottenendo il supporto dei veneziani attraverso il provveditore della Serenissima a Pordenone, Alvise Bondoniero, oltre che di alcuni sacilesi e di circa 800 contadini di Cordenons. \nLo scontro decisivo avvenne presso il fiume Cellina, dove la cavalleria (circa 70 cavalieri) e il miglior addestramento degli strumieri ebbero la meglio, causando la rotta degli zamberlani non pi\u00f9 sicuri dell'appoggio veneziano. Quale monito, Giulio di Porcia fece impiccare uno dei capi della rivolta presso il castello di Zoppola, obbligando i prigionieri ad assistere alla scena. Un documento dell'epoca ne fornisce un resoconto \"donde habiandoli posti in fuga como castroni spaventati dal lupo sariano preceduti pi\u00f9 avanti, se non fossero stati desuasi da messer Alvise Bondoniero Proveditor de Pordenon, dicendoli non piaceria ala Signoria che se fessero ragione in se stessi\".\nIl 26 marzo dello stesso anno, un violento terremoto devast\u00f2 Udine e l'intera regione, che cost\u00f2 la vita a quasi 10\u00a0000 persone. In seguito gli stessi territori furono flagellati da peste, carestie e violenti eventi meteorologici nel mare Adriatico, tra Venezia e Trieste. Questi eventi tragici vennero interpretati dai contemporanei come il segno tangibile del giudizio divino.\nEpilogo.\nIl governo di Venezia istitu\u00ec un tribunale speciale che condann\u00f2 a morte i maggiori esponenti della rivolta, senza per\u00f2 colpire il vero artefice, Antonio Savorgnan il quale, visto l'esito complessivamente negativo, decise paradossalmente di riparare tra le file degli imperiali che tanto aveva osteggiato, a Villaco, in territorio imperiale.\nLa vendetta per\u00f2 non tard\u00f2 ad arrivare poich\u00e9 una congiura di strumieri organizz\u00f2 il suo assassinio che avvenne il 27 marzo 1512 all'uscita della chiesa di S. Giacomo di Villaco per mano dei nobili di Spilimbergo e di Colloredo. Il governo di Venezia confisc\u00f2 i beni della casata nel 1549 - e distrusse il palazzo Savorgnan di Udine - dopo la vendetta perpetrata da Tristano Savorgnan a Venezia, in cui morirono Girolamo e Giovanni Battista Colloredo, Girolamo della Torre, Giacomo Zorzi e i famigli al seguito. I ruderi furono lasciati come monito in quella che venne poi chiamata \"place de ruvine\" (ovvero \"piazza della rovina\" in lingua friulana, attuale piazza Venerio).\nLa morte del Savorgnan non pose, quindi, termine all'insieme di vendette e di ritorsioni innescate dai fatti del gioved\u00ec grasso che avevano oramai perduto la dimensione collettiva della rivolta e acquistato il carattere della faida e del regolamento di conti personale. L'ultimo duello legato a queste vicende si verific\u00f2 nell'aprile 1568 nella campagna mantovana tra Troiano d'Arcano e Federico Savorgnan, in cui morirono entrambi. Mesi dopo si celebr\u00f2 a Venezia la pace con una cerimonia sfarzosa nella Chiesa di San Giovanni Battista, chiamata anche dai veneziani \"San Giovanni dei Furlani\", davanti al Procuratore di San Marco Alvise I Mocenigo.\nLa grande massa dei contadini che aveva partecipato ai moti riprese il lavoro dei campi nelle stesse condizioni di prima, ma il governo della Serenissima decise di prevenire possibili nuove rivolte andando parzialmente incontro alle richieste degli zamberlani e cio\u00e8 istituendo l'organismo della Contadinanza, composto da rappresentanti dei contadini che potevano porre il veto alle proposte del parlamento friulano."}
{"id": "2898240", "revid": "486946", "url": "https://it.wikipedia.org/wiki?curid=2898240", "title": "Torri Gemelle Petronas", "text": ""}
{"id": "2898243", "revid": "767487", "url": "https://it.wikipedia.org/wiki?curid=2898243", "title": "Jordan Hasquet", "text": ""}
{"id": "2898248", "revid": "287204", "url": "https://it.wikipedia.org/wiki?curid=2898248", "title": "Joseph Leidy", "text": "A tutti gli effetti, fu il primo studioso di dinosauri nel Nuovo Continente e scopr\u00ec i primi resti di dinosauri negli USA.\nLa carriera.\nFiglio di un benestante cappellaio di origine tedesca, Leidy rimase orfano in giovanissima et\u00e0 ma nondimeno venne cresciuto secondo un'educazione esemplare; il suo interesse principale riguardava la natura, e il giovane Leidy passava gran parte del suo tempo libero esplorando campagne e boschi nei dintorni di Philadelphia. Laureatosi in medicina all'Universit\u00e0 della Pennsylvania, prov\u00f2 la carriera medica senza troppa convinzione e decise poi di dedicarsi allo studio dell'anatomia. \nNel 1848 Leidy abbandon\u00f2 del tutto la professione medica e divenne egli stesso professore di anatomia all'Universit\u00e0 della Pennsylvania. Si appassion\u00f2 allo studio dei fossili e, dopo aver assunto la cattedra, dopo pochi anni divenne un noto paleontologo e un anatomista di spicco. Per primo ha descritto l'\"Equus excelsus\", una variet\u00e0 estinta di \"equus\" che aveva vissuto nel Nord America. I molteplici interessi di Leidy spaziavano dallo studio dei mammiferi a quello dei rettili, dalla classificazione delle chiocciole allo sviluppo di nuove discipline come la protozoologia e la parassitologia.\nA causa di questa sua versatilit\u00e0, Leidy divenne socio della Academy of Natural Sciences di Philadelphia, fino a diventarne presidente. Al contrario di molti altri scienziati dell'epoca, si trov\u00f2 pienamente concorde con la teoria di Charles Darwin riguardante l\u2019origine delle specie.\nMuore nel 1891 e viene sepolto presso il Cimitero di West Laurel Hill a Bala Cynwyd, Pennsylvania.\nLeidy e i dinosauri.\nAlla fine del 1855 Leidy ricevette da parte di un raccoglitore di fossili alcuni denti rinvenuti in Montana in terreni risalenti al Cretaceo; l'anno successivo il paleontologo descrisse questi resti come \"Palaeoscincus\", \"Troodon\", \"Trachodon\", \"Deinodon\" e \"Aublysodon\". I primi due generi li consider\u00f2 (erroneamente) appartenenti alle lucertole, mentre gli altri li ascrisse al gruppo dei dinosauri, trovando forme omologhe europee.\nDue anni dopo, Leidy si trov\u00f2 a descrivere il primo scheletro incompleto di dinosauro nordamericano, che denomin\u00f2 \"Hadrosaurus foulkii\". Leidy suppose correttamente che questa creatura affine all\u2019\"Iguanodon\" fosse un animale bipede: contrariamente a quanto ritenuto fino ad allora da tutti gli studiosi, quindi, Leidy si trov\u00f2 a ipotizzare che alcuni dinosauri si spostavano su due zampe."}
{"id": "2898254", "revid": "755885", "url": "https://it.wikipedia.org/wiki?curid=2898254", "title": "Se fosse per sempre", "text": "Se fosse per sempre \u00e8 un brano musicale di Biagio Antonacci, estratto come primo singolo dall'album \"Inaspettata\".\nIl brano.\n\"Se fosse per sempre\" \u00e8 stato scritto da Biagio Antonacci e Michele Canova Iorfida. Il singolo \u00e8 stato pubblicato in versione digitale il 19 marzo 2010 con circa un mese d'anticipo rispetto alla pubblicazione dell'album.\nVideo musicale.\nIl videoclip \u00e8 stato diretto da Gaetano Morbioli, per la Run Multimedia, e presentato in anteprima su Sky Uno il 31 marzo 2010."}
{"id": "2898258", "revid": "466539", "url": "https://it.wikipedia.org/wiki?curid=2898258", "title": "Jair Rosa Pinto", "text": "Noto anche come \"Jaj\u00e1 de Barra Mansa\" (poich\u00e9 la natia Quatis, oggi cittadina a s\u00e9 stante, all'epoca era un quartiere di Barra Mansa), fece parte per sedici anni della Nazionale di calcio brasiliana, nel corso di una carriera che ne dur\u00f2 venticinque; fu uno dei giocatori pi\u00f9 celebri del suo tempo. Mor\u00ec a causa di un'embolia polmonare la mattina del 28 luglio 2005, che si verific\u00f2 in seguito a un'operazione chirurgica che aveva sub\u00ecto poco tempo prima, e dalla quale si stava riprendendo nell'ospedale di Lagoa, nella zona sud di Rio de Janeiro.\nCaratteristiche tecniche.\nGiocava come attaccante, pi\u00f9 precisamente come ala sinistra, ed era un ottimo tiratore di calci di punizione, grazie al suo tiro potente e carico d'effetto: \u00e8 uno dei primi giocatori a calciare \u00aba giro\u00bb, insegnando la tecnica ai giovani Chico e Pel\u00e9.\nCarriera.\nClub.\nInizi\u00f2 la carriera nel settore giovanile del Vasco da Gama, societ\u00e0 nella cui prima squadra giocava suo fratello Orlando, ma lasci\u00f2 il club per soprannumero di giocatori.\nPoco aiutato dalla minuta costituzione (a quindici anni pesava cinquanta chili), vide la sua prima opportunit\u00e0 a livello professionistico nel Madureira, partecipando al campionato Carioca del 1938, formando con Lel\u00e9 e Isa\u00edas il trio d'attacco. Il Vasco da Gama gli offr\u00ec una seconda possibilit\u00e0, stavolta nella squadra dei titolari, nel 1943; era il periodo in cui la squadra era denominata \"Expresso da Vit\u00f3ria\". Nel 1946 lasci\u00f2 nuovamente il club di Rio de Janeiro, non abbandonando per\u00f2 la citt\u00e0, dato che si trasfer\u00ec al Flamengo. Le ragioni del suo allontanamento dal Vasco sono, secondo lo stesso giocatore, da ascrivere allo scarso salario che riceveva. Il periodo al Flamengo, dopo un iniziale andamento positivo, fu per\u00f2 breve, visto che nel 1949, in seguito a una sconfitta contro il Vasco per 5-2, la sua maglietta venne bruciata dai tifosi.\nJair decise cos\u00ec di firmare per il Palmeiras, inaugurando una stagione di vittorie, visto che tra il 1950 e il 1951 vinse Campionato Paulista, Torneio Rio-S\u00e3o Paulo e Copa Rio. Nel 1956 venne ceduto al Santos, dove tra l'altro segu\u00ec il giovane Pel\u00e9 con lezioni individuali su posizionamento in campo e tiro, specialmente nell'anno 1959. Nel 1961 si trasfer\u00ec al San Paolo, squadra in cui ebbe anche la sua prima esperienza da allenatore, prima di ritirarsi nel 1963.\nNazionale.\nHa giocato 41 partite per il , venendo incluso tra i convocati per varie competizioni; nel 1949 vinse il Campeonato Sudamericano de Football, aggiudicandosi inoltre il titolo di capocannoniere. Rimase particolarmente segnato dalla sconfitta nella finale del , tanto da dichiarare: \u00abmi porter\u00f2 questo dolore nella tomba, ma, una volta in cielo, chiederei a Dio perch\u00e9 perdemmo il titolo pi\u00f9 importante\u00bb."}
{"id": "2898261", "revid": "1543377", "url": "https://it.wikipedia.org/wiki?curid=2898261", "title": "Mikindani", "text": "Mikindani \u00e8 una cittadina della Tanzania situata sulla costa dell'Oceano Indiano, fra Mtwara e Lindi. L'origine del nome della cittadina \u00e8 incerto; potrebbe derivare da un antroponimo makonde o dallo swahili \"mikinda\", che significa \"giovani palme\".\nGeografia fisica.\nMikindani si trova sulle colline della costa meridionale della piccola baia omonima, a circa 10\u00a0km da Mtwara, sulla strada per Lindi. I taxi collettivi dala dala forniscono un servizio continuativo di collegamento fra Mtwara e Mikindani.\nStoria.\nL'area di Mikindani era in origine abitata dal popolo makonde, a cui si unirono intorno al IX secolo mercanti arabi. La presenza araba nell'area si intensific\u00f2 nel XVII secolo, durante il regno del sultano Seyyid Said, di cui rimangono numerose tracce, incluse tombe e moschee.\nNel XIX secolo, durante la dominazione coloniale tedesca, il villaggio venne espanso con la costruzione di un forte (oggi noto come Old Boma e adibito a hotel), una prigione e un molo. La prigione fu in gran parte distruttra durante la Prima guerra mondiale; le rovine ristrutturate furono in seguito adibite a dogana. Quando l'area pass\u00f2 sotto il controllo degli inglesi, Mikindani fu per qualche tempo sede di un quartier generale britannico, in seguito spostato a Mtwara.\nNella cittadina si trova tra l'altro la Livingstone House, la casa dove David Livingstone si insedi\u00f2 durante la preparazione della sua ultima spedizione esplorativa nell'entroterra.\nLa cittadina ha avuto un rapido sviluppo negli ultimi decenni, a partire dalla ristrutturazione del Boma come hotel di lusso. Oggi il centro \u00e8 ricco di locali, e sede di uno yacht club. Nonostante questo sviluppo, la popolazione della periferia e dei dintorni vive ancora oggi principalmente di agricoltura di sussistenza.\nPopolazione.\nMikindani \u00e8 una citt\u00e0 di cultura swahili. La popolazione \u00e8 prevalentemente musulmana, con una piccola percentuale di cristiani."}
{"id": "2898262", "revid": "179980", "url": "https://it.wikipedia.org/wiki?curid=2898262", "title": "Jair da Rosa Pinto", "text": ""}
{"id": "2898263", "revid": "1149807", "url": "https://it.wikipedia.org/wiki?curid=2898263", "title": "L'uomo che rub\u00f2 la Gioconda", "text": "L'uomo che rub\u00f2 la Gioconda \u00e8 una miniserie televisiva con Alessandro Preziosi, Violante Placido e Tom Novembre.\nDescrizione.\n\u00c8 una coproduzione internazionale tra Italia, Francia e Svizzera. Il formato originario \u00e8 quello della miniserie TV composta da 2 puntate, ma Mediaset, la societ\u00e0 di produzione italiana della fiction, la mand\u00f2 in onda in prima visione in un'unica prima serata, proponendo le due puntate una subito dopo l'altra con alcuni tagli di montaggio, il 23 ottobre 2006 su Canale 5: gli ascolti furono di 3.189.000 telespettatori e il 13,82% di share.\nTrama.\n\u00c8 la storia di Vincenzo Peruggia, impiegato italiano al Museo del Louvre a Parigi, che decide di rubare la \"Gioconda\" di Leonardo da Vinci per sorprendere la ragazza di cui \u00e8 innamorato..."}
{"id": "2898264", "revid": "14691", "url": "https://it.wikipedia.org/wiki?curid=2898264", "title": "Dala dala", "text": ""}
{"id": "2898265", "revid": "228587", "url": "https://it.wikipedia.org/wiki?curid=2898265", "title": "Deserto di Rangipo", "text": "Il deserto di Rangipo \u00e8 un ambiente sterile e desertico nella Nuova Zelanda, situato nel distretto del Ruapehu nell'altopiano della North Island Volcanic Plateau; a est dei tre vulcani attivi del Tongariro, di Ngauruhoe e Ruapehu, e a ovest della catena montuosa del Kaimanawa Range.\nIl deserto di Rangipo riceve annualmente circa 1500 - 2500 mm di pioggia, ci\u00f2 nonostante ha un aspetto desertico per via della scarsa qualit\u00e0 del suolo e per i venti aridi e secchi che lo spazzano. La vegetazione \u00e8 scarsa e i suoi torrenti si uniscono per formare grandi fiumi che scavano valli tortuose nell'ambiente desertico. Il clima qui \u00e8 rigido e alpino con 270 gelate all'anno in paragone con le sole 30 della regione della costa della Baia di Hawke che dista 80 chilometri in direzione est. Nella regione ci sono pesanti nevicate al contrario del resto dell'isola.\nGran parte del deserto si trova a 600 metri di altezza e una considerabile porzione di esso si trova, invece, a 1000 metri sul livello del mare.\nPer via della improduttivit\u00e0 del terreno, la zona non \u00e8 abitata. La citt\u00e0 di Waiouru con il suo campo militare (Waiouru Army Camp) si trova a sud, e gran parte della parte meridionale del deserto \u00e8 usata per l'addestramento militare. A nord si trova la prigione di Rangipo.\nMolti dei pi\u00f9 grandi fiumi dell'Isola del Nord hanno le loro sorgenti nella zona, in particolare alle pendici del Ruapehu, la pi\u00f9 alta vetta dell'Isola del Nord. I fiumi che hanno le proprie sorgenti nella zona sono: il Waikato e il Whangaehu cos\u00ec come i maggiori tributari dei fiumi Rangitikei e Whanganui.\nIl deserto \u00e8 attraversato da una strada, una sezione della State Highway 1 conosciuta anche con il nome di Desert Road.\nIl film Il Signore degli Anelli fu girato nella Nuova Zelanda e la sequenza \"Il cancello nero di Moria\" fu proprio girata nel deserto di Rangipo nel 2000."}
{"id": "2898268", "revid": "228587", "url": "https://it.wikipedia.org/wiki?curid=2898268", "title": "Henry Fairfield Osborn", "text": "Gli anni giovanili.\nNato nel Connecticut da una famiglia ricca, il giovane Osborn pot\u00e9 iscriversi al College of New Jersey (divenuto successivamente l'Universit\u00e0 di Princeton). L\u00ec conobbe William Berryman Scott, con il quale rimase amico per tutta la vita, e Francis Speir. Insieme ai due amici, Osborn svilupp\u00f2 un notevole interesse per i fossili, e nell'estate del 1877 organizzarono una fruttuosa spedizione nel Bridger Basin, nello Wyoming, ricco di fossili di mammiferi. Nelle due estati successive il trio organizz\u00f2 con successo altre due spedizioni.\nOsborn e Scott divennero seguaci di Edward Drinker Cope, il paleontologo di Philadelphia che diede vita, insieme a Othniel Charles Marsh, a una vera e propria guerra per il controllo dei maggiori giacimenti fossiliferi. Il giovane Osborn, quindi, fu coinvolto nelle rivalit\u00e0 di due tra i massimi paleontologi dell'epoca. In seguito alla specializzazione post-laurea a Princeton, Osborn e Scott si recarono in Europa per proseguire la formazione. A Londra Osborn ebbe occasione di conoscere Thomas Henry Huxley (il cosiddetto \u201cmastino di Darwin\u201d), mentre a Cambridge incontrarono il noto embriologo Francis Balfour.\nLa maturit\u00e0.\nDopo il ritorno nella madre patria, Osborn fu ammesso nel corpo insegnanti di Princeton insieme all'amico, ma dopo qualche anno, nel 1891, accett\u00f2 di far parte dello staff dell'American Museum of Natural History. Qui Osborn divenne una figura di spicco: fond\u00f2 la sezione di paleontologia dei vertebrati, un vero fiore all'occhiello per il museo. Successivamente, alla Columbia University, contribu\u00ec non poco alla nascita del dipartimento di zoologia e della facolt\u00e0 di specializzazione per laureati. Poco dopo l'arrivo nel museo di New York, Osborn reclut\u00f2 una serie di importanti figure nella storia della paleontologia americana: Jacob Wortman, gi\u00e0 assistente di Cope; William Diller Matthew, in seguito fondamentale all'interno del dipartimento di paleontologia; Walter Granger, che divenne un'autorit\u00e0 per quanto riguarda mammiferi estinti e dinosauri, e che prese parte ad alcune spedizioni in Mongolia; e Barnum Brown, uno dei massimi esperti nelle ricerche sul campo.\nPer circa 25 anni Osborn fu direttore del museo di New York; sotto la sua guida, l'istituzione accrebbe enormemente il suo prestigio e la sua fama nel mondo, arrivando ad essere uno dei pi\u00f9 importanti musei di storia naturale nel mondo.\nMuore nel 1935 e viene sepolto nel cimitero parrocchiale di San Filippo, a New York."}
{"id": "2898281", "revid": "119116810", "url": "https://it.wikipedia.org/wiki?curid=2898281", "title": "Nicolosi (disambigua)", "text": ""}
{"id": "2898283", "revid": "287204", "url": "https://it.wikipedia.org/wiki?curid=2898283", "title": "Matteo Busale", "text": "Antitrinitario, come i fratelli Girolamo e Bruno, fu processato dall'Inquisizione romana.\nBiografia.\nNei primi anni Quaranta, frequent\u00f2 con il fratello Girolamo il circolo valdesiano di Napoli, guidato, dopo la morte del Vald\u00e9s, da Juan de Villafranca, il quale radicalizz\u00f2 lo spiritualismo del maestro. Conoscitore, come il fratello, della lingua ebraica e della greca, Matteo leggeva le Scritture nella lingua originale e si convinse che in esse non erano presenti idee fatte proprie dal cristianesimo cattolico e protestante, quali la Trinit\u00e0, la divinit\u00e0 e la stessa messianicit\u00e0 di Ges\u00f9.\nMatteo non segu\u00ec il fratello Girolamo a Padova, dove egli ader\u00ec all'anabattismo: lo ospit\u00f2 nel 1551 quando dovette fuggire a Napoli per sottrarsi all'arresto e lo convinse a espatriare in Egitto, dopo che la sua pubblica predicazione anabattistica e antitrinitaria lo aveva nuovamente messo a rischio di arresto.\nTuttavia, il suo comportamento prudente non salv\u00f2 Matteo Busale dalla repressione, perch\u00e9 il 19 luglio 1552 l'ex-valdesiano Marcantonio Villamarina denunci\u00f2 i suoi compagni all'Inquisizione di Napoli. Mancano notizie precise sulle modalit\u00e0 dell'arresto del Busale: nell'agosto del 1553 egli figura comunque sotto processo a Roma.\nCerc\u00f2 di difendersi ammettendo le sue posizioni ma negando di condividerle ancora: \u00abnon che credessimo alhora che fosseno errori, ma che fosse la verit\u00e0, et il pensiero et desiderio nostro era di aspettar la venuta del Messia\u00bb. Non si sa come si concluse il processo a suo carico e da allora manca ogni altra notizia sul suo conto."}
{"id": "2898294", "revid": "123656773", "url": "https://it.wikipedia.org/wiki?curid=2898294", "title": "Titta Arista", "text": "Biografia.\nNel 1936 fu tra i vincitori di un concorso per lettore e annunciatore radiofonico indetto dall'EIAR, presso la sede di Roma a via Asiago. Dopo aver seguito un corso di specializzazione presso il Centro Sperimentale Radiofonico, inizi\u00f2 il suo lavoro davanti ai microfoni della Radio di Stato ed ebbe per colleghi, tra gli altri, Guido Notari, Francesco Sormano, Vittorio Veltroni, Fulvio Palmieri, Franco Cremascoli, Vittorio Cramer.\nAlle ore 22.47 del 25 luglio 1943 ebbe l'incarico di leggere ai microfoni della radio italiana il comunicato ufficiale con il quale veniva annunciato che il re Vittorio Emanuele III aveva \u00ab accettato \u00bb le dimissioni di Benito Mussolini e aveva nominato capo del Governo il maresciallo d'Italia Pietro Badoglio.\nTocc\u00f2 ancora ad Arista, alle 19.45 dell'8 settembre 1943, presentare il maresciallo Badoglio, il quale annunci\u00f2 l'avvenuto armistizio con gli anglo-americani."}
{"id": "2898301", "revid": "729019", "url": "https://it.wikipedia.org/wiki?curid=2898301", "title": "Santo Domingo Oeste", "text": "Santo Domingo Oeste \u00e8 un comune della Repubblica Dominicana di 363.321 abitanti, situato nella Provincia di Santo Domingo.\nI principali quartieri sono: \"Herrera\" con el \"Abanico\", \"Buenos Aires\", \"Las Palmas\", \"El Caf\u00e9\", \"Loyola\", \"Manoguayabo\", \"Las Caobas\", \"Bayona\", el \"Iv\u00e1n Guzm\u00e1n\", ed altri minori.\nNella zona di Engombe, nei terreni appartenuti all'ex dittatore Rafael Le\u00f3nidas Trujillo, si trova la prima facolt\u00e0 di agronomia e veterinaria del paese, facente parte dell'Universit\u00e0 autonoma di Santo Domingo. Tale terreno, situato tra il rio Manoguayabo ed il rio Haina, sembra fosse usata da Trujillo per effettuare esecuzioni capitali ai cospiratori del suo regime. Nel medesimo terreno si trovava una chiesa, in rovina, usata da Trujillo stesso per chiedere perdono a Dio dopo le esecuzioni; questa chiesa possedeva una statua della Vergine dell'Altagrazia, con grandi quantit\u00e0 di oro, rubate alla fine degli anni '90. Il terreno \u00e8 di propriet\u00e0 dell'universit\u00e0 ed \u00e8 per lo pi\u00f9 abitato dagli impiegati in pensione dell'ateneo.\nUna delle principali caratteristiche di Santo Domingo Oeste \u00e8 la presenza della zona industriale di Herrera, un tempo specializzata nel settore tessile e manifatturiero, con una produzione pressoch\u00e9 dimezzata. Nella zona industriale era presente anche un aeroporto (aeroporto di Herrera), anch'esso in disuso e sostituito dal nuovo scalo di La Isabela."}
{"id": "2898305", "revid": "93556", "url": "https://it.wikipedia.org/wiki?curid=2898305", "title": "Ren\u00e9 Olry", "text": "Biografia.\nOlry nacque il 28 giugno 1880 a Lilla, nella regione francese di Nord-Passo di Calais. Figlio di Albert Olry, lui stesso un \"polytechnicien\", Olry venne ammesso alla \u00c9cole Polytechnique nel 1900.. Dopo essersi laureato, si arruol\u00f2 nel 21\u00ba Reggimento Artiglieria e venne promosso tenente il 10 ottobre 1904.\nPrima guerra mondiale.\nDurante la Prima guerra mondiale, Olry prest\u00f2 servizio nella Seconda Armata nella Battaglia di Verdun sotto il comando del generale Philippe P\u00e9tain. Part\u00ec per l'Italia nel 1917 come membro del corpo di spedizione francese combattendo sul Piave, e nel 1918 assunse il comando del 283\u00ba Reggimento Artiglieria. La sua condotta durante la guerra gli fece guadagnare cinque onorificenze.\nTra le due guerre.\nOlry divenne segretario del Consiglio Superiore della Difesa Nazionale (\"Conseil sup\u00e9rieur de la d\u00e9fense nationale\") nel 1922 e prest\u00f2 servizio nella missione militare francese in Grecia fino al 1928, quando venne promosso colonnello del 309\u00ba Reggimento Artiglieria. Venne promosso nuovamente nel 1932 a generale di brigata e nel 1935 a generale di divisione con il comando della 29\u00aa Divisione Fanteria che guid\u00f2 fino al 1937.\nPi\u00f9 tardi divenne comandante del 15\u00ba Corpo d'Armata nelle Alpi meridionali.\nSeconda guerra mondiale.\nIl 5 dicembre 1939 Olry assunse il comando dell'Armata delle Alpi (\"l'Arm\u00e9e des Alpes\"). Quando l'Italia invase la Francia nel giugno 1940, comand\u00f2 circa 170.000 uomini lungo le Alpi Occidentali per fronteggiare l'attacco italiano.\nMorte.\nOlry mor\u00ec ad Angoul\u00eame il 3 gennaio 1944, all'et\u00e0 di 63 anni."}
{"id": "2898306", "revid": "287204", "url": "https://it.wikipedia.org/wiki?curid=2898306", "title": "Distretto di Cho Lach", "text": "Il distretto di Cho Lach (vietnamita: \"Ch\u1ee3 L\u00e1ch\") \u00e8 un distretto (\"huy\u1ec7n\") del Vietnam che nel 2003 contava 134.584 abitanti.\nOccupa una superficie di 189 km\u00b2 nella provincia di Ben Tre. Ha come capitale la citt\u00e0 omonima."}
{"id": "2898311", "revid": "287204", "url": "https://it.wikipedia.org/wiki?curid=2898311", "title": "Distretto di Giong Trom", "text": "Il distretto di Giong Trom (vietnamita: \"Gi\u1ed3ng Tr\u00f4m\") \u00e8 un distretto (\"huy\u1ec7n\") del Vietnam che nel 2003 contava 186.719 abitanti.\nOccupa una superficie di 311 km\u00b2 nella provincia di Ben Tre. Ha come capitale la citt\u00e0 omonima."}
{"id": "2898316", "revid": "767487", "url": "https://it.wikipedia.org/wiki?curid=2898316", "title": "Citola", "text": "La citola (probabilmente dal diminutivo francese di \"cithara\", e non dal latino \"cista\", scatola) \u00e8 uno strumento musicale arcaico del quale non si conosce l'esatta forma originale. Viene generalmente descritto come uno strumento ad arco dotato di quattro corde, con un corpo generalmente denominato a \"foglia di agrifoglio\". Sarebbe uno strumento risalente al Trecento il cui unico esemplare noto venne trovato nel castello di Warwick, ora esposto al British Museum, anche se in un periodo pi\u00f9 tardo fu trasformato in un violino con il ponte alto, fori ad f e tastiera angolata: l'immagine a lato non \u00e8 rappresentativa del suo aspetto originario.\nLa citola \u00e8 frequentemente menzionata da poeti dal XIII fino al XV secolo, e si trova nella Bibbia Wycliffe (1360) in 2 Samuele : \"Harpis and sitols and tympane\". Le traduzioni pi\u00f9 usate riportano cetra (C.E.I.), salterio (Riveduta). Si \u00e8 pensato che possa essere un altro nome del salterio. Questo strumento prende la discendenza prima del violino."}
{"id": "2898319", "revid": "287204", "url": "https://it.wikipedia.org/wiki?curid=2898319", "title": "Distretto di Mo Cay", "text": "Il distretto di Mo Cay (vietnamita: \"M\u1ecf C\u00e0y\") \u00e8 un distretto (\"huy\u1ec7n\") del Vietnam che nel 2003 contava 274.265 abitanti.\nOccupa una superficie di 370 km\u00b2 nella provincia di Ben Tre. Ha come capitale la citt\u00e0 omonima."}
{"id": "2898321", "revid": "287204", "url": "https://it.wikipedia.org/wiki?curid=2898321", "title": "Distretto di Thanh Phu", "text": "Il distretto di Thanh Phu (vietnamita: \"Th\u1ea1nh Ph\u00fa\") \u00e8 un distretto (\"huy\u1ec7n\") del Vietnam che nel 2003 contava 131.964 abitanti.\nOccupa una superficie di 401 km\u00b2 nella provincia di Ben Tre. Ha come capitale la citt\u00e0 omonima."}
{"id": "2898333", "revid": "287204", "url": "https://it.wikipedia.org/wiki?curid=2898333", "title": "Ben Tre", "text": "Ben Tre (vietnamita: \"B\u1ebfn Tre\") \u00e8 la capitale provinciale della provincia omonima, in Vietnam.\nDal punto di vista amministrativo, \u00e8 una citt\u00e0 dipendente dalla provincia (\"th\u00e0nh ph\u1ed1 tr\u1ef1c thu\u1ed9c t\u1ec9nh\"), equiparabile a un distretto (\"huy\u1ec7n\"), che nel 2003 contava 115.433 abitanti su una superficie di 66 km\u00b2."}
{"id": "2898334", "revid": "599013", "url": "https://it.wikipedia.org/wiki?curid=2898334", "title": "B\u1ebfn Tre", "text": ""}
{"id": "2898336", "revid": "287204", "url": "https://it.wikipedia.org/wiki?curid=2898336", "title": "Rafael Leonidas Trujillo", "text": ""}
{"id": "2898337", "revid": "767487", "url": "https://it.wikipedia.org/wiki?curid=2898337", "title": "Jo\u00ebl de Oliveira Monteiro", "text": "Carriera.\nNella sua breve carriera, Jo\u00ebl gioc\u00f2 per l'Am\u00e9rica di Rio de Janeiro.\nCon la Nazionale brasiliana disput\u00f2 il Mondiale 1930."}
{"id": "2898338", "revid": "287204", "url": "https://it.wikipedia.org/wiki?curid=2898338", "title": "Joel de Oliveira Monteiro", "text": ""}
{"id": "2898342", "revid": "1710497", "url": "https://it.wikipedia.org/wiki?curid=2898342", "title": "Taking Chance - Il ritorno di un eroe", "text": "Taking Chance - Il ritorno di un eroe (\"Taking Chance)\" \u00e8 un film per la TV del 2009 diretto da Ross Katz, con protagonista Kevin Bacon, che racconta la drammatica avventura (realmente accaduta) del maggiore Michael Strobl.\nTrama.\nMichael Strobl \u00e8 un maggiore del corpo dei marine statunitense. Dopo la morte del soldato Chance Phelps, avvenuta in seguito a un'imboscata a Ramadi (Iraq) il 9 aprile 2004 quando aveva solo 19 anni, si sente in dovere di scortarne la salma da Dover, luogo in cui vengono ricomposte le salme dei soldati caduti, alla citt\u00e0 in cui Phelps viveva nello Wyoming. Dal momento in cui gli viene concesso l'incarico al momento in cui il colonnello Strobl fa rientro a casa, sono innumerevoli i segnali di cordoglio che il popolo americano riserva ai propri caduti."}
{"id": "2898345", "revid": "287204", "url": "https://it.wikipedia.org/wiki?curid=2898345", "title": "Distretto di Binh Minh", "text": "Il distretto di Binh Minh (vietnamita: \"B\u00ecnh Minh\") \u00e8 un distretto (\"huy\u1ec7n\") del Vietnam che nel 2003 contava 177.275 abitanti.\nOccupa una superficie di 244 km\u00b2 nella provincia di Vinh Long. Ha come capitale Cai Von."}
{"id": "2898348", "revid": "200568", "url": "https://it.wikipedia.org/wiki?curid=2898348", "title": "Glucitolo", "text": ""}
{"id": "2898351", "revid": "38120", "url": "https://it.wikipedia.org/wiki?curid=2898351", "title": "Just a Gigolo", "text": "Just a Gigolo \u00e8 il titolo di una canzone scritta nel 1929 da Leonello Casucci, detto \"Nello\", pianista in un'orchestra di tango.\nCasucci scrisse la musica di questa canzone mentre si trovava in tourn\u00e9e in Germania nel 1929, ed il primo testo, in tedesco, venne scritto da Julius Brammer con il titolo \"Sch\u00f6ner Gigolo, armer Gigolo\"; le prime versioni del brano furono incise nello stesso anno in tedesco da vari cantanti, tra cui Fritz Imhoff. La prima versione italiana fu incisa il 16 gennaio 1930 dall'orchestra del livornese Armando Di Piramo.\nCover in altre lingue.\nIl paroliere Enrico Frati (Prato 1889 - Milano 1971), sempre nel 1929, scrisse un testo in italiano, che venne inciso negli anni trenta dal cantante Daniele Serra; nel dopoguerra un nuovo testo viene scritto da Bruno Pallesi.\nIrving Caesar la tradusse poi in inglese, intitolandola \"Just a Gigolo\", e questa versione riscosse molto successo, essendo incisa nel 1931 da Louis Armstrong, Bing Crosby e Ted Lewis.\nL'anno successivo viene incisa dalla cantante di origine corsa Ir\u00e8ne Bordoni, e la sua versione viene inserita nella colonna sonora di un cartone animato di Betty Boop."}
{"id": "2898358", "revid": "977364", "url": "https://it.wikipedia.org/wiki?curid=2898358", "title": "Kosova Airlines", "text": "Kosova Airlines \u00e8 una compagnia aerea che ha sede in Kosovo. La compagnia aerea collega Pristina ad alcune grandi citt\u00e0 europee. La compagnia \u00e8 stata fondata nell'autunno del 2003 da parte delle Nazioni Unite per l'amministrazione ad interim in Kosovo (UNMIK) e il governo del Kosovo. Il 10 maggio 2006, l'unico aereo della Kosova Airlines, un Boeing 737-700 che era stato preso in leasing dalla compagnia tedesca Hamburg International, \u00e8 stato restituito a tale compagnia, e Kosova Airlines ha cessato di operare. La compagnia continua comunque a lavorare con altre compagnie aeree che operano a Pristina, come Germanwings (chiusa nel 2015).\nAgenzia Kosova Airlines.\nKosova Airlines (Eurokoha Reisen) \u00e8 anche il pi\u00f9 grande tour operator del Kosovo, e offre voli charter per Pristina da molte destinazioni in Europa.\nHamburg International.\nLa compagnia aerea aveva affittato una Boeing 737-700 (D-AHIF) dalla compagnia aerea tedesca Hamburg International. L'aereo \u00e8 arrivato nella flotta Kosova Airlines il 1\u00ba dicembre 2003 e vi \u00e8 rimasto fino al 10 maggio 2006.\nLivrea.\nL'aereo in leasing non fu mai dipinto completamente. Il velivolo aveva la coda blu scura come quella della livrea Hamburg International. Sulla coda c'era una mappa giallo scuro del Kosovo. La fusoliera era bianca e presentava il logo Hamburg International. Sotto i finestrini dei passeggeri era scritto: \"gestito in collaborazione con Kosova Airlines\" "}
{"id": "2898359", "revid": "125767614", "url": "https://it.wikipedia.org/wiki?curid=2898359", "title": "Grande Balmaz", "text": "La Grande Balmaz (2.616 ) \u00e8 una montagna della Catena des Aravis nelle Prealpi di Savoia al confine tra la Savoia e l'Alta Savoia.\nLa montagna \u00e8 collocata a nord del Colle des Aravis."}
{"id": "2898366", "revid": "1305772", "url": "https://it.wikipedia.org/wiki?curid=2898366", "title": "Helmut Krone", "text": "Art director presso l'agenzia pubblicitaria DDB, \u00e8 noto soprattutto per gli annunci realizzati negli anni sessanta per il Maggiolino della Volkswagen e per la ditta di autonoleggio Avis.\nSecondo il giornale New York Times \u00e8 stato uno dei pionieri della moderna pubblicit\u00e0.\nSecondo la rivista Advertising Age \u00e8 da considerarsi una delle figure pi\u00f9 influenti nella storia della pubblicit\u00e0 del Novecento.\nBiografia.\nEsordi.\nKrone nasce a Ridgewood, nella zona del Queens (oggi quartiere di New York), da una famiglia di estrazione sociale modesta. Il padre, calzolaio di origine tedesca, muore quando Krone \u00e8 ancora tredicenne.\nNel 1943, appena ottenuto il diploma alla School of Industrial Art, viene arruolato in marina e partecipa alla Seconda guerra mondiale. Nel 1945 viene ricoverato in ospedale a causa di una malattia contratta mentre si trovava in missione nel Pacifico.\nSebbene appassionato di disegno industriale, decider\u00e0 di dedicarsi alla grafica dopo aver assistito ad alcune esposizioni di Paul Rand e Lester Beall. Nell'immediato dopoguerra inizia cos\u00ec a comporre il proprio portfolio. Studia sotto Alexey Brodovitch presso la New School for Social Research. Ottiene per un breve periodo un incarico presso l'Esquire, e collabora con vari studi realizzando alcune delle sue prime pubblicit\u00e0.\nNel 1949 si sposa. Nel 1950 nasce il primo dei suoi cinque figli, e acquista una Volkswagen. Ditta automobilistica, quest'ultima, che per ironia della sorte qualche anno dopo avr\u00e0 un impatto notevole sulla sua carriera.\nIl primo periodo alla DDB.\nDurante la prima met\u00e0 degli anni cinquanta \u00e8 grafico presso lo studio AD di Diamond Barnett. \nNel 1954 viene assunto dalla Doyle Dane Bernbach, agenzia pubblicitaria per la quale lavorer\u00e0, quasi ininterrottamente, per il resto della vita e che contribuir\u00e0 in maniera significativa a far diventare una delle pi\u00f9 importanti del mondo.\nTra i primi lavori di rilievo realizzati alla DDB c'\u00e8 la campagna per la Polaroid, ditta questa che sar\u00e0 poi seguita da Krone per molti anni a venire.\nMa il momento chiave nella carriera di Helmut Krone \u00e8 rappresentato dal 1959, anno in cui realizza, assieme al copywriter Julian Koenig e sotto la direzione di Bill Bernbach, quella che \u00e8 considerata da Advertising Age la miglior pubblicit\u00e0 della storia: \"\u00abThink small\u00bb\", per il rilancio del Maggiolino della Volkswagen sul mercato statunitense. \nSegue da l\u00ec a poco un altro annuncio che diventer\u00e0 un classico: \"\u00abLemon\u00bb\", sempre per la medesima macchina e sempre coi medesimi collaboratori.\nPubblicit\u00e0 caratterizzate da un livello di sintesi ed eleganza esemplare:\nla griglia compositiva era costituita dal layout a tre colonne di David Ogilvy all'epoca assai in voga, ma a partire da questa base si evolvono annunci totalmente innovativi sia a livello strategico sia a livello visivo: semplici, schietti e con l'uso di luce piatta. Esattamente il contrario dello \"stile Detroit\" (dal nome della citt\u00e0 nella quale avevano sede le pi\u00f9 importanti case automobilistiche statunitensi) che imperava all'epoca: scintillante, scaltro e con prospettive ardite.\nDa tener conto, inoltre, che le fotografie (in bianco e nero) a quel tempo erano impiegate piuttosto di rado per reclamizzare le auto, perch\u00e9 si preferivano ancora le classiche illustrazioni iperrealistiche a colori. E in ogni caso non si utilizzavano immagini cos\u00ec: di fatto queste pubblicit\u00e0 erano costituite dalla foto di un'automobile su campo bianco. Tuttavia si fa notare anche che, osservati oggi questi annunci, se da un lato appaiono estremamente moderni, dall'altro sembrano recuperare una radicalit\u00e0 tipica dei primi manifesti della storia della pubblicit\u00e0 (vedi ad esempio Leonetto Cappiello).\nSecondo la filosofia di Krone lo stile del graphic designer doveva venire sempre dopo la personalit\u00e0 del prodotto o, meglio ancora, doveva esserci una coerenza, poich\u00e9 una r\u00e9clame in grado di riflettere un'azienda era di per s\u00e9 l'azienda stessa.\nPer\u00f2, ad esempio, Krone era anche fortemente critico nei confronti del concetto di logotipo: secondo lui una scritta graficizzata, denotativa di un'azienda, all'atto pratico diceva ad un lettore: \"\u00abSono pubblicit\u00e0, volta pagina!\u00bb\". E invece occorreva dare qualcosa di meglio.\nLa pubblicit\u00e0 ideale, per Krone, era una pubblicit\u00e0 talmente pulita ed efficace che non fosse proprio possibile appicicarci sopra anche un logo.\nDurante gli anni sessanta Krone realizzer\u00e0 r\u00e9clame per molti dei veicoli della casa automobilistica tedesca. In particolare, oltre a quelle per il gi\u00e0 citato Maggiolino, \u00e8 doveroso ricordare quelle per il pullmino della Volkswagen.\nCurer\u00e0 poi la caratterizzazione del personaggio della pubblicit\u00e0 Juan Valdez, impiegato come testimonial per reclamizzare il caff\u00e8 Colombian.\nMa l'altro momento chiave nella carriera di Helmut Krone arriva nel 1962, anno in cui realizza la campagna pubblicitaria per la ditta di autonoleggio Avis.\nDa un punto di vista prettamente grafico l'innovazione \u00e8 rappresentata da un impiego di headline e body-copy pervasive, tanto da riempire l'intera pagina di scritte e ridurre l'immagine ad un piccolo elemento decorativo. E, per l'appunto, dall'omissione di marchio e logo.\nDi fatto egli ribaltava lo \"stile Volkswagen\" che lo aveva reso famoso poco tempo prima. Ma in maniera matematica: rendere piccolo tutto ci\u00f2 che solitamente era grande, rendere grande tutto ci\u00f2 che solitamente era piccolo.\nPubblicit\u00e0 senza marchio e logo, piccole fotografie usate come marchio, caratteri tipografici usati come logo, annunci senza slogan, slogan usati come didascalie, annunci senza body-copy, r\u00e9clame senza prodotto (o quasi): sempre proteso a realizzare qualcosa di \"creativo\", Krone riteneva che l'unico elemento veramente degno d'apprezzamento in una pubblicit\u00e0 fosse la novit\u00e0: riuscire a realizzare qualcosa di mai visto prima. E la novit\u00e0 era tale nella misura in cui riusciva a rompere delle regole.\nOvviamente questa abilit\u00e0 non nasceva dal nulla. Come lo stesso Krone fa notare, di base la sua spinta a ricercare costantemente l'originalit\u00e0 derivava dagli insegnamenti del suo maestro Alexey Brodovitch. Ma per affinare tale capacit\u00e0 aveva iniziato copiando Bob Gage (che a sua volta si rifaceva a Paul Rand, che a sua volta si rifaceva a Jan Tschichold, che a sua volta era figura di spicco dello stile tipografico internazionale). Secondo Krone era innanzitutto necessario risolvere un problema, trovare una risposta onesta ad una domanda. Se poi negli anni iniziava ad emergere uno stile personale, allora si doveva essere gli ultimi a saperlo. Era necessario essere \"innocenti\".\nLa seconda met\u00e0 degli anni sessanta, tuttavia, sono in generale un periodo abbastanza difficile per Krone alla DDB, che non sempre si trova in linea con la filosofia dell'agenzia pubblicitaria. A questo si aggiungono anche alcuni problemi di salute e alcuni problemi personali. Nel 1968 decide quindi di prendere un anno sabbatico, che per\u00f2 si risolver\u00e0 l'anno successivo con l'abbandono definitivo della DDB.\nNel 1969 Krone si sposa in seconde nozze, e fonda una propria agenzia pubblicitaria, la Case &amp; Krone. La nuova ditta avr\u00e0 vita relativamente effimera, e verr\u00e0 chiusa nel 1973.\nIl secondo periodo alla DDB.\nGi\u00e0 a partire dal 1972 Helmut Krone aveva ripreso contatti con Bill Bernbach. Tra le pubblicit\u00e0 pi\u00f9 importanti del nuovo corso alla DDB \u00e8 possibile citare quelle per la Audi Fox, per la Porsche e per gli pneumatici Uniroyal.\nIn questa seconda parte della propria carriera Krone andr\u00e0 recuperando una concezione pi\u00f9 radicale del graphic design, meno subordinata all'idea (si tratta del cosiddetto \"Presentational concept\").\nGli anni ottanta sono caratterizzati dalla realizzazione di campagne pubblicitarie speciali per alcune aziende quali ad esempio Chivas, Minolta, IBM, e ancora Porsche. \nDa \"solista\" realizzer\u00e0, nel 1984, anche una pubblicit\u00e0 per il Wall Street Journal.\nTuttavia durante questi ultimi anni della propria vita Krone si dedicher\u00e0 sempre di pi\u00f9 alla pittura, e si occuper\u00e0 dell'allestimento di mostre dedicate sia ai propri dipinti sia alle proprie pubblicit\u00e0. \nNel 1988 si ritira dalla DDB.\nHelmut Krone muore di tumore, il 12 aprile del 1996, all'et\u00e0 di settant'anni."}
{"id": "2898368", "revid": "124739069", "url": "https://it.wikipedia.org/wiki?curid=2898368", "title": "Ebba Holm", "text": "Ebba Regitze Ellida Olga Holm nasce a Frederiksberg, in prossimit\u00e0 della capitale danese, da Carl Gustav Adolf (commerciante) e da Olga Marie Jensen. \n&lt;br&gt;In famiglia erano diffusi l'interesse per l'arte, la musica e la letteratura: naturale \u00e8 stato per lei sviluppare quindi la sua inclinazione per l'arte. Entra in una Scuola d'arte nel 1906 e poi all'Accademia da cui esce diplomata nel 1913. \nI suoi primi lavori sono dipinti ad olio di genere, dedicati a motivi d'interni, fiori, paesaggi, ritratti e soggetti biblici.\n&gt;br&gt;Gi\u00e0 nel 1914 aveva dipinti un \"Ritratto della sorella\" nel quale \u00e8 percepibile l'influenza della pittura italiana.\n&lt;br&gt;Si dedica anche all'incisione per creare \"ex libris\" e lavori di decorazione in generale.\nCompie un viaggio in Germania per approfondire i suoi studi d'arte, nel 1910 quando \u00e8 ancora studente, e poi a Parigi nel 1925 e nel 1929.\nMa il viaggio veramente determinante per la sua formazione \u00e8 in Italia (1913-1939). Qui ha modo sia di studiare il \"Rinascimento\" ed il \"Barocco\" italiano, che di dipingere oli ed acquerelli in diverse citt\u00e0 italiane e paesaggi di montagna.\nIl forte legame che sviluppa con l'Italia e la cultura italiana svolger\u00e0 un ruolo importante per la sua successiva carriera di artista, soprattutto nel campo dell'incisione xilografica.\n&lt;br&gt;Approfondisce la sua tecnica e collabora attivamente con nuova la rivista italiana \"Xilografia\" dal 1924 al 1926. \n&lt;br&gt;Di notevole importanza \u00e8 la serie di oltre cento incisioni dedicate ad illustrare la \"Divina Commedia\" (1928 circa). \nNel 1927 espone sei xilografie alla Mostra d'arte francescana di Assisi. \nNel 1933 espone a Firenze.\nEbba Holm \u00e8 sepolta nel cimitero di \"Tibirke\"."}
{"id": "2898371", "revid": "1573940", "url": "https://it.wikipedia.org/wiki?curid=2898371", "title": "Carcharhinus acronotus", "text": "Il carcarino (\"Carcharhinus acronotus\" ) o squalo dal naso nero (\"nome con cui \u00e8 maggiormente conosciuto\") \u00e8 una specie di squalo, che vive comunemente nelle acque tropicali e subtropicali dell'oceano Atlantico. Il suo habitat \u00e8 generalmente caratterizzato da fondali sabbiosi, sassosi o ricoperti di alghe. Gli adulti abitano in genere acque pi\u00f9 profonde rispetto agli esemplari giovani. Si tratta di un piccolo squalo che in genere non supera gli 1.3 metri di lunghezza, ed il suo corpo \u00e8 simile a quelli di altri \"Carcharhinus\", cio\u00e8 snello e con un muso allungato ed arrotondato, occhi grandi ed un'unica a piccola pinna dorsale. La sua caratteristica peculiare \u00e8 la presenza di una macchia nera proprio sulla punta del muso.\nSi nutre principalmente di pesci ossei e cefalopodi e capita che cada preda di squali pi\u00f9 grandi. La modalit\u00e0 di riproduzione \u00e8 vivipara, cio\u00e8 l'embrione \u00e8 cresciuto all'interno di una placenta. La femmina partorisce da 3 a 6 cuccioli per volta in tarda primavera o prima estate, ogni due anni o ogni anno a seconda dell'esemplare, dopo una gestazione che dura da 8 ad 11 mesi. La specie non \u00e8 una minaccia nota per l'uomo, anche se \u00e8 documentata una sua condotta piuttosto aggressiva nei confronti di un gruppo di subacquei. La quantit\u00e0 di questi squali che viene pescata \u00e8 rilevante, e l'IUCN ha classificato la specie tra quelle prossime alla minaccia. Nel 2009 la National Oceanic and Atmospheric Administration (NOAA) degli USA ha dichiarato che le popolazioni statunitensi di questa specie sono in diminuzione per eccesso di pesca ed ha proposto nuovi interventi in difesa dell'animale.\nTassonomia.\nIl naturalista cubano Felipe Poey pubblic\u00f2 la prima descrizione dell'animale nel 1860, chiamandolo \"Squalus acronotus\", nella sua opera \"Memorias sobre la historia natural de la Isla de Cuba\". Autori successivi deciser\u00f2 tuttavia di inserire la specie nel genere \"Carcharhinus\". Il tipo nomenclaturale era un maschio lungo 98\u00a0cm catturato al largo di Cuba.\nNel 1982, Jack Garrick ha suggerito una parentela su basi morfologiche tra la specie in questione ed il sotogruppo contenente il \"Carcharhinus sealei\" ed il \"Carcharhinus dussumieri\", mentre Leonard Compagno propose nel 1988 l'appartenenza ad un gruppo contenente tra gli altri il \"Carcharhinus falciformis\" ed il \"Carcharhinus melanopterus\". Vi sono state diverse analisi molecolari volte a dirimere la questione: Gavin Naylor nel 1992 dimostr\u00f2 attraverso lo studio degli allozimi che la specie era la pi\u00f9 basale tra quelle del genere Carcharhinus, mentre Mine Dosay-Abkulut nel 2008 riscontr\u00f2 delle affinit\u00e0 ribosomali tra la specie, il \"Carcharhinus limbatus\" ed il \"Carcharhinus porosus\". Infine il \"Nasolamia velox\", rinvenuto lungo le coste occidentali tropicali delle Americhe, potrebbe discendere dal Carcharhinus acronotus in seguito a mutazioni teratologiche legate alla cyclopia.\nAreale.\nAbitano le piattaforme continentali ed insulari della costa orientale delle Americhe dalla Carolina del Nord sino al Brasile meridionale, comprese quelle delle Bahamas, del Golfo del Messico e del Mar dei Caraibi. Si osservano migrazioni stagionali dal Sud degli Stati Uniti verso il Nord in estate e verso il Sud o l'oceano aperto in inverno. Qualcosa di analogo avviene nel Golfo del Messico.\nHabitat.\nFrequentano le acque costiere con fondali ricoperti di alghe, sabbia o frammenti di conchiglie e coralli.\nLa specie \u00e8 spazialmente segregata sia per taglia che per sesso. Ad esempio in genere si incontrano solamente esemplari giovani in acque poco profonde, mentre gli adulti prediligono profondit\u00e0 superiori a 9 metri e sono comuni a profondit\u00e0 di 64 metri.\nAspetto.\nIl corpo \u00e8 snello ed allungato, il muso arrotondato e gli occhi larghi. Davanti a ciascuna narice si trova un lembo di pelle piuttosto sviluppato, che divide le aperture per l'immissione da quelle per l'emissione dell'acqua. Su ciascun lato delle mascelle superiore ed inferiore ci sono file di rispettivamente 12-13 ed 11-12 denti. Due denti inoltre si possono osservare in corrispondenza della simfisi, una membrana che si trova nel mezzo. I denti sono triangolari ed obliqui, con le punte dentellate. Le cinque paia di fessure branchiali sono di dimensioni ridotte, infatti non raggiungono un terzo della lunghezza alla base della prima pinna dorsale.\nQuest'ultima pinna \u00e8 a sua volta di dimensioni ridotte ed a forma di falce, con l'apice appuntito ed il bordo posteriore molto breve. La seconda pinna dorsale \u00e8 invece relativamente grande, anche se \u00e8 comunque alta la met\u00e0 della prima. Non si trova traccia di creste tra queste due pinne. Le pinne pettorali sono corte ed affusolate. Tutto il corpo \u00e8 ricoperto da dentelli dermici sovrapposti che in genere formano da 5 a 7 creste longitudinali (3 negli esemplari pi\u00f9 giovani) che si uniscono in da 3 a 5 denti marginali. Il colore della pella \u00e8 a met\u00e0 tra un giallo spento ed un grigio verdastro o marrone chiaro sul dorso e dal bianco al giallo sul ventre. La macchia nera distintiva della punta del muso \u00e8 pi\u00f9 evidente nei giovani. Le punte della seconda pinna dorsale, del lobo superiore della caudale ed a volte anche di quello inferiore sono di colore pi\u00f9 scuro del resto del corpo. Le dimensioni tipiche dell'animale sono comprese tra gli 1.3 e gli 1.4 metri, la massa \u00e8 all'incirca di 10\u00a0kg. Il record appartiene ad un esemplare che ha raggiunto la lunghezza di 2 metri ed il peso di 18.9\u00a0kg\nBiologia.\nQuesto piccolo e rapido predatore si nutre principalmente di pesci ossei, tra i quali spiccano il \"Lagodon rhomboides\", gli scienidi, gli sparidi, le acciughe, pesci scatola, pesci istrice, nonch\u00e9 polpi ed altri cefalopodi. Se sono costretti ad una competizione per il cibo con altri squali, la loro rapidit\u00e0 consente loro di battere sul tempo esemplari pi\u00f9 grandi come il \"Carcharhinus perezi\". A volte numerosi esemplari si riuniscono in banchi, e per questo \u00e8 possibile confonderli con acciughe o cefali. Il livello di filopatria \u00e8 alto: sia i giovani che gli adulti tendono a frequentare le stesse acque anno dopo anno.\nSpesso diventano preda di altri squali. Si sono osservati alcuni Carcharhinus acronotus in cattivit\u00e0 mostrarsi minacciosi nei confronti di sommozzatori o di nuovi squali inseriti nello stesso ambiente. I sintomi di questo malessere da parte dell'animale sono tipici: inarcano il dorso, abbassano le pinne pettorali, spalancano le mascelle e nuotano a zig zag con movimenti nervosiT. Specie parassite di quella in questione sono i copepodi (in particolare \"Nesippus orientalis\", \"Perissopus dentatus\", \"Pandarus sinuatus\", \"Kroyeria sphyrnae\", \"Nemesis atlantica\", ed \"Eudactylina spinifera\") ed i cestodi (nei generi \"Paraorygmatobothrium\" e \"Platybothrium\").\nVita.\nCome succede per altri Carcharhini, la specie \u00e8 vivipara: dopo che l'embrione in via di sviluppo esaurisce la sua riserva di nutrimento contenuta in una sorta di tuorlo, la sacca che conteneva quest'ultimo sviluppa le connessioni placentali che consentono alla madre di nutrire ulteriormente il figlio. Almeno per quanto riguarda le acque statunitensi, i maschi si riproducono ogni anno e le femmine ogni due. In Brasile invece, complici le temperature pi\u00f9 miti, il ciclo riproduttivo \u00e8 pi\u00f9 breve ed anche le femmine si riproducono ogni anno. La vitellogenesi, cio\u00e8 la formazione dell'uovo all'interno dell'ovario, avviene in tarda estate ed \u00e8 immediatamente seguita dall'accoppiamento e dalla fecondazione in autunno, in modo che la prole possa venire alla luce tra la fine della primavera e l'estate successiva. La stagionalit\u00e0 di questi eventi suggerisce come i cicli riproduttivi siano traslati temporalmente di sei mesi tra gli esemplari boreali e quelli australi. La gestazione dura all'incirca 8 mesi in Brasile, dai 9 agli 11 negli USA.\nIn genere nascono da 1 a 6 squaletti in una volta in zone a bassa profondit\u00e0 come le baie o nei pressi di mangrovie. Ad esempio si sa che molti cuccioli vengono alla luce nella Bulls Bay al largo della California del Sud. Le dimensioni della cucciolata non dipendono comunque da quelle della madre. I nuovi nati misurano da 38 a 50\u00a0cm. Le femmine crescono meno rapidamente, ma alla fine raggiungono lunghezze ed et\u00e0 pi\u00f9 elevate. In pi\u00f9 gli esemplari del Golfo del Messico tendono a vivere pi\u00f9 a lungo rispetto ai loro omologhi che vivono pi\u00f9 a Sud. In queste zone meridionali gli animali non superano lunghezze di 90\u00a0cm e le raggiungono all'et\u00e0 media di 4.3 anni per i maschi e 4.5 per le femmine. Nel Golfo del Messico la lunghezza massima \u00e8 pi\u00f9 bassa (circa 85\u00a0cm), ma viene raggiunta a 5.4 e 6.6 anni d'et\u00e0 (ancora per maschi e femmine) L'et\u00e0 massima \u00e8 stata calcolata in 16.5 anni nell'Atlantico meridionale ed in 19 nel Golfo del Messico\nInterazioni con l'uomo.\nNon c'\u00e8 traccia di attacchi da parte di questo squalo nei confronti dell'uomo. Si consiglia comunque prudenza se l'animale iniziasse a mostrare i tipici comportamenti dello squalo che si sente minacciato. La specie \u00e8 oggetto di pesca sportiva ed \u00e8 fonte di battaglia per i pescatori dotati di equipaggiamento leggero. In alcune zone ha anche una discreta importanza commerciale in quanto \u00e8 catturato sia intenzionalmente che incidentalmente in reti fisse o mobili. La pesca pi\u00f9 intensa avviene in Florida sudoccidentale, Venezuela e Brasile; la carne viene poi venduta essiccata e salata. La pesca accidentale di questi squali avviene soprattutto ad opera di battelli per la pesca dei gamberi. Questo aspetto \u00e8 critico in quanto spesso nelle reti finiscono esemplari giovani.\nAl largo degli USA, la pesca \u00e8 regolata dal Fisheries Management Plan (FMP) del 1993 emesso dal National Marine Fisheries Service. Questo piano riguarda da vicino gli squali dell'Atlantico e del Golfo del Messico. La specie in questione \u00e8 classificata all'interno del complesso degli \"Small Coastal Shark\" (SCS). Dal 1999 al 2005, una media di 27484 Carcharhinus acronotus (corrispondenti a 62 tonnellate metriche) sono stati catturati ogni anno nelle acque territoriali statunitensi. Studi recenti da parte della National Oceanic and Atmospheric Administration (NOAA) indicano come questa specie sia stata sovrapescata sia nell'Atlantico che nel Golfo del Massico. Risale al 2009 la proposta dell'istituto sopracitato di istituire una quota massima separata che riguardi solo questa specie e che sia fissata in un numero di 6065 esemplari all'anno. Anche l'abolizione della pesca con reti alla foce nell'Atlantico \u00e8 stata proposta. Al contrario il livello della pesca di questa specie in Brasile sembra costante, mentre non ci sono dati attendibili per la zona caraibica. L'IUCN ha stabilito che la specie \u00e8 prossima alla minaccia in tutto il mondo."}
{"id": "2898379", "revid": "113439752", "url": "https://it.wikipedia.org/wiki?curid=2898379", "title": "Zhuge Qiao", "text": "Biografia.\nIn giovent\u00f9 Zhuge Qiao venne adottato da Liang. Qiao venne nominato Comandante Capo della Guardia a Cavallo e accompagn\u00f2 Zhuge Liang a Hanzhong. Qiao era considerato come un possibile erede di Zhuge Liang, ma fini col morire alla giovane et\u00e0 di 24. La sua morte fu il risultato della tensione fra Wu e vari ufficiali che cospiravano uno contro l'altro per l'influenza sulla corte di Wu. Alla sua morte suo figlio Zhuge Pan ottenne la posizione di Protettore Provvisorio dell'esercito. Intanto Zhuge Ke, l'altro figlio di Zhuge Jin venne giustiziato insieme ai suoi figli e ai suoi nipoti dai Wu. Non appena Zhuge Liang ebbe un suo diretto discendente, Zhuge Pan divenne l'erede di Zhuge Jin."}
{"id": "2898380", "revid": "729019", "url": "https://it.wikipedia.org/wiki?curid=2898380", "title": "WTA Tour 2002", "text": "Il WTA Tour 2002 \u00e8 iniziato il 31 dicembre 2001 con il Thalgo Australian Women's Hardcourts 2002 e l'ASB Classic 2002 e si \u00e8 concluso con la finale del WTA Tour Championships 2002.\nIl WTA Tour \u00e8 una serie di tornei femminili di tennis organizzati dalla WTA. Questa include i tornei del Grande Slam (organizzati in collaborazione con la International Tennis Federation (ITF)), il WTA Tour Championships e i tornei delle categorie Tier I, Tier II, Tier III, Tier IV e Tier V.\nDicembre.\n\"Nessun evento\"\nRanking a fine anno.\nNelle due tabelle sono presenti le prime venti tenniste di entrambe le specialit\u00e0 a fine stagione."}
{"id": "2898382", "revid": "124205873", "url": "https://it.wikipedia.org/wiki?curid=2898382", "title": "Augusto Castellani", "text": "La famiglia di orafi.\nIl capostipite della famiglia Castellani fu Fortunato Pio (1794-1865), orafo inventivo e colto, che il principe di Teano e duca di Sermoneta Michelangelo Caetani introdusse nella societ\u00e0 colta e internazionale che in quegli anni frequentava Roma. Fortunato Castellani (che cominci\u00f2 presto ad ispirarsi a modelli antichi e fond\u00f2 anche una scuola per orafi presso l'Universit\u00e0 degli Orefici in Roma) con la sua bottega a via del Corso ebbe una grande fortuna anche internazionale. Si occup\u00f2, fra l'altro, della catalogazione della collezione Campana, e la sua dispersione lo colp\u00ec cos\u00ec profondamente da voler disporre che \u00abparte degli utili superflui fosse dedicata all'acquisto di cimeli antichi, specialmente di oreficeria, per rimpiazzare nella nostra Roma quelli che il papa nel 1860 aveva venduto alla Francia\u00bb. Questo impegno fu raccolto dal figlio e dal nipote lungo i cinquant'anni successivi.\nDegli otto figli di Fortunato, furono Alessandro (1823-1883) e Augusto che proseguirono e potenziarono la sua attivit\u00e0.\nAlessandro - temperamento avventuroso, giovent\u00f9 patriottica e progressista per la quale ebbe anche arresti, poi gran vita mondana, ma anche gran conoscitore di \"anticaglie\", come si chiamavano allora - fond\u00f2 pure succursali del laboratorio paterno, prima a Parigi, di gran moda, e poi anche a Napoli, ma soprattutto si orient\u00f2 al collezionismo e al mercato antiquario, che da verso il 1860 divenne il suo principale campo di interesse e di turbinosa attivit\u00e0 (attivit\u00e0 che fu straordinariamente fruttuosa dal punto di vista commerciale, ma anche ai fini della costituzione della collezione).\nAugusto, il collezionista.\nAugusto fu, dei figli, quello che rimase pi\u00f9 vicino all'ambiente d'origine e il pi\u00f9 legato all'attivit\u00e0 orafa, bench\u00e9 anch'egli esperto antiquario.\nFinanziato anche dal principe Caetani, nel 1861 fece un forte investimento nell'acquisto di un fondo di reperti etruschi (soprattutto vasi e gioielleria) provenienti da Cerveteri, che in parte rivendette. L'affare gli permise per\u00f2 - oltre che di saldare il debito iniziale - di entrare alla grande nel commercio antiquario. A differenza di Alessandro, tuttavia, il suo obiettivo strategico in questa attivit\u00e0 fu principalmente - e rimase sempre - quello di incrementare la propria collezione che, come egli stesso afferm\u00f2, \u00abdeve restare a Roma\u00bb.\nAl momento dell'Unit\u00e0 d'Italia, Augusto Castellani partecip\u00f2 attivamente all'instaurazione della nuova capitale, contribuendovi anche come membro fondatore della \"Commissione archeologica comunale\" (che in quegli anni di febbre edilizia ebbe a disposizione un'impressionante quantit\u00e0 di nuovi reperti, e un'intera politica culturale da creare, in materia di archeologia romana), e del \"Museo Artistico Industriale di Roma\", fondato nel 1872 sul modello degli analoghi di Parigi e Vienna. In questo contesto fu anche nominato, dal 1873, direttore onorario dei Musei Capitolini.\nIl laboratorio, che nel 1854 era stato spostato a piazza Poli, si trasfer\u00ec nel 1869 a piazza di Trevi, nel nuovo Palazzo Castellani. In ognuna delle sedi, lo \"studio di ricevimento\" ospitava collezioni di ori antichi accostate alle creazioni di Castellani, la cui bottega ebbe tra i propri clienti Vittorio Emanuele II e Federico III di Prussia.\nIl trionfo dell\"art nouveau\" decret\u00f2 la fine del gusto Castellani nell'oreficeria, ma grazie al figlio di Augusto, Alfredo Castellani (1853-1930), segn\u00f2 la nascita della grande collezione pubblica. Fu Alfredo, infatti che, memore delle dispersioni gi\u00e0 verificatesi, anche con la successione dello zio Alessandro, per onorare la volont\u00e0 paterna volle fortemente che la collezione di Augusto Castellani fosse ceduta allo Stato; cosa che accadde, non senza difficolt\u00e0, nel 1919, con l'esplicita condizione che la collezione dovesse essere mantenuta integra - cio\u00e8 esposta integralmente, in un unico ambiente, e comprendendo sempre anche i gioielli moderni prodotti dai Castellani sulle orme di quelli antichi.\nQuest'ultima condizione posta dalla famiglia chiarisce bene come la collezione Castellani, oltre ad essere una cospicua raccolta antiquaria, sia anche una sorta di monumento \"sociologico\" ad una famiglia che ben rappresent\u00f2 l'artigianato artistico romano ed il suo legame profondo con la tradizione.\nMuore a Roma il 23 gennaio 1914 ed \u00e8 sepolto al Cimitero del Verano (Pincetto Vecchio) nella tomba che fece realizzare per la famiglia.\nI gioielli sono ora esposti al Museo di Villa Giulia."}
{"id": "2898384", "revid": "1272592", "url": "https://it.wikipedia.org/wiki?curid=2898384", "title": "Bardsragujn chumb 2009", "text": "Il Bardsragujn chumb 2009 \u00e8 stato la 18\u00aa edizione del campionato di calcio armeno, disputato tra il 21 marzo e il 7 novembre 2009 e concluso con la vittoria del Pyunik FC al suo dodicesimo titolo, nono consecutivo.\nCapocannoniere del torneo fu Art'owr K'o\u010daryan (Ulisses FC) con 15 reti.\nStagione.\nNovit\u00e0.\nNon ci furono retrocessioni n\u00e9 promozioni rispetto alla stagione precedente. Infatti secondo il regolamento solo l'ultima avrebbe dovuto retrocedere, e di conseguenza la prima della seconda divisione avrebbe dovuto essere promossa. Ma avendo vinto il campionato di divisione la squadra dello Shengavit, che si tratta della squadra riserve dell'Uliss Erevan (squadra di prima divisione), si decise di ripescare il Kilikia Yerevan.\nFormula.\nLe 8 squadre partecipanti si sfidarono quattro volte fra di loro (andata e ritorno + andata e ritorno), meccanismo che garant\u00ec la disputa di 28 giornate totali.\nLa squadra campione d'Armenia si qualific\u00f2 alla UEFA Champions League 2010-2011, partendo dal secondo turno preliminare.\nLe squadre classificate al secondo e terzo posto furono ammesse alla UEFA Europa League 2010-2011, partendo entrambe dal primo turno preliminare con il vincitore della Coppa Nazionale \u00e8 ammesso alla UEFA Europa League 2010-2011 che inizi\u00f2 dal secondo turno preliminare.\nRetrocedette l'ultima classificata.\nClassifica finale.\nLegenda:\nNote:"}
{"id": "2898388", "revid": "287204", "url": "https://it.wikipedia.org/wiki?curid=2898388", "title": "Piet van Est", "text": "Professionista tra il 1955 ed il 1965.\nCarriera.\nCorse per la Alpa, la Magneet, la Groene Leeuw-Sinalco-SAS, la Faema, la Flandria, la Dr. Mann, la Televizier e la Gazelle. Le principali vittorie da professionista furono il Giro dei Paesi Bassi nel 1958, una tappa al Giro d'Italia 1961 e la Dwars door Belgi\u00eb nel 1964. Anche i fratelli Wim e Nico furono ciclisti professionisti."}
{"id": "2898391", "revid": "31274961", "url": "https://it.wikipedia.org/wiki?curid=2898391", "title": "Filippo Giordano Bruno", "text": ""}
{"id": "2898392", "revid": "4106", "url": "https://it.wikipedia.org/wiki?curid=2898392", "title": "Piet Van Est", "text": ""}
{"id": "2898393", "revid": "31274989", "url": "https://it.wikipedia.org/wiki?curid=2898393", "title": "Girolamo Maria Francesco Matteo Savonarola", "text": ""}
{"id": "2898394", "revid": "19580", "url": "https://it.wikipedia.org/wiki?curid=2898394", "title": "Hietalahti Stadium", "text": ""}
{"id": "2898397", "revid": "729019", "url": "https://it.wikipedia.org/wiki?curid=2898397", "title": "Fibromatosi plantare", "text": "La fibromatosi plantare fasciale, nota anche come malattia di Ledderhose e fibromatosi plantare, \u00e8 un ispessimento patologico, relativamente raro, del tessuto connettivo profondo del piede, o fascia plantare, che pu\u00f2 essere rilevato alla palpazione.\nEponimo.\nLa malattia prende nome da Georg Ledderhose, il chirurgo tedesco che la descrisse per la prima volta nel 1894.\nClinica.\nNella fase iniziale della malattia, quando i noduli o le fibre cominciano a svilupparsi lungo i tendini del piede, la patologia, di lieve gravit\u00e0, pu\u00f2 essere dolorosa. In seguito, per\u00f2, le fibre si ispessiscono, le dita del piede divengono rigide e doloranti al passo.\nCome la maggior parte delle forme di fibromatosi, \u00e8 solitamente benigna, e il suo decorso molto variabile. I noduli in genere sono a crescita lenta, e si trovano pi\u00f9 spesso nella porzione centrale e mediale della fascia plantare. Occasionalmente, i noduli possono rimanere silenti per mesi o anni, per poi crescere improvvisamente.\nUna malattia simile \u00e8 quella di Dupuytren, che colpisce l'arto superiore, rendendo difficoltosi i movimenti delle dita.\nTrattamento.\n\u00c8 necessaria la rimozione chirurgica solo se il dolore impedisce la deambulazione. Controindicazioni del trattamento chirurgico: per diminuire al minimo i casi di recidiva, che sarebbero altrimenti molto frequenti, si tende ad asportare tutta la fascia plantare pregiudicando una buona stabilit\u00e0 del piede in futuro. Spesso la cicatrice dell\u2019operazione causa dolori alla deambulazione."}
