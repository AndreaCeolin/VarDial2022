{"id": "2964410", "revid": "121062806", "url": "https://it.wikipedia.org/wiki?curid=2964410", "title": "Roberto Silvestri", "text": "\u00c8 stato il responsabile di \"Alias\", supplemento di cultura e spettacoli de \"il manifesto\", il critico cinematografico del \"quotidiano comunista\" dal 1976 al 2012 e fino al 2019 una delle voci di \"Hollywood Party\", trasmissione di cinema su Radio Tre. \nBiografia.\nStudi classici, \u00e8 alla facolt\u00e0 di filosofia di Roma dal 1969. Alla fine degli anni settanta inizia a scrivere per \"il manifesto\", diventando un noto critico cinematografico del giornale. Contemporaneamente \u00e8 tra i fondatori del cineclub \"Il Politecnico\" e tra i responsabili della rassegna estiva \"Massenzio\", sostenuta da Renato Nicolini, esprimendo una sua visione molto personale del rapporto cinema-mondo.\nCollabora con Adriano Apr\u00e0, Enzo Ungari, Enrico Ghezzi, Stefano Della Casa e altri, e opera come organizzatore di rassegne e festival sulle tracce elaborate teoricamente da Alberto Abruzzese. \u00c8 stato tra i responsabili di \"Riminicinema\" e di \"Anteprima per il cinema italiano\" a Bellaria ed \u00e8 stato il Direttore del \"Festival Cinema e Mezzogiorno d'Europa\" (Lecce), \"Inverso Sud\" (Aversa), \"Sulmonacinema Film Festival\" e delle prime due edizioni di \"Ca'Foscari Short Film Festival\" (Venezia).\nNel 2013 ha pubblicato per Einaudi il libro scritto con Mariuccia Ciotta, Il CiottaSilvestri, Cinema - film e generi che hanno fatto la storia. . Ha insegnato critica cinematografica al Dams del Salento di Lecce."}
{"id": "2964411", "revid": "400518", "url": "https://it.wikipedia.org/wiki?curid=2964411", "title": "Lagrimatoio", "text": " #REDIRECT Lacrimatoio"}
{"id": "2964412", "revid": "533647", "url": "https://it.wikipedia.org/wiki?curid=2964412", "title": "Piero Folli", "text": "Biografia.\nFin dagli anni del seminario dimostra la sua apertura e la sua sensibilit\u00e0 alle problematiche politiche e sociali, solidarizzando con le battaglie operaie del 1898.\nIn reazione aperta contro ogni sopruso e ingiustizia, antifascista dichiarato, fin dal 1923 subisce angherie di ogni tipo, compresa la punizione fascista dell'olio di ricino.\nNel 1923 arriva a Voldomino, dove denuncia spesso nelle prediche domenicali i soprusi e i torti della dittatura fascista.\nDopo l'8 settembre 1943 arrivano in paese prigionieri alleati fuggiti dai campi di concentramento, giovani militari renitenti alla leva repubblichina, perseguitati politici (Mauro Scoccimarro, Guido Miglioli, Piero Malvestiti), ebrei ricercati (Pitigrilli). La sua casa, la sacrestia, l'oratorio, il vecchio asilo di santa Liberata sono letteralmente invasi da centinaia di persone fuggite che vengono accolte, ospitate, rifocillate, aiutate a espatriare fino al suo arresto il 3 dicembre 1943.\nDopo 3 mesi di carcere duro a San Vittore, per intervento del Card. Alfredo Ildefonso Schuster viene liberato e confinato prima a Cesano Boscone, poi a Vittuone. Passata la guerra pu\u00f2 tornare a Voldomino e riprende la sua vita di Parroco, morendo tre anni dopo. \u00c8 sepolto nel camposanto di Voldomino, l'epigrafe tombale dice che fu dotato di quei tesori di \u00abfede scienza altruismo\u00bb che lo resero \u00abcaro a Dio ed al suo popolo\u00bb.\nUna lapide in suo ricordo \u00e8 stata posta il 3 dicembre 1983 sulla volta del portico di piazza Piave a Voldomino.\nL'arresto.\n3 dicembre 1943. Voldomino vicino a Luino. Una spedizione punitiva nazi-fascista irrompe nella Canonica e arresta Don Piero Folli insieme ad un gruppo di 14 ebrei mandatogli dall'arcivescovo di Genova Pietro Boetto, che era stato appena respinto dagli svizzeri alla frontiera. Altri trenta, provenienti da Saint-Martin-V\u00e9subie presso Besan\u00e7on, erano stati gi\u00e0 salvati in tre o quattro viaggi, accompagnati da Don Rotondi ma i loro nomi non sono stati trovati.\nDon Piero, legato alla inferriata, nonostante le torture subite per farlo parlare, ha ancora la forza di reagire duramente quando vede donne e bambini ebrei percossi e caricati sul camion. Per farlo tacere gli rovesciano la testa all'indietro, contro l'inferriata, afferrandolo per i capelli e strappandogliene una ciocca. Si salva solo una ragazza di nome Myriam Pirani, che riesce a nascondersi e a tornare a Genova per dare l'allarme a Massimo Teglio della DELASEM, che organizzava la fuga degli ebrei in Svizzera. Non si sa che fine abbia fatto la ragazza.\n1943-44. San Vittore. Don Folli riesce a tacere e non rivela i nomi di coloro che lo aiutavano nella sua opera, viene pestato e torturato ma tace. Un giorno, durante l'ora di aria, scorge una schiera di detenuti che sta per essere deportata in Germania. Non potendo far arrivare la sua parola di conforto, non esita a benedirli. La guardia fascista che lo osserva lo colpisce duramente col calcio del fucile e lo butta a terra."}
{"id": "2964415", "revid": "226458", "url": "https://it.wikipedia.org/wiki?curid=2964415", "title": "Madonna col Bambino (Cima da Conegliano Londra 1499-1502)", "text": "La Madonna col Bambino \u00e8 un dipinto a olio su tavola (64,8x52,1\u00a0cm) di Cima da Conegliano, databile 1499-1502 e conservato nella National Gallery di Londra.\nLa Vergine con il Bambino sono seduti dietro un parapetto in marmo. Ges\u00f9 tiene la cintura della Vergine, entrambe le figure guardano dritto fuori dal quadro."}
{"id": "2964416", "revid": "125295592", "url": "https://it.wikipedia.org/wiki?curid=2964416", "title": "Elezione papale del 1268-1271", "text": "La elezione papale del 1268-1271, tenutasi a Viterbo dopo la morte di Clemente IV, fu la pi\u00f9 lunga nella storia della Chiesa cattolica e si concluse con l'elezione di Tedaldo Visconti, che prese il nome di Gregorio X.\nL'inusitata lunghezza di questa elezione (la Sede vacante dur\u00f2 complessivamente ben 1006 giorni) fu causata dalle marcate contrapposizioni tra i cardinali, che non riuscivano a trovare un accordo; ci\u00f2 port\u00f2 il popolo viterbese, esasperato, a segregare inizialmente i cardinali all'interno del Palazzo dei Papi (\"clausi cum clave\"), quindi a ridurre drasticamente il loro vitto, ed infine addirittura a scoperchiare il tetto dello stesso Palazzo.\nPertanto, questa elezione \u00e8 comunemente considerata come il primo Conclave nella storia della Chiesa cattolica.\nPremesse.\nAlla morte di Clemente IV il Sacro Collegio era formato da 20 cardinali, uno dei quali - il vescovo di Albano Raoul de Chevri\u00e9res Grosparmi - si trovava peraltro al seguito di Luigi IX di Francia in Tunisia, ove mor\u00ec nell'agosto 1270. I cardinali erano storicamente divisi in due partiti, la \"Pars Caroli\" (filofrancese e filoangioina, o \"guelfa\"), che poteva contare su 7 o 8 cardinali, e la \"Pars Imperii\" (filotedesca, o \"ghibellina\"), cui facevano riferimento una decina di cardinali, due dei quali, peraltro, morirono durante le votazioni.\nOltre a questa divisione storica, i cardinali elettori erano ulteriormente suddivisi - per ragioni familiari o personali - in almeno quattro fazioni tra loro contrapposte, e questo rendeva sempre pi\u00f9 problematico un accordo, considerando oltretutto che era necessaria una maggioranza di due terzi degli elettori. Occorre anche ricordare come, in quei momenti, tutto il mondo cristiano fosse profondamente scosso dall'uccisione del sedicenne Corradino di Svevia, ultimo erede del casato di Hohenstaufen, fatto decapitare a Napoli da Carlo d'Angi\u00f2 il 29 ottobre 1268 nell'indifferenza o addirittura - secondo molti - con il favore di Papa Clemente IV.\nInoltre, un altro drammatico fatto di sangue si svolse proprio a Viterbo durante il Conclave: Enrico di Cornovaglia, nipote di Enrico III d'Inghilterra, mentre assisteva alla Messa nella chiesa di San Silvestro durante la lunga sosta viterbese del corteo funebre che riportava in Francia i resti di Luigi IX - morto a Tunisi nel corso dell'ottava crociata - venne barbaramente trucidato - il 13 marzo 1271 - dal cugino Guido di Montfort, all'epoca Vicario per la Toscana di Carlo d'Angi\u00f2. Questo delitto, che Guido commise insieme al fratello Simone uccidendo anche alcuni malcapitati, suscit\u00f2 grande emozione e venne ricordato anche da Dante nel XII Canto dell'Inferno.\nUn simile coacervo di pressioni nazionalistiche, animosit\u00e0 politiche e sanguinose liti intestine aiuta a comprendere il difficile clima che permeava quello scorcio del XIII secolo.\nFasi inconcludenti e reazione del popolo viterbese.\nTrascorsi diversi giorni dalla morte di papa Clemente IV i membri del Sacro Collegio si riunirono a Viterbo per eleggere il nuovo papa. All'inizio i cardinali si recavano una volta al giorno presso la Cattedrale di Viterbo per incontrarsi e votare; ritornavano quindi presso le rispettive residenze. La tradizione voleva infatti che l'elezione avesse luogo nella Cattedrale della citt\u00e0 ove era deceduto il precedente Pontefice. Per quasi un anno le votazioni si susseguirono senza alcun risultato positivo, finch\u00e9 i cardinali non rivolsero la loro attenzione su Filippo Benizi, Priore Generale dell'Ordine dei Serviti, religioso in odore di santit\u00e0 (sar\u00e0 effettivamente canonizzato da Clemente X nel 1671).\nSi dice che il buon frate, per\u00f2, una volta informato delle intenzioni del Sacro Collegio, ritenendosi indegno, fosse fuggito in una grotta sul Monte Amiata. Anche Bonaventura da Bagnoregio, settimo successore di San Francesco d'Assisi come generale dell'Ordine Francescano, pare abbia rifiutato in modo netto la possibile elezione. La situazione era di totale stallo e in citt\u00e0 erano talora presenti sia Carlo d'Angi\u00f2 che Filippo III di Francia, quasi a voler tenere sotto controllo il comportamento dei cardinali. A questo punto vi fu, secondo la maggioranza degli storici, l'importante intervento proprio di Bonaventura che era nativo di quella terra (Bagnoregio dista da Viterbo solo 20\u00a0km.). Il frate francescano, con una serie di prediche, sollecit\u00f2 l'elezione del successore di Pietro e, soprattutto, segnal\u00f2 la necessit\u00e0 che il nuovo papa fosse scelto al di fuori del collegio cardinalizio.\nLa citt\u00e0 di Viterbo era guidata, in quel tempo, dal podest\u00e0 Alberto di Montebuono e, soprattutto, dal capitano del Popolo Raniero Gatti, uomo energico e molto stimato: i due, interpretando lo sdegno e l'insofferenza del popolo viterbese, convinti della necessit\u00e0 di sottrarre i cardinali elettori a tutte le pressioni provenienti dall'esterno, il 1\u00ba giugno 1270 ordinarono la chiusura delle porte della citt\u00e0 e \u2014 colti di sorpresa i cardinali \u2014 li fecero condurre a forza nella grande sala del Palazzo dei Papi ove dissero loro che non li avrebbero pi\u00f9 fatti uscire da quelle mura finch\u00e9 non avessero eletto il nuovo Papa. Dopo pochi giorni, per aumentare la pressione sul collegio cardinalizio, Raniero Gatti ordin\u00f2 di ridurre le somministrazioni di vitto e di scoperchiare buona parte del tetto dell'aula dove erano rinchiusi i porporati. Peraltro, a differenza di quello che comunemente si crede, gli storici sono oggi concordi nell'asserire che tale situazione di estrema segregazione nella sola aula del Palazzo si sia protratta per non pi\u00f9 di tre settimane: infatti il 21 giugno dello stesso 1270 i magistrati viterbesi consentirono ai cardinali di occupare anche tutte le altre stanze del Palazzo Papale per risiedervi e soggiornarvi, pur permanendo il divieto di lasciare il palazzo fino all'avvenuta elezione.\nL'elezione di Gregorio X: le conseguenze.\nMentre i cardinali nonostante tutto continuavano a rimanere in disaccordo, l'11 marzo 1271 giunse a Viterbo un corteo reale, con Carlo d'Angi\u00f2, Filippo III di Francia ed il principe inglese Enrico di Cornovaglia, che riportavano in Francia i resti di Luigi IX, morto da crociato in Tunisia, e di altri membri della famiglia reale tutti morti lontano dalla terra natale. Durante la permanenza in citt\u00e0, Enrico di Cornovaglia venne barbaramente trucidato dall'angioino Guido di Montfort mentre assisteva alla Messa nella chiesa di San Silvestro. Filippo III, indignato per questo assassinio, lasci\u00f2 in fretta Viterbo diretto in Francia, portando con s\u00e9 anche le ossa dello sventurato Enrico.\nCarlo d'Angi\u00f2 rimase a sua volta sbigottito per l'omicidio di un suo parente ad opera di un altro suo parente (ucciso ed uccisore erano cugini), per di pi\u00f9 membro quest'ultimo della sua corte; la spiacevole situazione lo costrinse a lasciare anch'egli la citt\u00e0, pur nel segreto convincimento che la sua lontananza da Viterbo avrebbe reso quasi impossibile l'elezione di un Papa a lui gradito. Nel frattempo Bonaventura da Bagnoregio \"flagellava\" sempre pi\u00f9 duramente il Sacro Collegio con le sue rampogne. Dopo pochi mesi la mutata situazione spinse i cardinali ad una decisione non infrequente in quegli anni: i porporati delegarono infatti il 1\u00ba settembre 1271 una Commissione, formata da sei di loro, con l'incarico di eleggere il nuovo Papa nel termine di due giorni. Fu peraltro assolutamente sorprendente il fatto che la Commissione delegata impiegasse solo poche ore, lo stesso 1\u00ba settembre 1271, per designare il nuovo Pontefice Romano nella persona di Tedaldo Visconti, un nobile piacentino, molto stimato per la sua bont\u00e0 d'animo e la sua onest\u00e0, che in quei giorni si trovava a San Giovanni d'Acri per la nona crociata, al seguito di Edoardo I d'Inghilterra.\nIl Visconti, che non era nemmeno prete avendo ricevuto soltanto gli ordini minori, fu informato quanto prima dell'elezione e, bench\u00e9 fosse stupefatto, si precipit\u00f2 a Viterbo, ove giunse il 10 febbraio 1272, vi fu ordinato prete il 13 marzo dello stesso anno, e si rec\u00f2 quindi a Roma dove venne incoronato Papa il 27 marzo 1272 con il nome di Gregorio X. Due anni pi\u00f9 tardi, durante il Secondo Concilio di Lione da lui stesso convocato, memore delle difficolt\u00e0 e delle lungaggini emerse a Viterbo durante la sua elezione, promulg\u00f2 la Costituzione apostolica \"Ubi Periculum\", con la quale venivano indicate le regole per l'elezione dei nuovi papi, prendendo a preciso modello quanto avevano fatto i viterbesi nel 1270. In sintesi, veniva sancita la segregazione dei cardinali elettori in un'aula comune, senza alcun contatto col mondo esterno e con graduale riduzione del cibo e dei redditi; ai negligenti sarebbe toccata la scomunica, la privazione dei pubblici uffici e l'attribuzione del titolo di \"infami\".\nQuesta rigorosa \"costituzione\" entr\u00f2 subito in vigore, ma venne sospesa da papa Adriano V nel 1276, su richiesta di alcuni cardinali, e quindi addirittura abrogata da papa Giovanni XXI, salvo essere reintrodotta nel 1294 da papa Celestino V, viste le grandi difficolt\u00e0 del conclave che lo aveva eletto, e, soprattutto, da papa Bonifacio VIII che, nel 1298 ripristin\u00f2 integralmente le norme della \"Ubi Periculum\" per l'elezione dei Papi, inserendole nel Codice di Diritto Canonico. Con piccole modifiche e aggiustamenti, dovuti all'evolversi dei tempi, queste norme regolano tuttora lo svolgimento del conclave."}
{"id": "2964419", "revid": "123383723", "url": "https://it.wikipedia.org/wiki?curid=2964419", "title": "Paolo Braca", "text": "Caratteristiche tecniche.\n\u00c8 stato prima attaccante, poi interno e centrocampista, arretrando progressivamente il suo ruolo nel corso di una lunga carriera calcistica.\nCarriera.\nInizia come attaccante esordendo giovanissimo \u2014 a soli 17 anni \u2014 nel in Serie D per passare, nel 1963, in Serie C all'Aquila dove rimane per tre stagioni.\nIn occasione di un ritiro del in Abruzzo, viene selezionato dagli osservatori partenopei e passa in maglia azzurra nell'estate del 1966. Il 25 settembre 1966 Bruno Pesaola lo fa esordire a Napoli contro la SPAL in Serie A, accanto a calciatori come Pierluigi Ronzon, Ottavio Bianchi, Antonio Juliano, Alberto Orlando, Omar S\u00edvori, Can\u00e9 e successivamente con Gastone Bean e Jos\u00e9 Altafini. In quel campionato Braca, schierato sistematicamente all'ala sinistra, gioca 10 partite e segna il suo primo ed unico gol nella massima serie il 2 ottobre in trasferta contro la .\nPassa nel 1967 proprio alla SPAL del suo esordio in Serie A assieme al giovane Alberto Reif in quanto il presidente dei biancoazzurri, Paolo Mazza, pensa di sfruttare Braca come attaccante. Dopo 2 gare di campionato - contro il Lanerossi Vicenza e contro la Roma - lo sostituisce con i giocatori del Napoli Bean e Alberto Bigon, restituendo ai partenopei Braca che viene girato al in Serie B.\nIn Calabria Braca \u2014 pur scontando una prolungata assenza per un infortunio \u2014 si realizza definitivamente dal punto di vista calcistico. Trasformato prima in interno, diviene poi il regista dei giallorossi con i quali gioca dieci campionati, scendendo in campo per 240 volte in campionato e realizzando 10 reti. Con il Catanzaro Braca ottiene due promozioni in Serie A \u2014 la prima sotto la guida di Gianni Seghedoni e la seconda sotto quella di Gianni Di Marzio \u2014 disputando successivamente entrambi i campionati nella massima serie.\nNel 1977 Braca torna in Serie C la Pro Cavese di Corrado Viciani e ottiene, nel 1981 con Pietro Santin come allenatore, la promozione in Serie B. Nel campionato successivo, pur facendo parte della rosa, non viene mai schierato nel campionato cadetto e pertanto chiude, alla soglia dei 38 anni nel 1982, con il calcio giocato.\nIn carriera ha collezionato complessivamente 57 presenze ed una rete in Serie A e 199 presenze e 10 reti in Serie B."}
{"id": "2964420", "revid": "92723", "url": "https://it.wikipedia.org/wiki?curid=2964420", "title": "Arcidiocesi maggiore", "text": ""}
{"id": "2964421", "revid": "729019", "url": "https://it.wikipedia.org/wiki?curid=2964421", "title": "PZL Mielec M28", "text": "Il PZL Mielec M28 (conosciuto anche con il nome Skytruck) \u00e8 un aereo da trasporto leggero progettato e prodotto dall'azienda aeronautica polacca Polskie Zak\u0142ady Lotnicze, sviluppato dall'Antonov An-28. Possiede capacit\u00e0 STOL ed \u00e8 impiegato sia in ambito militare che civile.\nStoria del progetto.\nNegli anni sessanta l'OKB (ufficio di progettazione) Antonov diede inizio allo studio di aereo da trasporto leggero a breve raggio con cui rimpiazzare i vecchi e diffusissimi An-2 Colt. Si progett\u00f2, quindi, un piccolo bimotore dall'architettura classica e solida, capace di operare da piste brevi e sommariamente attrezzate. Nacque cos\u00ec l'Antonov An-14.\nPer\u00f2 l'An-14 Ptchelka (piccola ape) non riscontr\u00f2 il successo che l'azienda ucraina aveva programmato. Quindi qualche anno dopo realizz\u00f2 una versione ingrandita e migliorata del Ptchelka, designata An-28, che cess\u00f2 di essere prodotta nel 1973.\nNel 1978 la produzione dell'An-28 venne trasferita dagli stabilimenti sovietici dell'Antonov all'azienda polacca Polskie Zak\u0142ady Lotnicze. Tuttavia il primo An-28 di produzione interamente polacca venne portato in volo il 22 luglio 1984.\nQuesto primo modello non differiva molto da quello prodotto in Unione Sovietica dall'Antonov. Esso era equipaggiato da una coppia di motori turboelica PZL-10S, versione locale degli originali sovietici TVD-10B, ed assunse semplicemente la designazione PLZ-Mielec An-28.\nDopo la dissoluzione dell'Unione Sovietica, l'Antonov abbandon\u00f2 la produzione del piccolo velivolo STOL e la PZL-Mielec oltre a costruirlo su licenza ne svilupp\u00f2 un nuovo modello, appunto l'M-28, battezzandolo con il nome Skytruck. L'azienda polacca apport\u00f2 al progetto dell'Antonov sostanziali migliorie alla fusoliera, all'ala e agli apparati avionici. Queste modifiche hanno fatto s\u00ec che anche se l'M-28 sia figlio dell'An-28, i due aeroplani sono due macchine oramai ben distinte.\nIl prototipo dell'M-28 ha volato per la prima volta il 24 luglio 1993. Questo velivolo \u00e8 capace di trasportare dai 12 ai 18 passeggeri, a seconda della configurazione interna adottata.\nSuccessivamente l'azienda polacca svilupp\u00f2 una versione navalizzata dello Skytruck designata Bryza.\nAlla fine del 2006 risultavano prodotti dalle linee di montaggio della PZL-Mielec circa 150 esemplari di M-28 Skytruck/Bryza, ma la produzione \u00e8 ancora in funzione e sono in corso diverse trattative di vendita a clienti civili e a organi governativi e militari.\nNel frattempo presso gli uffici di progettazione dell'azienda polacca fervono i lavori di studio di una nuova versione dello Skytruck, nota provvisoriamente come M-28+ caratterizzata da una fusoliera allungata e altre migliorie minori."}
{"id": "2964425", "revid": "767487", "url": "https://it.wikipedia.org/wiki?curid=2964425", "title": "The Order", "text": "The Order \u00e8 un film del 2001 diretto da Sheldon Lettich, con protagonista Jean-Claude Van Damme.\nTrama.\nIl film si apre nel 1099 alla fine della prima crociata, raffigurante i crociati cristiani che saccheggiano Gerusalemme e massacrano la popolazione locale. Un cavaliere cristiano fiammingo di nome Charles Le Vaillant viene demoralizzato dagli orrori della guerra e decide di creare un nuovo ordine religioso. Questo nuovo ordine riunisce membri delle tre principali religioni della regione: cristiani, ebrei e musulmani. Come leader e messia autoproclamati, Charles scrive i testi sacri dell'Ordine. Durante il viaggio in Siria il suo accampamento viene attaccato dai cavalieri cristiani, che uccidono Le Vaillant. L'ultimo capitolo del loro testo religioso, sepolto da Le Vaillant in un luogo segreto, si perde nel deserto dopo l'attacco.\nAi giorni nostri, Rudy Cafmeyer, ladro e contrabbandiere di preziosi manufatti storici, entra in un edificio di alta sicurezza e ruba un prezioso uovo Faberg\u00e9. Innesca un allarme nel processo ed \u00e8 costretto a combattere per uscire dall'edificio, non trovando nessuna macchina per incontrarlo perch\u00e9 il conducente della fuga, Yuri, \u00e8 stato costretto a lasciare la polizia. I suoi problemi si aggravano quando un potenziale acquirente tenta di rubare l'uovo e cade su di esso, distruggendolo.\nViene rivelato che il padre di Rudy \u00e8 archeologo e curatore del museo Oscar \"Ozzie\" Cafmeyer. Ozzie si reca in Israele alla ricerca di un segreto che ha scoperto e viene rapito mentre \u00e8 al telefono con Rudy, che si reca a Gerusalemme per salvarlo. Il professore di Ozzie, il professor Walt Finley, consegna a Rudy la chiave di una cassetta di sicurezza a Gerusalemme est prima di essere ucciso da aggressori sconosciuti. Rudy apre la cassetta di sicurezza e trova un'antica mappa che mostra una serie di tunnel e una stanza del tesoro sotto Gerusalemme.\nNel frattempo, un devoto contingente dei seguaci di Le Vaillant noto come Ordine continua a praticare i suoi insegnamenti pacifici in Israele . Uno dei discepoli, Ciro, entra in conflitto con il leader dell'Ordine, Pierre Gaudet, sulla retorica infiammatoria di Ciro riguardante un'imminente guerra santa . Cyrus fa uccidere Pierre Gaudet usando un'autobomba e assume il controllo dell'Ordine.\nIl capo della polizia israeliana Ben Ner vede l'arrivo di Rudy con ostilit\u00e0 e prende provvedimenti per far deportare Rudy, nominando il tenente Dalia Barr per assicurarsi che Rudy non fugga. Il tenente Barr accompagna Rudy in aereo ma Ben Ner chiama e chiede il loro ritorno, sostenendo che Rudy sta contrabbandando un artefatto. Il tenente Barr sa che Rudy \u00e8 stato perquisito e non \u00e8 in possesso di alcun artefatto, quindi sblocca le manette di Rudy e lo lascia scappare in una lotta finta, incontrandosi di nuovo dopo essere fuggito dall'aeroporto in un veicolo rubato da una rampa. Il tenente Barr rivela che una volta era discepola dell'Ordine ma che se n'\u00e8 andata quando aveva 18 anni. Insieme visitano Yuri, che traduce la mappa e spiega che porta al tesoro, ma i ladri entrano e rubano la mappa, sparando e uccidendo Yuri nel processo. Rudy ruba una moto e insegue il ladro che ha la mappa. Lo raggiunge e gli spara, facendo cadere il ladro sulla mappa, ma viene anche colpito e ferito.\nRudy si nasconde dalla polizia e viene trovato dal tenente Barr, che lo spinge a tornare in salute dal suo vecchio amico Avram, che \u00e8 ancora un membro dell'Ordine. Il tenente Barr consegna a Rudy i fogli lasciati da suo padre in cui Ozzie spiega di aver scoperto i manoscritti perduti dell'Ordine, persi dopo le Crociate, e che la nuova setta all'interno dell'Ordine non desidera che vengano rivelati perch\u00e9 mostrano la posizione di un mitico tesoro ebraico . Rudy lo mostra ad Avram, il quale insiste sul fatto che il \"tesoro\" \u00e8 semplicemente una metafora della saggezza degli antichi saggi e afferma che gli estranei non possono accedere alla sua posizione nel monastero dell'Ordine. Con l'aiuto di Avram Rudy e il tenente Barr si pongono come membri stranieri dell'Ordine in visita in pellegrinaggio per ottenere l'accesso al monastero durante una massiccia assemblea dei membri, ora guidata da Ciro.\nNelle catacombe Rudy trova i manoscritti rimanenti, il padre imprigionato e una grande bomba. Arriva Ben Ner e spiega a Rudy e al tenente Barr che si \u00e8 unito all'Ordine quando ha scoperto il tesoro. Cyrus arriva e costringe Ozzie a guidarlo attraverso i tunnel per far esplodere la bomba sotto il Monte del Tempio durante il Ramadan per massimizzare le perdite e fare martiri del tenente israeliano Barr e dell'americano Rudy Cafmeyer per scatenare la terza guerra mondiale . Rudy salva Avram dal cadere in una trappola prima che raggiungano una stanza carica di tesori vicino alla camera sotto il Pozzo delle Anime . Ben Ner tenta di ritardare la detonazione per raccogliere pi\u00f9 tesori, portando a uno stallo con i seguaci di Cyrus. Rudy e il tenente Barr sfruttano l'occasione per fuggire, ma Ozzy viene ferito e Avram viene ucciso. Il tenente Barr spara a Ben Ner e aiuta Ozzie a uscire dalle catacombe. Rudy cattura Cyrus nella stanza del tesoro e lo uccide con una delle spade trovate l\u00ec. Rudy sposta la bomba da sotto il Pozzo delle Anime e la fa cadere nella trappola. Ben Ner salta su Rudy ma prende solo la sua maglietta e la strappa mentre cade nella buca. Rudy corre via dalla buca mentre la bomba esplode. I fedeli sopra sentono l'esplosione ma continuano a pregare.\nRudy viene successivamente mostrato in visita all'ufficio di suo padre, che ha pubblicato un nuovo libro. Nell'ufficio Rudy trova un'antica mappa che secondo Ozzie mostra la posizione delle sette citt\u00e0 d'oro . Rudy prende la mappa e corre fuori dall'ufficio con Dalia. Il film termina con una raccolta di rapidi tagli d'azione.\nProduzione.\nCast.\nCharlton Heston, non accreditato, si limita a due scene di pochi minuti l'una. Nella prima, all'inizio del film, parla al telefono con il protagonista e lo informa del rapimento del padre, mentre nella seconda, dopo un lungo inseguimento in macchina (una Citro\u00ebn DS 20 del 1972 che non sfigura contro una Mercedes-Benz 190 E del 1989), viene ucciso da un colpo di pistola.\nRiprese.\nIl film \u00e8 stato girato nel dicembre 2000 a Sofia in Bulgaria e a Gerusalemme e Tel Aviv."}
{"id": "2964428", "revid": "174919", "url": "https://it.wikipedia.org/wiki?curid=2964428", "title": "Creolo haitiano", "text": ""}
{"id": "2964435", "revid": "83531", "url": "https://it.wikipedia.org/wiki?curid=2964435", "title": "DOC Castel del Monte", "text": "Il DOC Castel del Monte \u00e8 un vino della Puglia.\nLa Denominazione di Origine Controllata \"Castel del Monte\" deve il suo nome al celebre maniero fatto costruire da Federico II su un monte all'interno del Parco Nazionale dell'Alta Murgia, in territorio di Andria. Il vino \u00e8 molto versatile, pu\u00f2 essere consumato per accompagnare varie pietanze ed \u00e8 caratterizzato da una lunga lista di tipologie che devono il loro nome al tipo di vitigno utilizzato.\nLa produzione dei vini DOC Castel del Monte \u00e8 consentita solo nella provincia di Barletta-Andria-Trani e nella citt\u00e0 metropolitana di Bari."}
{"id": "2964437", "revid": "413500", "url": "https://it.wikipedia.org/wiki?curid=2964437", "title": "Primi gruppi cubani", "text": ""}
{"id": "2964443", "revid": "288300", "url": "https://it.wikipedia.org/wiki?curid=2964443", "title": "Pablo Larios Iwasaki", "text": ""}
{"id": "2964461", "revid": "287204", "url": "https://it.wikipedia.org/wiki?curid=2964461", "title": "Antonio Maria Barbieri", "text": ""}
{"id": "2964464", "revid": "1573940", "url": "https://it.wikipedia.org/wiki?curid=2964464", "title": "Manchild (serie televisiva)", "text": ""}
{"id": "2964466", "revid": "76963", "url": "https://it.wikipedia.org/wiki?curid=2964466", "title": "Sean Maher", "text": "Biografia.\nDiplomato alla Byram Hills High School, Maher si iscrive alla New York University dove nel 1997 consegue la laurea in drammaturgia, Sean \u00e8 meglio conosciuto per il ruolo di Simon Tam nella serie di fantascienza \"Firefly\".\nHa lavorato in diverse produzioni, tra cui \"Yerma\" e \"Into the Woods\". Sean ha interpretato il personaggio di Ryan Caulfield, un poliziotto novellino, nella serie TV \"Ryan Caulfield: Year One\". Nel 2000 \u00e8 stato uno dei personaggi principali della serie TV della Fox \"The $treet\", ed \u00e8 anche apparso nella serie televisiva \"Cinque in famiglia\" (nel ruolo di Adam Matthews) e \"\".\nMaher riprende il suo ruolo di \"Firefly\" nel film \"Serenity\" (2005). L'attore \u00e8 anche stato scritturato come nuovo capo interno di un ospedale nella nuova serie \"Halley's Comet\". \u00c8 apparso nel 2005 su Lifetime Television nel film \"The Dive From Clausen's Pier\" come nuovo interesse amoroso di Michelle Trachtenberg. \u00c8 anche apparso come Brian Piccolo nel remake del 2001 di \"La canzone di Brian\". Dopo essersi preso una breve pausa, Sean torna sugli schermi TV nel 2009 come guest star in \"Lifetime\", episodio pilota di \"Drop Dead Diva\", seguito nel 2010 come guest star nella seconda stagione di \"The Mentalist\" sulla CBS e nella prima stagione della Fox, \"Human Target\". Appare come guest star nella seconda stagione di \"Warehouse 13\". Nel 2011 interpreta un personaggio ricorrente nella serie televisiva \"The Playboy Club\".\nDichiaratamente omosessuale, Maher vive a Los Angeles con il compagno Paul e con i due figli adottati Sophia Rose (nata nel 2007) e Liam Xavier (nato nel 2010)."}
{"id": "2964477", "revid": "559568", "url": "https://it.wikipedia.org/wiki?curid=2964477", "title": "Blog fiction", "text": ""}
{"id": "2964481", "revid": "57342", "url": "https://it.wikipedia.org/wiki?curid=2964481", "title": "Toyomichi Kurita", "text": "Ha vinto l'Independent Spirit Award per la miglior fotografia nel 1986 per \"Stati di alterazione progressiva\" (\"Trouble in Mind\") ed \u00e8 stato candidato nel 1989 per \"Moderns\" (\"The Moderns\") e nel 1990 per \"Oltre la riserva\" (\"Powwow Highway\").\n\u00c8 collaboratore abituale di Tyler Perry."}
{"id": "2964486", "revid": "285333", "url": "https://it.wikipedia.org/wiki?curid=2964486", "title": "Bill Pope", "text": "Ha collaborato in quattro occasioni con Sam Raimi ed ha curato la fotografia della trilogia di Matrix dei fratelli Wachowski."}
{"id": "2964488", "revid": "123296496", "url": "https://it.wikipedia.org/wiki?curid=2964488", "title": "Star Wars Insider", "text": "Star Wars Insider \u00e8 la rivista ufficiale, in lingua inglese, relativa all'universo di \"Guerre stellari\". Nata nel 1987 come The Lucasfilm Fan Club e pubblicata trimestralmente per i primi 22 numeri dal fan club statunitense della saga e dalla Fantastic Media, nel 1994 cambi\u00f2 nome nell'attuale \"Star Wars Insider\", per poi cambiare diverse volte negli anni successivi sia editore che periodicit\u00e0.\nCaratteristiche.\nLa rivista contiene interviste ed anticipazioni esclusive, estratti dai fumetti, storie create dai fan, recensioni ed approfondimenti relativi all'universo narrativo di Guerre stellari. Una sezione della rivista, chiamata \"Bantha Tracks\" (ispirato ai Bantha, una delle creature che compaiono nei film), nome della newsletter del fan club attiva dal 1978 al 1987, raccoglie i disegni e i contributi grafici dei lettori.\nEditori.\nLa rivista ha cambiato diversi editori: nata inizialmente sotto l'ala del fan club ufficiale (che oggi fa riferimento all'area \"Star Wars Hyperspace\" del sito ufficiale della saga starwars.com) come \"The Lucasfilm Fan Club\", cambi\u00f2 nome in quello attuale nel 1994, nell'ambito della riorganizzazione del merchandising relativo al marchio, durante il periodo che porter\u00e0 alla riedizione della trilogia classica e successivamente alla produzione della nuova trilogia. Nel 2000 l'editore diviene la Wizards of the Coast, al tempo licenziataria anche di altri prodotti inerenti \"Guerre stellari\", tra cui il gioco di ruolo basato sul d20 System, lo stesso sistema di gioco della terza edizione di \"Dungeons &amp; Dragons\". Nel 2002 l'editore diviene la neofondata Paizo Publishing, che aveva acquisito dalla Wizards of the Coast anche i diritti per le riviste \"Dragon\" e \"Dungeon\". Nel 2004 l'editore diviene la IDG Entertainment e dal 2007 ad oggi \u00e8 la Titan Magazines (licenziataria anche delle riviste ufficiali relative ad altre famose serie televisive e film, come \"Star Trek\", \"Lost\" e \"Smallville\"), che la pubblica con frequenza mensile."}
{"id": "2964490", "revid": "110157", "url": "https://it.wikipedia.org/wiki?curid=2964490", "title": "Privol\u017eskij rajon (Oblast' di Samara)", "text": "Il Privol\u017eskij rajon () \u00e8 un rajon dell'Oblast' di Samara, nella Russia europea; il capoluogo \u00e8 Privol\u017e'e. Istituito nel 1930, ricopre una superficie di 1.379,3 chilometri quadrati ed ospita una popolazione di circa 24.000 abitanti."}
{"id": "2964491", "revid": "1305772", "url": "https://it.wikipedia.org/wiki?curid=2964491", "title": "Jurginskij rajon", "text": "Jurginskij rajon "}
{"id": "2964493", "revid": "767487", "url": "https://it.wikipedia.org/wiki?curid=2964493", "title": "Jurginskij rajon (Oblast' di Kemerovo)", "text": "Lo Jurginskij rajon \u00e8 un rajon dell'Oblast' di Kemerovo, nella Russia europea; il capoluogo \u00e8 Jurga. Istituito nel 1924, ricopre una superficie di 2.520 chilometri quadrati ed ospita una popolazione di circa 23.000 abitanti."}
{"id": "2964495", "revid": "57342", "url": "https://it.wikipedia.org/wiki?curid=2964495", "title": "Michael Ballhaus", "text": "Biografia.\nNel corso degli anni settanta ha lavorato regolarmente con Rainer Werner Fassbinder, realizzando con lui oltre una dozzina di film per il cinema e la televisione, tra i quali \"Le lacrime amare di Petra von Kant\" (1972) e \"Il matrimonio di Maria Braun\" (1979).\nA partire dagli anni ottanta si \u00e8 stabilito negli Stati Uniti, dove ha collaborato in modo particolare con Martin Scorsese (sei film in vent'anni, a partire da \"Fuori orario\" del 1985 fino a \"The Departed - Il bene e il male\" del 2006) e con Mike Nichols (quattro film, a partire da \"Una donna in carriera\" del 1988).\n\u00c8 stato candidato tre volte al Premio Oscar per la migliore fotografia, nel 1988 per \"Dentro la notizia\" (\"Broadcast News\"), nel 1990 per \"I favolosi Baker\" (\"The Fabulous Baker Boys\") e nel 2003 per \"Gangs of New York\".\n\u00c8 stato membro della giuria ufficiale del Festival di Cannes 1996 e della Mostra del cinema di Venezia 2003."}
{"id": "2964496", "revid": "110157", "url": "https://it.wikipedia.org/wiki?curid=2964496", "title": "Jurginskij rajon (Oblast' di Tjumen')", "text": "Lo Jurginskij rajon () \u00e8 un rajon dell'Oblast' di Tjumen', nella Russia asiatica; il capoluogo \u00e8 Jurginskoe. Istituito nel 1923, ricopre una superficie di 4409 chilometri quadrati ed ospita una popolazione di circa 12.000 abitanti."}
{"id": "2964498", "revid": "110157", "url": "https://it.wikipedia.org/wiki?curid=2964498", "title": "F\u00e9d\u00e9ration mondiale du jeu de dames", "text": "La F\u00e9d\u00e9ration mondiale du jeu de dames (FMJD) \u00e8 la federazione sportiva internazionale, membro di SportAccord, che governa lo sport della dama."}
{"id": "2964500", "revid": "1652635", "url": "https://it.wikipedia.org/wiki?curid=2964500", "title": "Bozzano (Massarosa)", "text": "Bozzano \u00e8 una frazione del comune di Massarosa, in provincia di Lucca.\nStoria.\nIl paese fu fondato in epoca altomedievale nei pressi del lago di Massaciuccoli, inizialmente sotto l'influenza della famiglia pisana degli Orlandi e poi trasformatosi in feudo degli Ubaldi, ramo cadetto della famiglia dei Cunimondinghi. La famiglia perse potere successivamente al XIII secolo e Bozzano si eresse in libero comune.\nInfrastrutture e trasporti.\nStazione ferroviaria.\nLa frazione \u00e8 servita dalla stazione ferroviaria di Massarosa-Bozzano, posta sulla linea Lucca-Viareggio.\nVia ciclopedonale.\nNel 2016 \u00e8 stata conclusa la nuova via ciclopedonale che collega Bozzano a Massarosa, nominata percorso dei fiori di loto.\nAttivit\u00e0 sportive.\nCalcio.\nLa principale squadra di calcio della frazione \u00e8 l\"'Unione Sportiva Bozzano\", fondata nel 1953 dalla famiglia di industriali locali Rontani. Gli oranges ebbero il loro periodo d'oro a cavallo tra la fine degli anni ottanta e l'inizio dei novanta, quando militavano nell'allora Interregionale (oggi serie D), arrivando anche a ridosso delle vincitrici del torneo. Dalla stagione 2014-2015 la societ\u00e0 ha assunto il nome di \"Sporting Bozzano\" e tutt'ora gioca in prima categoria.\nAttivit\u00e0 ricreative.\nBanda musicale.\nLa fondazione del Corpo Musicale \"G. Puccini\" risale al 1924, in un periodo nel quale quasi nessuno a Bozzano conosceva la musica, tanto \u00e8 vero che il maestro Mei proveniva dal vicino paese di Quiesa.\nL'attivit\u00e0 del Corpo Musicale and\u00f2 avanti negli anni, attraversando anche momenti di buon livello artistico, fino alla parentesi bellica, parentesi che segn\u00f2 un momento di crisi che dur\u00f2 all'incirca fino alla fine degli anni '40. Verso il 1948 infatti, l'esordio di nuovi giovani musicisti fece tornare la banda ai fasti di un tempo.\nVerso la fine degli anni '50 si ebbe la trasformazione nel complesso folkloristico \"I Cadetti di Bozzano\", ed alla banda diretta allora dal maestro Giulio Checchi si aggiunse un folto gruppo di strumentisti \"caratteristici\" introdotti e guidati da Mario Befanini. In quel periodo le trasferte in tutta Italia furono numerosissime e I Cadetti divennero addirittura complesso ufficiale di importanti manifestazioni di livello nazionale quali il Carnevale di Verona e la Fiera del Levante di Bari.\nCon l'inizio degli anni '70 la passione popolare verso i complessi caratteristici and\u00f2 diminuendo, si decise quindi di tornare alla banda tradizionale che tanto aveva dato al paese. Questa \"riconversione\" non fu facile e vide purtroppo la prematura scomparsa del maestro Checchi. Non si pu\u00f2 nascondere che per andare avanti fu necessario stringere i denti, ma la forza di volont\u00e0 fu premiata: istituita una nuova Scuola di Musica, la banda continu\u00f2, diretta dal maestro Giuseppe Angeli, ad esibirsi in concerto ed a sfilare per il paese e fuori in occasione di varie manifestazioni.\nDal 1997 il Corpo Musicale G.Puccini di Bozzano \u00e8 diretto dal Maestro Francesco Mauro ed attualmente conta circa 40 musicisti, tra cui occorre citare il Capobanda Samuele Lucchesi,colui che dorme sempre. Dal 2004 il Presidente \u00e8 Giancarlo Cerri, che insieme ai vari Consigli Direttivi succedutesi in questi anni e all'impareggiabile Direzione dei Corsi di Musica da parte della Prof.ssa Elena Benedetti, ha portato la Banda a rifiorire grazie anche al progetto \"Sar\u00e0banda\" iniziato nel 2008 in collaborazione con la Scuola Primaria Don Aldo Mei di Bozzano, che ha avvicinato tanti giovani e giovanissimi alla Banda e alla musica."}
{"id": "2964505", "revid": "114773697", "url": "https://it.wikipedia.org/wiki?curid=2964505", "title": "Equazione personale", "text": "L'equazione personale, nella scienza del XIX e dell'inizio del XX secolo, \u00e8 la correzione sistematica a cui devono essere sottoposte le osservazioni e le misure ottenute da un singolo osservatore, derivanti dalle distorsioni sistematiche caratteristiche di questi.\nStoria.\nL'equazione personale fu teorizzata dall'astronomo tedesco Friedrich Wilhelm Bessel (1784-1846) il quale not\u00f2 notevoli discordanze fra le relazioni degli astronomi nelle osservazioni meridiane, allorch\u00e9 si trattava di bisecare l'immagine di una stella con il filo di un micrometro: alcuni osservatori tendevano a riportare sistematicamente la bisecazione prima che si verificasse, altri dopo. \nIl rilievo di Bessel rese gli astronomi sempre pi\u00f9 diffidenti sull'affidabilit\u00e0 dei dati ottenuti dagli altri astronomi e dai loro assistenti, e si dette inizio allo studio di procedimenti sistematici per tentare la rimozione, o quanto meno la riduzione, degli effetti della distorsione. Fra le proposte: il ricorso all'automazione, in accordo alla presunta oggettivit\u00e0 delle macchine; la formazione professionale degli osservatori per cercare di evitare alcune note cause di errore (per esempio, la mancanza di sonno); il ricorso a strumenti che consentivano a pi\u00f9 osservatori di fare la stessa osservazione nello stesso tempo; la registrazione di dati ridondanti; il ricorso a tecniche quali il metodo dei minimi quadrati per estrapolare i valori pi\u00f9 probabili; la quantificazione delle equazioni personali dei singoli osservatori allo scopo di sottrarre gli scostamenti sistematici dal valore atteso.\nQuesti problemi vennero infine rilevati in psicologia, in medicina e nelle scienze sociali. Nel caso della sociologia, afferma Ferrarotti:"}
{"id": "2964506", "revid": "110157", "url": "https://it.wikipedia.org/wiki?curid=2964506", "title": "International Dragon Boat Federation", "text": "La International Dragon Boat Federation (IDBF) \u00e8 la federazione sportiva internazionale, membro di SportAccord, che governa lo sport del dragonboat."}
{"id": "2964507", "revid": "809415", "url": "https://it.wikipedia.org/wiki?curid=2964507", "title": "Brian J. Smith", "text": "Biografia.\nBrian Jacob Smith nasce ad Allen, nel Texas. Dopo gli studi presso il \"Quad C Theatre\" del Collin Community College a Plano, in Texas, Smith si laurea alla Juilliard School Drama Division di New York.\nNel 2005 interpreta Trey, un uomo gay di fronte all'intolleranza del figlio di un predicatore fondamentalista, in \"Hate Crime\", un film indipendente presentato a diversi festival di cinema a tematica omosessuale in giro negli Stati Uniti. Smith ha anche interpretato ruoli nei film indipendenti \"Red Hook\" e \"The War Boys\". Nel 2008 ha recitato a Broadway nella commedia \"Come Back, Little Sheba\" nel ruolo di Turk.\nSmith \u00e8 conosciuto principalmente come il tenente Matthew Scott, un ruolo da protagonista nella serie televisiva del 2009 \"Stargate Universe\".\nDal 2015 al 2018 \u00e8 stato uno dei protagonisti della serie Netflix \"Sense8\", dove ha interpretato il ruolo di un poliziotto di Chicago, Will Gorski\nNel 2021 interpreta Berg nel quarto capitolo di Matrix, \"Matrix Resurrections\".\nVita privata.\nIl 16 novembre 2019 l'attore fa coming out, dichiarando la sua omosessualit\u00e0 attraverso le pagine di Attitude Magazine."}
{"id": "2964508", "revid": "196390", "url": "https://it.wikipedia.org/wiki?curid=2964508", "title": "Proc Natl Acad Sci U S A", "text": ""}
{"id": "2964509", "revid": "887364", "url": "https://it.wikipedia.org/wiki?curid=2964509", "title": "Principe d'Acaia", "text": ""}
{"id": "2964512", "revid": "106463244", "url": "https://it.wikipedia.org/wiki?curid=2964512", "title": "Certificato di prevenzione incendi", "text": "Il certificato di prevenzione incendi (CPI) \u00e8 un attestato che certifica il rispetto della normativa prevenzione incendi, ossia certifica la sussistenza dei requisiti di sicurezza antincendio.\nIl certificato \u00e8 rilasciato dal comando provinciale dei vigili del fuoco. Il CPI certifica quindi che la situazione \u00e8 stata trovata dai vigili del fuoco conforme alle norme antincendio. \u00c8 intestato al responsabile dell'attivit\u00e0 ed ha validit\u00e0 5 anni, al termine dei quali, necessita di essere rinnovato.\nElenco attivit\u00e0 soggette al certificato.\nL'elenco delle attivit\u00e0 soggette al certificato \u00e8 contenuto nell'Allegato 1 al DPR 151/2011\", concernente l'elenco delle attivit\u00e0 soggette alle visite e ai controlli di prevenzione incendi \".\nIl 22 settembre 2011 sulla G.U. \u00e8 stato pubblicato il DPR 1\u00ba agosto 2011, n. 151, riguardante il regolamento per la disciplina dei procedimenti relativi alla prevenzione incendi.\nNon sempre come titolare di attivit\u00e0 si \u00e8 a conoscenza dell'obbligo di doversi adeguare alle normative antincendio. Questo \u00e8 dovuto al fatto che solo in determinate condizioni \u00e8 obbligatorio (es: oltre determinate superfici, n\u00b0 di addetti o quantitativi di materiale combustibile). L'analisi \u00e8 sempre necessario farla eseguire da un tecnico specializzato in Prevenzione incendi e Progettazione antincendio. Esistono anche dei servizi gratuiti online di valutazione di assoggettabilit\u00e0 della propria attivit\u00e0, eseguiti direttamente da professionisti antincendio.\nTipologie di attivit\u00e0.\nLe attivit\u00e0 soggette alla prevenzione incendi vengono divise in 3 categorie - A, B, C - in base alla semplicit\u00e0 della struttura. Ad esempio il punto 41 teatri e studi per le riprese cinematografiche e televisive, Nel punto A ci sono i teatri con non pi\u00f9 di 25 persone, nel B tra i 26 e i 100, nel C oltre i 100. Si ipotizza che i teatri che tengono 25 posti siano piccoli e quindi semplici da progettare.\nLa differenza tra le tipologie genera iter burocratici diversi:\nCategoria A: i vigili del fuoco non valutano preventivamente i progetti\nCategoria B e C: Gli enti ed i privati responsabili delle attivit\u00e0, sono tenuti a richiedere al Comando l'esame dei progetti\ndi nuovi impianti o costruzioni nonch\u00e9 dei progetti di modifiche da apportare a quelli esistenti, che comportino un aggravio delle preesistenti condizioni di sicurezza antincendio.\nSuccessivamente si pu\u00f2 iniziare l'attivit\u00e0 presentando al Comando, prima dell'esercizio dell'attivit\u00e0, la segnalazione certificata di inizio attivit\u00e0, corredata dalla documentazione prevista dal decreto\ncategoria A e B, il Comando, entro sessanta giorni, effettua controlli.\nI controlli sono disposti anche con metodo a campione o in base a programmi settoriali, per categorie di attivit\u00e0 o nelle situazioni di potenziale pericolo comunque segnalate o rilevate.\nIl Comando, a richiesta dell'interessato, in caso di esito positivo, rilascia copia del verbale della visita tecnica, e non pi\u00f9 il certificato\ncategoria C, il Comando, entro sessanta giorni, effettua controlli.\nEntro quindici giorni dalla data di effettuazione delle visite tecniche, in caso di esito positivo, il Comando rilascia il certificato di\nprevenzione incendi.\nEdifici di civile abitazione.\n\u00c8 richiesto il CPI (attivit\u00e0 77 tabella D.P.R 151/11) per edifici destinati a civile abitazione con altezza dal punto di vista antincendio superiore a 24 metri. L'altezza antincendio \u00e8 la distanza dalla quota di terra alla quota della soglia della finestra dell'ultimo piano abitabile/agibile. Inoltre negli edifici civili \u00e8 possibile che sia soggetta l'autorimessa se di superficie superiore a 300 m\u00b2 (attivit\u00e0 75 tabella D.P.R. n. 151/2011) e la centrale termica se superiore a 116 kW (attivit\u00e0 74 tabella D.P.R. n. 151/11).\nUna caldaia se possiede una potenza al focolare minore di 35 kW, non \u00e8 soggetta ai controlli periodici da parte dei vigili del fuoco e non \u00e8 nemmeno soggetta a controlli da parte di I.N.A.I.L. (ex I.S.P.E.S.L.) e A.U.S.L.\nCollegamenti esterni.\n\"Norme di Prevenzione Incendi, su Comando provinciale Vigili del Fuoco Ascoli Piceno, dott. ing. Mauro Malizia\""}
{"id": "2964514", "revid": "609169", "url": "https://it.wikipedia.org/wiki?curid=2964514", "title": "Thiel", "text": ""}
{"id": "2964519", "revid": "32304406", "url": "https://it.wikipedia.org/wiki?curid=2964519", "title": "Live Radio City Music Hall", "text": ""}
{"id": "2964524", "revid": "1776051", "url": "https://it.wikipedia.org/wiki?curid=2964524", "title": "Bible Black (singolo)", "text": "Bible Black (\"Bibbia Nera\") \u00e8 una canzone della band heavy metal Heaven &amp; Hell. \u00c8 stato pubblicato come singolo nel 2009 ed inclusa nel loro album \"The Devil You Know\".\n\u00c8 stato inoltre pubblicato anche un videoclip interamente animato, che comprende la band per brevi tratti e solamente di ombra per giunta.\nVideoclip.\nIl protagonista del video \u00e8 un piccolo angelo,che non si trova inserito nel Paradiso, e per caso trova un libro rilegato in pelle nera, sulla cui copertina vi \u00e8 la figura di un demone:la Bibbia Nera (\"Bible Black\"). Non appena la apre viene spedito all'Inferno,dove perde le ali e passa da Bianco a Nero.\nAll'Inferno si trova sotto una grande torre,e,spinto dai demoni, rappresentati dalle figure dei Heaven &amp; Hell stessi, inizia a scalarla.\nArrivato finalmente in cima, innalza il libro verso lo spiraglio per il Paradiso in cielo, e inizia a fluttuare verso quello,ma quasi arrivato, il varco si chiude, e il piccolo angelo, rimasto a mezz'aria,si trasforma in un diavolo,lo stesso sulla copertina del libro, e viene acclamato dai demoni della torre, dalle anime dannate e dalle gigantesche figure degli Heaven &amp; Hell."}
{"id": "2964527", "revid": "1842072", "url": "https://it.wikipedia.org/wiki?curid=2964527", "title": "Assegno di mantenimento", "text": ""}
{"id": "2964529", "revid": "486946", "url": "https://it.wikipedia.org/wiki?curid=2964529", "title": "Obbligazione alimentare", "text": ""}
{"id": "2964530", "revid": "767487", "url": "https://it.wikipedia.org/wiki?curid=2964530", "title": "Sciadophyton", "text": "Lo sciadofito (gen. Sciadophyton) \u00e8 una pianta estinta, vissuta nel Devoniano inferiore (circa 390 milioni di anni fa), i cui resti fossili sono stati ritrovati in Europa, in particolare nel giacimento di Rhynie Chert (Scozia).\nDescrizione.\nRispetto agli altri fossili di piante del Devoniano inferiore, quelli di \"Sciadophyton\" sono decisamente curiosi: sembra essere presente una sorta di zona centrale, dalla quale si dipartivano numerosi \"rami\", alcuni biforcuti e altri no, a formare una rosetta. I rami terminavano in una struttura simile a una coppa, ed \u00e8 per questo che \"Sciadophyton\" \u00e8 stato interpretato come il gametofito di una pianta. Queste coppe portavano anteridi e archegoni (organi sessuali maschili e femminili). Non \u00e8 chiaro se la struttura centrale fosse un tallo (uno sporofito?), o solo un \"fusto\" centrale o ancora un sistema di radici. Un'altra ipotesi vede \"Sciadophyton\" costituito da un singolo \"ramo\", e la supposta \"rosetta\" altro non sarebbe che un gruppo di piante indipendenti strettamente unite fra loro.\nCiclo vitale.\nLo sciadofito, se considerato un gametofito dai molti rami, doveva produrre molti pi\u00f9 gametangi rispetto alle altre piante conosciute nel Rhynie Chert. Secondo Schweitzer (1990) il ciclo vitale di queste piante primitive era il seguente: la germinazione di spore produceva un tallo gametofitico composto da rami dicotomici; questi rami erano probabilmente fotosintetici e contenevano tessuto vascolare. Mano a mano che lo sviluppo procedeva, alcuni degli assi \"ramosi\" crescevano ritti fino a diventare gametofori terminanti in strutture a forma di coppa (come \"Sciadophyton\"). La fertilizzazione iniziava la produzione di sporofiti del tipo \"Zosterophyllum\"; quando questi sporofiti maturavano producevano rami eretti con sporangi."}
{"id": "2964541", "revid": "3732", "url": "https://it.wikipedia.org/wiki?curid=2964541", "title": "San Panteno", "text": ""}
{"id": "2964544", "revid": "124212902", "url": "https://it.wikipedia.org/wiki?curid=2964544", "title": "Erin Pizzey", "text": "Il Chiswick Women's Aid.\nErin Pizzey ha iniziato la sua attivit\u00e0 a Belmont Terrace, Chiswick, Londra ovest, dove ha fondato nel 1971, il \"Chiswick Women's Aid\", uno dei primi rifugi per donne vittime di violenza domestica (che successivamente si \u00e8 diviso in due strutture distinte: \"Refuge\" e \"Women's Aid Federation of England\" il cui lavoro procede senza il contributo della Pizzey).\nLe prime attivit\u00e0 di Pizzey, quelle che riguardavano in particolare la denuncia delle violenze subite dalle donne, furono encomiate nel 1975 da Jack Ashley, rappresentante del Partito Laburista, in un discorso in parlamento. Ashley dichiar\u00f2 infatti, in quel periodo, in ordine al lavoro portato avanti da Erin Pizzey:\n\u00ab\"Il lavoro della signora Pizzey \u00e8 stato un lavoro pionieristico di prim'ordine. Lei, per prima, ha riconosciuto il problema, per prima ha riconosciuto la gravit\u00e0 della situazione e per prima ha fatto qualcosa di concreto, creando il centro di aiuto di Chiswick. Il risultato di questo magnifico lavoro pionieristico \u00e8 che l'intera nazione, ora, si rende conto dell'importanza del problema\"\u00bb.\nLa posizione personale di Pizzey sul femminismo e sulla violenza domestica.\nPizzey, negli anni successivi, adott\u00f2 posizioni apertamente antifemministe. In un articolo pubblicato nel 2007, partendo da riflessioni sulla sua infanzia e da esperienze avute nei primi tempi della sua attivit\u00e0, ha maturato la convinzione che molte donne, all'interno delle mura domestiche subivano effettivamente violenza, assieme ai loro figli, a causa degli uomini. Tuttavia si \u00e8 convinta che alcune donne non raccontavano la verit\u00e0. Inoltre, citando un episodio particolare, ha ipotizzato che il suo movimento contro la violenza domestica veniva sfruttato e utilizzato da femministe pi\u00f9 radicali e militanti per accusare e demonizzare gli uomini, non solo nel Regno Unito ma anche a livello internazionale. Pizzey ha sostenuto che, negli anni successivi a quell'episodio, la richiesta di aiuto da parte di donne vittime di violenze domestiche sia cresciuta sottolineando che l'associazione femminista denominata Women's Aid Federation of England, ha iniziato a gestire un budget di milioni di sterline all'anno, finanziato da varie fonti, principalmente dallo Stato..\nIn una intervista del 2009, tornando sull'argomento a partire dai propri traumi infantili, Erin Pizzey ha specificato ancora pi\u00f9 dettagliatamente come gli abusi subiti da parte da entrambi i genitori ed in particolare quelli psicologici da parte della madre abbiano influenzato la sua visione delle donne chiarendo definitivamente di non aver mai fatto parte del movimento femminista, anzi di aver sempre pensato che il femminismo mirasse a distruggere le famiglie.\nPizzey sostiene che sia lei che il suo lavoro sarebbero stati oggetto di minacce da parte di militanti femministe e boicottaggi a causa delle conclusioni cui \u00e8 giunta durante gli anni da attivista nel campo delle violenze domestiche.\nPizzey asserisce di aver lasciato l'Inghilterra per l'America in seguito a minacce di morte contro lei, i suoi figli e i suoi nipoti nonch\u00e9 per l'uccisione del suo cane: atti che ella attribuisce ad attiviste femministe.\nPizzey critica in modo veemente il movimento femminista sostenendo che l'intento \u00e8 quello di demonizzare gli uomini:\nPizzey afferm\u00f2 di essersi convinta che la maggior parte delle violenze domestiche hanno carattere di reciprocit\u00e0, con abusi da parte di entrambi i partner in misura abbastanza simile. Tale conclusione, afferm\u00f2 Pizzey, si basava sui colloqui avuti con le donne che arrivavano nel rifugio; alcune di esse, secondo questi resoconti, erano altrettanto o, addirittura, pi\u00f9 violente dei loro mariti.\nNel suo \"Studio comparativo delle donne picchiate e donne inclini alla violenza\", Pizzey distingue fra le \"vere donne picchiate\" e le \"donne inclini alla violenza\": le prime vengono definite come \"vittime involontarie ed innocenti della violenza del partner\" e le seconde come \"involontarie vittime della loro propria violenza\". Lo studio sostiene che il 62% delle donne analizzate erano pi\u00f9 accuratamente descritte come \"inclini alla violenza\".\nNel suo libro \"Prone to violence\", Pizzey ha proposto la teoria secondo la quale molte delle donne che avevano trovato rifugio nella sua struttura avessero una personalit\u00e0 che le spingeva a cercare rapporti violenti, suggerendo che alti livelli di ormoni e sostanze neurochimiche associate a traumi infantili, porti, tali donne, ad essere (da adulte) ripetutamente coinvolte in dissidi violenti con i partner per cercare di simulare l'impatto emozionale delle loro esperienze infantili, nonostante le conseguenze fisiche, emozionali, legali e finanziarie. Il libro contiene numerose storie di famiglie descritte in quest'ottica, nonch\u00e9 una dissertazione sul perch\u00e9 l'approccio della moderna sia secondo lei inefficace.\nLa causa per diffamazione.\nNel 2009 Pizzey ottenne un successo legale nei confronti dell'editore Macmillan, citato per diffamazione in riferimento ai contenuti del libro \"Storia della moderna Gran Bretagna\" (A History of Modern Britain) di Andrew Marr. La pubblicazione ha sostenuto il falso scrivendo che un tempo Pizzey aveva fatto parte del gruppo militante Angry Brigade, coinvolta in alcuni attentati dinamitardi negli anni 1970. L'editore ha dovuto distruggere la versione incriminata del libro e ripubblicarlo dopo aver rimosso l'errore.\nIl riferimento al Angry Brigade era stato fatto nel 2001, in un'intervista con \"The Guardian\". Questa intervista afferma che lei \u00e8 stata \"buttata fuori\" dal movimento femminista, dopo la minaccia da parte sua di informare la polizia su un attentato organizzato dalla Angry Brigade contro il Negozio di abbigliamento Biba; \"..dissi che se si proseguiva con questo - stavano discutendo di far esplodere il Biba sarei andata a chiamare la polizia, perch\u00e9 io davvero non credo in questi metodi..\"\nWhite Ribbon Copycat.\nNel 2014 l'organizzazione antifemminista \"A Voice for Men\" ha lanciato il sito di propriet\u00e0 di Erin Pizzey \"whiteribbon.org\" adottando la grafica e il linguaggio della Campagna del Fiocco Bianco. Accusato di \"dirottamento\" rispetto alla Campagna del Fiocco Bianco, il sito \u00e8 stato duramente criticato da Todd Minerson, direttore esecutivo della Campagna del Fiocco Bianco, che lo ha descritto come \"una campagna copycat per veicolare le proprie opinioni arcaiche e smentite circa le realt\u00e0 della violenza di genere\". Il sito riportava l'affermazione che la violenza domestica \u00e8 perpetrata allo stesso modo da uomini e donne e faceva \"propaganda anti-femminista\". In seguito a tali denunce il sito ha cambiato grafica e dominio, pur rimanendo di propriet\u00e0 di Erin Pizzey e gestita da \"A Voice for Men\"."}
{"id": "2964546", "revid": "179980", "url": "https://it.wikipedia.org/wiki?curid=2964546", "title": "Cortulu\u00e1", "text": ""}
{"id": "2964559", "revid": "34119", "url": "https://it.wikipedia.org/wiki?curid=2964559", "title": "Giuseppe Montana", "text": ""}
{"id": "2964566", "revid": "709565", "url": "https://it.wikipedia.org/wiki?curid=2964566", "title": "Vibe (personaggio)", "text": "Vibe \u00e8 un personaggio dei fumetti, un supereroe della DC Comics. Comparve per la prima volta in \"Justice League of America Annual\" n. 2 (novembre 1984), e fu creato da Gerry Conway e Chuck Patton.\nBiografia del personaggio.\nPaco Ramone.\nLa carriera di Paco Ramone o Francisco \"Cisco\" Ramone come Vibe cominci\u00f2 poco dopo che Aquaman sciolse la prima Justice League. Quando il giovane Paco sent\u00ec che la nuova Justice League si stava formando nel suo quartiere di Detroit, decise di rinunciare alla sua posizione di leader di una gang di strada locale, Los Lobos, ed unirsi alla League. Ci\u00f2 che rese Ramone un membro ideale fu la sua abilit\u00e0 metaumana di emettere onde shock potentemente vibranti.\nLa presenza di Vibe nella squadra fece s\u00ec che Aquaman e Martian Manhunter avessero dei forti dubbi sulla nuova formazione, in particolare dopo che la League fu coinvolta in una lotta con una gang rivale. Tuttavia, Vibe prov\u00f2 il suo coraggio durante la battaglia della League contro la Cadre, Anton Allegro, e Amazo. Rimase con la JLA fino al crossover della \"Crisi sulle Terre infinite\", quando i suoi poteri giocarono un ruolo importante nella sconfitta di Despero.\nDurante l'assalto di Darkseid alla Terra durante la miniserie \"Legends\", la Justice League of America si sciolse e Paco lasci\u00f2 la squadra alla ricerca del familiare conforto delle strade. Poco dopo, fu attaccato dagli androidi del Professor Ivo, e divenne il primo Leaguer ad essere ucciso in servizio. Martian Manhunter port\u00f2 il suo corpo al santuario della League su una montagna, dove Vibe fu messo a giacere in una camera criogenica. Tuttavia, il corpo di Paco fu resuscitato due volte da alcuni criminali.\nTrinity.\nNella recente maxiserie \"Trinity\", la realt\u00e0 fu alterata, e un Paco vivo e in buona salute \u00e8 un membro de La League, una versione underground della Justice League. Tuttavia, poco dopo il ritorno di Superman, di Batman e di Wonder Woman, la sua testa venne disintegrata da un raggio d'energia, che lo uccise di nuovo.\nArmando Ramone.\nUno dei fratelli pi\u00f9 piccoli di Vibe, Armando, svilupp\u00f2 dei poteri simili a quelli di Paco, e si un\u00ec alla squadra di eroi di Booster Gold, i Conglomerati, usando il nome in codice di Reverb e successivamente di Hardline. Ora possiede un locale da ballo di nome Reverb nella sezione di Little Tachyon di Old Town Metropolis.\nBlackest Night.\nNel numero di \"Justice League of America\" collegato al crossover \"La notte pi\u00f9 profonda\", Vibe fu un membro rianimato del Corpo delle Lanterne Nere, resuscitando dalla sua tomba nella Sala della Giustizia. Insieme alla Lanterna Nera Acciaio, Vibe attacc\u00f2 i suoi vecchi compagni di squadra, Gypsy e Vixen, finch\u00e9 non venne distrutto dal Dottor Light corrente.\nNew 52.\nNella serie New 52 si cerc\u00f2 di stabilire Vibe come supereroe pi\u00f9 potente. Le origini di questa serie furono che dopo l'assalto di Darkseid alla Terra Paco venne a contatto con un Boom-Dotto che riscrisse il suo DNA dandogli la capacit\u00e0 di vibrare come quest'ultimo. Amanda Waller affermo che Vibe era uno dei meta-umani pi\u00f9 potenti per la capacit\u00e0 di distruggere qualsiasi cosa e di rilevare qualsiasi minaccia.\nPoteri e abilit\u00e0.\nVibe ha la capacit\u00e0 di creare e controllare le vibrazioni e siccome l'universo \u00e8 composto da particelle che vibrano, \u00e8 capace di distruggerlo completamente. Stessa cosa vale per le persone (perch\u00e9 sono composte da molecole che vibrano). Ha anche la capacit\u00e0 di intercettare una minaccia avvertendo le vibrazioni della persona che la provoca. Vibe pu\u00f2 controllare anche le sue stesse vibrazioni e facendo vibrare se stesso a varie frequenze pu\u00f2 viaggiare sia nelle varie dimensioni che nel tempo.\nAltre versioni.\nVibe ebbe un ruolo rilevante nel fumetto dedicato alla serie animata \"Justice League Unlimited\", dove ferm\u00f2 il piano del Dottor Sivana di ricostruire Mister Atom."}
{"id": "2964567", "revid": "339392", "url": "https://it.wikipedia.org/wiki?curid=2964567", "title": "Porticello", "text": ""}
{"id": "2964568", "revid": "729019", "url": "https://it.wikipedia.org/wiki?curid=2964568", "title": "Volo Air India Express 812", "text": "Il 22 maggio 2010, intorno alle 06:30 ore locali, il volo 812 dell'Air India Express, operato da un Boeing 737-800, registrazione VT-AXV, programmato dall'aeroporto Internazionale di Dubai all'aeroporto Internazionale di Mangalore in India usc\u00ec di pista durante l'atterraggio cadendo in un avvallamento dove si incendi\u00f2. A bordo del velivolo vi erano 160 passeggeri e 6 membri dell'equipaggio; i superstiti furono solamente otto.\nCon 158 morti, questo incidente \u00e8 al gennaio 2018 il terzo peggior incidente avvenuto in India,\ndopo la collisione aerea di Charkhi Dadri che uccise 349 persone, e il disastro del volo 855 dell'Air India nel quale morirono 213 persone. Risulta essere il primo grave incidente dell'aviazione indiana dallo schianto del volo 7412 dell'Alliance Air a Patna. Allora, era l'incidente con pi\u00f9 morti su un velivolo 737 prima del volo Lion air 610 e l'ottava perdita dello scafo Boeing 737-800. Questo \u00e8 il secondo incidente all'aeroporto di Mangalore in cui un aereo ha oltrepassato i confini della pista precipitando nella vallata sottostante: era accaduto ad un volo nel 1981, senza per\u00f2 provocare vittime. Questo l'incidente con pi\u00f9 morti dell'aviazione nel 2010 e il secondo del 2010 che coinvolse un 737-800.\nL'aereo.\nL'aereo coinvolto era un Boeing 737-800, con codice di registrazione VT-AXV e numero di serie 36333, numero di linea 2481. L'aereo effettu\u00f2 il primo volo il 20 dicembre 2007 durante il test Boeing registrato N1787B ed era stato consegnato all'aerolinea il 18 gennaio 2008.\nL'incidente.\nL'aereo era decollato alle 01:35 locali dall'aeroporto Internazionale di Dubai verso l'aeroporto Internazionale di Mangalore. L'aeroporto, situato su di una collina, \u00e8 uno dei sette aeroporti indiani definiti \"critici\" da parte della Direzione Generale dell'Aviazione civile (DGCA); ci\u00f2 impone che soltanto il capitano (e non il primo ufficiale) possa pilotare l'aereo durante i decolli e gli atterraggi.\nL'aeroporto \u00e8 uno dei tre in India che ha una pista a ripiano (gli altri sono Kozhikode e il Lengpui) che richiede un avvicinamento durante l'atterraggio molto preciso. Alle 06:30 locali (), dopo aver toccato la pista numero 06/24 (lunga 8.033 piedi o 2.448\u00a0m), l'aereo oltrepass\u00f2 la soglia della pista e cadde in un avvallamento alla fine di essa. Il ministro dell'aviazione civile indiana, Praful Patel, disse che l'aereo stava eseguendo un avvicinamento ILS (Instrument Landing System) per l'atterraggio sulla nuova pista, che era stata ultimata nel 2006. Il pilota rifer\u00ec all'ATC (controllo del traffico aereo) che si era \"sintonizzato\" sull'avvicinamento ILS a circa 15\u00a0km dall'arrivo, l'autorizzazione ad atterrare era stata concessa a 7\u00a0km dall'atterraggio.\nIl velivolo concluse l'avvicinamento ILS alla pista 24, tocc\u00f2 l'asfalto dopo aver oltrepassato leggermente la zona di atterraggio, percorse l'intera pista, solc\u00f2 un tratto di sabbia lungo 90 metri, urt\u00f2 con l'ala destra la base di cemento dell'antenna del localizzatore ILS, quindi precipit\u00f2 in un avvallamento all'interno di una foresta fermandosi 200\u2013300 metri oltre la cima del precipizio.\nSecondo le ricostruzioni, le cause dell'incidente sono dovute all'eccessiva sonnolenza riportata dei piloti.\nL'impatto divelse la parte inferiore della fusoliera permettendo a otto passeggeri di fuggire dall'aereo. Un'emittente televisiva mostr\u00f2 i rottami dello scafo in fiamme subito dopo lo schianto. Il ministro dichiar\u00f2 anche che le condizioni atmosferiche erano normali con una visibilit\u00e0 di 6\u00a0km, il vento era calmo e non c'erano precipitazioni al momento dello schianto, infatti cominci\u00f2 a piovere solo dopo il disastro. Le prime testimonianze dei superstiti suggerirono lo scoppio di una gomma e una tentata ma invano riattaccata.\nLe vittime.\nRimase ucciso l'intero equipaggio, che comprendeva due membri di condotta e quattro assistenti di volo, tra di loro il Capitano Zlatko Glu\u0161ica e il primo ufficiale H.S. Ahluwalia. Glu\u0161ica, di nazionalit\u00e0 anglo-serba, poteva vantare oltre 10.000 ore di volo e pi\u00f9 di 7.500 ore di esperienza al comando; mentre Ahluwalia (un ex impiegato della Jet Airways approd\u00f2 all'Air India nell'aprile 2009. Entrambi i piloti risiedevano a Mangalore.\nOltre ai sei membri dell'equipaggio, un totale di 160 passeggeri erano a bordo su quel volo. C'erano 169 nominativi sulla lista originale dei passeggeri ma nove non erano a bordo. Tutti i corpi vennero ritrovati tra i rottami. La maggior parte delle vittime si suppose che provenissero dai distretti di Kasaragod e Kannur in Kerala. Il Ministro dell'Interno della Karnataka V. S. Acharya afferm\u00f2 che inizialmente erano otto le persone ritenute superstiti, malgrado una persona mor\u00ec a causa dei traumi riportati, ci\u00f2 fu comunque smentito da un portavoce della compagnia indiana che ribad\u00ec che i superstiti recuperati fossero tutti vivi. Questa confusione fu dovuta al fatto che i vigili del fuoco soccorsero una ragazzina che mor\u00ec durante il tragitto verso l'ospedale. Il dirigente dell'aeroporto di Mangalore, Peter Abrahim conferm\u00f2 che ci furono difficolt\u00e0 a raggiungere l'aereo.\nLa compagnia aerea ha rilasciato dopo poche ore dall'incidente una lista completa dei passeggeri e dei sopravvissuti.\nLe indagini.\nLe prime indagini rivelarono che l'aereo tocc\u00f2 la pista circa 2.000 piedi (610\u00a0m) oltre il punto in cui solitamente gli aerei effettuano l'atterraggio\nSecondo le trascrizioni audio ottenute dall'ATC, il comandante Glu\u0161ica cominci\u00f2 l'atterraggio ma improvvisamente abort\u00ec la manovra. Le manette furono rinvenute in posizione avanzata, suggerendo che il pilota aveva rinunciato ad atterrare e che tent\u00f2 di riprendere quota. Secondo alcune fonti anonime, il co-pilota Ahluwalia sugger\u00ec pi\u00f9 volte al comandante di effettuare un go-around e che ci\u00f2 avvenne alla quota di 800 piedi (240\u00a0m), ben prima che il comandante decidesse di interrompere l'atterraggio.\nIl Cockpit Voice Recorder (CVR) fu ritrovato il 23 maggio, mentre il Flight Data Recorder (FDR) due giorni dopo. I registratori vennero inviati per essere analizzati dapprima a New Delhi al Directorate General of Civil Aviation (DGCA) e successivamente negli Stati Uniti al National Transportation Safety Board (NTSB).\nIl 3 giugno 2010 il governo indiano nomin\u00f2 il Maresciallo dell'Aria Bhushan Nilkanth Gokhale a capo di una squadra di indagine incaricata di esaminare il disastro aereo.. I primi passi compiuti furono quelli di analizzare il luogo dell'incidente e di interrogare i superstiti.\nIl 17 agosto 2010 la squadra di indagine cominci\u00f2 ad interrogare gli altri testimoni dell'incidente, fra cui i funzionari aeroportuali; questi ultimi dissero che l'aereo si era avvicinato ad una quota pi\u00f9 alta del solito e che aveva toccato terra oltre il punto normalmente utilizzato. Il capo dei vigili del fuoco testimoni\u00f2 che i soccorsi impiegarono quattro minuti per raggiungere l'aereo in quanto la strada che percorreva il perimetro aeroportuale era stretta ed accidentata; successivamente vennero analizzate le comunicazioni con la torre di controllo che evindenziarono come il co-pilota avesse pi\u00f9 volte suggerito di effettuare un \"go-around\". I medici che condussero le autopsie sui corpi recuperati dissero che la maggior parte delle vittime era morta a causa delle ustioni. I funzionari di Air India dichiararono che sia le manette che le leve di comando degli inversori di spinta erano posizionate in avanti, ci\u00f2 poteva indicare che il pilota stesse tentando un \"go-around\".\nL'8 settembre 2010 vennero diffusi i dati ricavati dalle scatole nere. L'analisi del CVR rivel\u00f2 che uno dei piloti aveva dormito durante il volo, infatti per 110 minuti non era stata effettuata nessuna conversazione tra i piloti ed era chiaramente udibile una persona che russava. L'analisi del FDR indic\u00f2 che l'aereo cominci\u00f2 la discesa finale all'altitudine di 4.400 piedi (1.300\u00a0m) invece dei consueti 2.000 piedi (610\u00a0m) e che tocc\u00f2 la pista dopo 4.638 piedi (1.414\u00a0m) dal suo inizio anzich\u00e9 dai soliti 1.000 piedi (300\u00a0m), dopo di che il pilota tent\u00f2 di ridecollare con soli 800 piedi (240\u00a0m) di pista a disposizione, provocando l'incidente. Entrambi i piloti erano a conoscenza che stavano seguendo un sentiero di discesa errato in quanto si udiva che dissero \"l'aereo sta seguendo il percorso sbagliato\", mentre gli strumenti di bordo avevano gi\u00e0 dato ripetuti avvertimenti di ci\u00f2.\nIl 16 novembre 2010, cinque mesi dopo il suo insediamento, la squadra d'indagine, in collaborazione con NTSB e Boeing, present\u00f2 la sua relazione conclusiva nella quale veniva affermato che l'incidente era da imputare ad un errore del pilota."}
{"id": "2964569", "revid": "767487", "url": "https://it.wikipedia.org/wiki?curid=2964569", "title": "Let It Beat", "text": "Let It Beat \u00e8 il secondo album del rapper californiano Shwayze, pubblicato il 3 novembre 2009 dalla Geffen Records. Il primo singolo estratto dall'album \u00e8 stato \"Get U Home\" pubblicato il 28 giugno 2009."}
{"id": "2964570", "revid": "36426", "url": "https://it.wikipedia.org/wiki?curid=2964570", "title": "Girolamo Della Robbia", "text": ""}
{"id": "2964575", "revid": "76069", "url": "https://it.wikipedia.org/wiki?curid=2964575", "title": "Forward (contea di Allegheny, Pennsylvania)", "text": ""}
{"id": "2964576", "revid": "76069", "url": "https://it.wikipedia.org/wiki?curid=2964576", "title": "Ben Avon (contea di Allegheny, Pennsylvania)", "text": ""}
{"id": "2964577", "revid": "76069", "url": "https://it.wikipedia.org/wiki?curid=2964577", "title": "Elizabeth (contea di Allegheny, Pennsylvania)", "text": ""}
{"id": "2964578", "revid": "1543377", "url": "https://it.wikipedia.org/wiki?curid=2964578", "title": "Mister Leather Europe", "text": "Il Mister Leather Europe, noto anche con la sigla MLE, \u00e8 un concorso continentale europeo, organizzato dall'\"European Confederation of Motorsport Club\", riservato ai \"leathermen\" che si svolge dal 1985 con frequenza annuale nel mese di ottobre, nel 2009 \u00e8 giunto alla venticinquesima edizione. L'aggiudicazione del concorso garantisce la partecipazione alle finali del \"Mister Leather International\" di Chicago.\nStoria.\nIl primo concorso conosciuto si \u00e8 svolto nel 1985 a Stoccolma, in Svezia: il vincitore fu David Risenborough..\nIl Mister Leather Europe attuale (2014) \u00e8 Arnaud di Amsterdam.\nCaratteristiche del concorso.\nIl Mister Leather Europe \u00e8 organizzato dall'ECMC (\"European Confederation of Motorsport Club\") ed \u00e8 ospitato ogni anno in una citt\u00e0 diversa da un diverso club appartenente all'associazione..\nI partecipanti al Mister Leather Europe possono sia essere vincitori dei rispettivi concorsi nazionali o regionali, sia di concorsi organizzati da singoli club aderenti all'ECMC. I vincitori ricevono solitamente in premio il viaggio e la possibilit\u00e0 di partecipare a Mister Leather International che si svolge ogni anno nel mese di maggio a Chicago.\nIl concorso si svolge durante il fine settimana dedicato alla AGM, (\"Annual General Meeting\") dei club associati all'ECMC, ed \u00e8 ospitato ogni anno da un differente club. Il programma dell'AGM prevede solitamente:\nVenerd\u00ec:\nSabato\nDomenica\nNormalmente, come avvenuto anche nel 2008 e nel 2009, il concorso prevede due diversi momenti:\nPunteggio.\nLe modalit\u00e0 di calcolo del punteggio variano di anno, essendo decise dal club che ospita la serata. Normalmente, esso \u00e8 una combinazione del voto espresso dalla giuria e di quello espresso dal pubblico.\nNel 2009, il club ospitante (Leather Club Roma) riportava nel regolamento:\n\"La giuria \u00e8 composta da un giudice per ciascuno dei club che presentano un candidato. Ogni giudice esprime un voto per tutti i candidati, eccetto per quello designato dal suo stesso club. I voti variano da 1 (minimo) a 10 (massimo). Il voto del pubblico verr\u00e0 calcolato considerando il candidato pi\u00f9 votato a cui verr\u00e0 attribuito un ulteriore punteggio -da sommare a quello della giuria- di 5.5 punti. Nel caso di parit\u00e0 tra due o pi\u00f9 candidati, la giuria voter\u00e0 nuovamente per i soli candidati a pari merito. In questo caso, nella nuova votazione conter\u00e0 il solo voto della giuria e non ci sar\u00e0 un nuovo voto del pubblico\"\nVincitori di Mister Leather Europe.\nIl prossimo concorso si svolger\u00e0 a Francoforte sul Meno all'inizio del mese di ottobre 2010; quello successivo (ottobre 2011) a Copenaghen."}
{"id": "2964579", "revid": "76069", "url": "https://it.wikipedia.org/wiki?curid=2964579", "title": "Hamilton (contea di Adams, Pennsylvania)", "text": ""}
{"id": "2964580", "revid": "32305292", "url": "https://it.wikipedia.org/wiki?curid=2964580", "title": "Occlusiva laringale", "text": ""}
{"id": "2964581", "revid": "76069", "url": "https://it.wikipedia.org/wiki?curid=2964581", "title": "Liberty (contea di Adams, Pennsylvania)", "text": ""}
{"id": "2964583", "revid": "76069", "url": "https://it.wikipedia.org/wiki?curid=2964583", "title": "Menallen (contea di Adams, Pennsylvania)", "text": ""}
{"id": "2964584", "revid": "76069", "url": "https://it.wikipedia.org/wiki?curid=2964584", "title": "Mount Joy (contea di Adams, Pennsylvania)", "text": ""}
{"id": "2964585", "revid": "76069", "url": "https://it.wikipedia.org/wiki?curid=2964585", "title": "Mount Pleasant (contea di Adams, Pennsylvania)", "text": ""}
{"id": "2964586", "revid": "76069", "url": "https://it.wikipedia.org/wiki?curid=2964586", "title": "Oxford (contea di Adams, Pennsylvania)", "text": ""}
{"id": "2964587", "revid": "124123", "url": "https://it.wikipedia.org/wiki?curid=2964587", "title": "Alkmar II von Alvensleben", "text": "Biografia.\nIl conte Alkmar II apparteneva ad un'aristocratica famiglia della Prussia, ed era figlio del politico conte Werner VIII von Alvensleben, mentre i suoi zii erano i generali Constantin von Alvensleben e Gustav von Alvensleben. Un ramo della sua famiglia, impersonato da suo cugino Werner von Alvensleben-Neugattersleben, si era scisso dalla famiglia ed aveva accettato il doppio cognome di Neugattersleben dai possedimenti che possedeva presso Magdeburgo. \nVon Alvensleben studi\u00f2 al \"gymnasium\" di Stendal, e contrariamente alle ispirazioni dei genitori che lo avrebbero visto giurista e avvocato, si iscrisse alla Scuola Militare di Potsdam e poi frequent\u00f2 l'accademia militare di Berlino uscendone come migliore allievo del suo anno con la qualifica di tenente di artiglieria.\nPartecip\u00f2 alla guerra austro-prussiana e si distinse durante la battaglia di Sadowa, per essere allora promosso capitano e insignito dell'Ordine della Corona; notato da von Moltke, fu assunto da questi come segretario personale, e grazie al favore di uno dei maggiori collaboratori di Moltke, Bernhard von Krosigk, ebbe una brillante carriera nello stato maggiore, giungendo al grado di colonnello gi\u00e0 nel 1875; fu poi proposto come comandante militare di Breslavia e come tenente generale, quindi entr\u00f2 nell'Ordine Teutonico e furono sue molte iniziative di fondazioni di monasteri dell'ordine in Slesia."}
{"id": "2964589", "revid": "123688977", "url": "https://it.wikipedia.org/wiki?curid=2964589", "title": "Lisa Puccini", "text": "Lisa Puccini \u00e8 un personaggio letterario, protagonista di una distruttiva passione amorosa narrata nella novella settima della decima giornata del \"Decameron\" di Giovanni Boccaccio. La sua storia, narrata da Pampinea, \u00e8 ambientata nel Regno di Sicilia degli anni immediatamente successivi alla rivolta dei Vespri siciliani.\nTrama.\nLisa Puccini \u00e8 una delle eroine boccaccesche perdute per amore: bellissima e in et\u00e0 da marito, la fanciulla era figlia del ricchissimo fiorentino Bernardo Puccini, speziale in Palermo. Fanno da sfondo alla narrazione gli anni della cacciata degli Angioini dal Regno di Sicilia e l'avvicendamento con la dominazione aragonese. \nPietro d'Aragona, sbarcato sull'isola e divenuto signore del Regno di Sicilia, entra in Palermo, scortato dal suo stuolo di baroni, per celebrarvi la vittoria. Lo scorge Lisa, affacciata a una finestra con altre donne, mentre il re si esibisce in armi alla catalana. La donna se ne innamora perdutamente e ne rimane a tal punto invaghita da consumare la propria giovane esistenza in una passione segreta, fin quasi al punto da perdere completamente la salute. Prega quindi un trovatore di narrare al re la vicenda del suo amore perduto. Il re rimane turbato dalla toccante storia della giovane e decide di incontrarla. Al cospetto della donna adagiata nel suo letto, Pietro si inchina a baciarla sulla fronte, dichiarandosi per sempre suo cavaliere: l'incontro \u00e8 fonte di una gioia intensa per l'innamorata, che beneficia di un immediato effetto taumaturgico. Re Pietro decide allora di darle in sposo Perdicone, nobile giovane del suo s\u00e9guito, e di donarle in dote le terre di Cefal\u00f9 e Caltabellotta.\nEchi storici e letterari.\nNella narrazione di Boccaccio riverbera un'eco distante della vicenda passionale di Macalda Scaletta, donna siciliana, moglie di Alaimo da Lentini, uno dei protagonisti dei Vespri siciliani. Di Macalda era tramandata la folle passione per il sovrano aragonese, che la spinse a una forsennata e dispendiosa rivalit\u00e0 con la mite regina Costanza di Hohenstaufen, una vicenda storica su cui si diffonde con toni caustici e velenosi nella \"Historia Sicula\" del cronista sincrono Bartolomeo di Neocastro.\nEnorme, per\u00f2, rispetto alla malevola cronaca del Neocastro, \u00e8 la diversit\u00e0 di toni e accenti che si ritrova nella ripresa boccaccesca del perduto amore di Lisa per Re \"Piero di Raona\", in cui la vicenda amorosa \u00e8 collocata in un pi\u00f9 rarefatto contesto cortese e cavalleresco\nSu Macalda esisteva peraltro una tradizione letteraria pi\u00f9 favorevole, tramandata nelle coeve \"Cronache catalane\": la \"Cr\u00f2nica del Rey en Pere\" di Bernat Desclot (capitolo 96) e la \"Cr\u00f2nica del rei Pere\", forse di Galceran de Tous. \nBoccaccio, che non conosceva le due opere, sarebbe quindi venuto a conoscenza di una storia somigliante: questo indicherebbe che una versione cortese dell'aneddoto passionale su Macalda abbia circolato, forse oralmente, in ambienti disparati, subendo forse quelle trasformazioni che caratterizzano i percorsi tipici della tradizione orale, prima di giungere all'orecchio dell'autore del \"Decameron\"."}
{"id": "2964590", "revid": "729019", "url": "https://it.wikipedia.org/wiki?curid=2964590", "title": "Aeroporto di Mangalore", "text": "L'Aeroporto di Mangalore \u00e8 un aeroporto definito come \"domestico\" dalle autorit\u00e0 indiane e situato a 13\u00a0km dalla citt\u00e0 di Mangalore in India."}
{"id": "2964592", "revid": "1656773", "url": "https://it.wikipedia.org/wiki?curid=2964592", "title": "Gualtiero di Palearia", "text": "Biografia.\nCome gran cancelliere del Regno di Sicilia, mise Palermo sotto l'autorit\u00e0 di suo fratello Gentile di Palearia, conte di Manoppello, affidandogli la custodia dell'orfano erede al trono Federico II di Svevia.\nPapa Innocenzo III, nonostante l'avesse mantenuto come vescovo di Troia (1189-1202) e di Catania (dal 1207), l'accus\u00f2 di essere stato corrotto da Marcovaldo di Annweiler nel 1201, quando suo fratello Gentile aveva ceduto Palermo e la custodia di Federico a Marcovaldo.\nStrenuo sostenitore degli ordini religioso-militari, da gran cancelliere Gualtiero aveva disposto loro la concessione di numerosi beni demaniali. Tuttavia nell'aprile del 1202 tale linea di condotta fu deplorata da Papa Innocenzo III, che, \u00abda poco assunto il controllo della Capitanata per conto del giovane Federico, suo protetto, prese atto con evidente rincrescimento degli abusi perpetrati ai danni del patrimonio regio\u00bb.\nNel 1202, unitamente a Diopoldo, conte di Acerra, Gualtiero guid\u00f2 una spedizione contro il pretendente al trono Gualtieri III di Brienne, il quale, dopo la morte di Marcovaldo, avvenuta nello stesso anno, consegn\u00f2 Federico a Guglielmo Capparone, successore di Marcovaldo alla reggenza del Regno di Sicilia per Filippo di Svevia. Gualtiero riusc\u00ec nel 1206 a scacciare il Capparone da Palermo e a riprendere la custodia del piccolo Federico. L'anno seguente (1207) Gualtiero riusc\u00ec a prevalere definitivamente su Guglielmo Capparone, mantenendo il ruolo di gran cancelliere anche oltre la maggiore et\u00e0 di Federico."}
{"id": "2964601", "revid": "124942056", "url": "https://it.wikipedia.org/wiki?curid=2964601", "title": "Affare Sokal", "text": "Laffare Sokal (noto in inglese come \"Sokal Affair\" o \"Sokal's Hoax\") \u00e8 stato un esperimento sociologico messo in atto nel 1996 da Alan Sokal, professore di fisica alla New York University, che propose, al fine di pubblicarlo, un proprio falso articolo a una testata accademica per testarne il rigore intellettuale e, in particolare, per verificare se fosse sufficiente per pubblicare un qualsiasi articolo, anche contenente tesi inventate, che sembrasse credibile e lusingasse le convinzioni dei curatori della rivista. L'articolo venne effettivamente pubblicato e, una volta che Sokal ebbe raccontato la verit\u00e0, nacque un dibattito sul valore accademico delle analisi condotte dalle discipline umanistiche su quelle fisiche e sull'influenza della filosofia postmoderna sulle discipline sociali in generale.\nStoria.\nSokal sottopose nel 1996 l'articolo \"Transgressing the Boundaries: Towards a Transformative Hermeneutics of Quantum Gravity\" (\"Violare le frontiere: verso una ermeneutica trasformativa della gravit\u00e0 quantistica\") alla rivista accademica \"Social Text\", una rivista focalizzata su studi culturali postmoderni, politicamente orientata verso la sinistra femminista e postmodernista, confidando nel fatto che il suo articolo, sebbene fosse del tutto privo di senso, sarebbe stato comunque pubblicato in quanto ossequioso nei confronti dell'ideologia dei curatori della rivista.\nL'articolo riusc\u00ec a superare con successo le procedure di selezione e venne pubblicato l'anno stesso dalla rivista. Questa a quel tempo, non praticava la revisione paritaria e non sottoponeva l'articolo a una revisione esterna da parte di un fisico. Tre settimane dopo la sua pubblicazione, nel maggio 1996, Sokal rivel\u00f2 in \"Lingua Franca\" che l'articolo era una bufala.\nIn tale articolo si sosteneva che la gravit\u00e0 quantistica fosse un costrutto sociale e linguistico: nel testo erano inserite, in modo voluto, 35 occorrenze del termine \u00abfemminista\u00bb, attraverso espressioni come \u00abalgebra femminista\u00bb e con presunti riferimenti a un interesse di pensatrici femministe e postmoderniste per la meccanica dei fluidi (\"un campo di ricerca che, invece, sarebbe ingiustamente negletto a causa dell'interesse della fisica mascolina per la virilit\u00e0 di oggetti solidi e rigidi\"), inframezzate da frasi prive di senso come: \u00ab\"Proprio come le femministe liberali seguono un'agenda minimale di eguaglianza sociale e parit\u00e0 di diritti per le donne e il diritto alla scelta, cos\u00ec matematici liberali (e anche socialisti) seguono il paradigma egemonico di Zermelo-Fraenkel (che, riflettendo le origini liberali del XIX secolo gi\u00e0 incorpora l'assioma di uguaglianza) con la sola aggiunta dell'assioma della scelta\"\u00bb.\nLa sua ipotesi si rivel\u00f2 fondata: l'articolo pass\u00f2 indenne il meccanismo di selezione redazionale e fu ritenuto degno di pubblicazione nella rivista. L'esperimento era volto a mettere alla prova il rigore intellettuale della rivista, in modo da vedere se un tale giornale avrebbe \u00abpubblicato un articolo pieno di frasi senza senso, purch\u00e9 queste\u00bb:\nIl giorno della pubblicazione Sokal, scrivendo sul giornale \"Lingua Franca\", rivel\u00f2 la reale natura dell'operazione descrivendo l'articolo come \u00abun \"pastiche\" di ideologie di sinistra, riferimenti ossequiosi, citazioni grandiose e prive di senso, strutturato attorno alle pi\u00f9 sciocche frasi di accademici postmodernisti che avevo potuto trovare riguardo alla fisica e alla matematica\u00bb.\nNell'articolo incriminato (inserito nel 1997 da Sokal nel suo libro \"Imposture Intellettuali\", scritto in collaborazione con Jean Bricmont) si legge, tra le altre cose, questa citazione di Jacques Lacan:\nInfluenza culturale.\nSulle orme di Sokal, tra il 2017 e il 2018, Peter Boghossian (docente del dipartimento di filosofia alla Portland State University) James Lindsay e Helene Pluckrose, sotto diversi pseudonimi, sottoposero 20 articoli bufala al vaglio di alcune riviste accademiche, al fine di testarne gli standard qualitativi. Gli articoli sostenevano tesi palesemente assurde o moralmente discutibili. Tra questi figuravano un testo intitolato \"il pene come costrutto sociale\" e una riscrittura del \"Mein Kampf\" di Hitler in linguaggio femminista. Nell'ottobre 2018, quando la bufala fu svelata, quattro dei venti articoli erano stati pubblicati, tre accettati ma non ancora pubblicati, sei rifiutati, e sette non ancora valutati."}
{"id": "2964602", "revid": "32305582", "url": "https://it.wikipedia.org/wiki?curid=2964602", "title": "Adenolfo da Mineo", "text": ""}
{"id": "2964608", "revid": "154893", "url": "https://it.wikipedia.org/wiki?curid=2964608", "title": "Sokal", "text": ""}
{"id": "2964613", "revid": "767487", "url": "https://it.wikipedia.org/wiki?curid=2964613", "title": "Alienator", "text": "Alienator \u00e8 un film del 1990 diretto da Fred Olen Ray. \u00c8 una storia di ambientazione fantascientifica.\nTrama.\nIl criminale Kol dopo essere stato graziato da un'esecuzione pubblica riesce a fuggire e raggiunge la terra. Si unisce ad una piccola banda braccata da un androide (l'Alienator del titolo) inviato per eliminare il fuggitivo."}
{"id": "2964615", "revid": "920621", "url": "https://it.wikipedia.org/wiki?curid=2964615", "title": "Sokal'", "text": "Sokal' \u00e8 una citt\u00e0 dell'Ucraina, situata sul fiume Bug Occidentale nell'Oblast' di Leopoli."}
{"id": "2964622", "revid": "1432830", "url": "https://it.wikipedia.org/wiki?curid=2964622", "title": "Topness", "text": "La topness, talvolta chiamata truth, \u00e8 un numero quantico di sapore, rappresenta la differenza tra il numero di quark top (t) e il numero di antiquark top () che sono presenti in una particella:\nPer convenzione, i quark top hanno una topness di +1 e gli antiquark top una topness di \u22121. Il termine \"topness\" (o \"verit\u00e0\") viene raramente utilizzato; la maggior parte dei fisici semplicemente si riferisce al \"numero di quark top\" e al \"numero di antiquark top\".\nConservazione.\nCome tutti i numeri quantici di sapore, la topness \u00e8 preservata sotto le interazioni forti ed elettromagnetiche, ma non sotto l'interazione debole. Tuttavia il quark top \u00e8 estremamente instabile, con una vita media inferiore ai 10\u221223 s, che \u00e8 il tempo richiesto affinch\u00e9 l'interazione forte possa avere luogo. Per questa ragione il quark top non adronizza, vale a dire non forma nessun mesone o barione. Mentre interagisce con forza \u00e8 gi\u00e0 decaduto in un altro sapore di quark (di solito in un quark bottom)."}
{"id": "2964625", "revid": "352448", "url": "https://it.wikipedia.org/wiki?curid=2964625", "title": "Verit\u00e0 (numero quantico di sapore)", "text": ""}
{"id": "2964629", "revid": "256896", "url": "https://it.wikipedia.org/wiki?curid=2964629", "title": "Confraternita di Maria SS. Addolorata e San Domenico di Taranto", "text": ""}
{"id": "2964632", "revid": "1318658", "url": "https://it.wikipedia.org/wiki?curid=2964632", "title": "Hubertine Auclert", "text": "Biografia.\nNacque in una famiglia borghese dell'Allier da una famiglia di proprietari terrieri. Nel 1861, alla morte del padre, fu messa in convento dalla madre. Per qualche tempo pens\u00f2 di farsi suora poi, a sedici anni, lasci\u00f2 il convento per tornare in famiglia, nella casa dello zio dove viveva anche sua madre, ma alla morte di quest'ultima fu nuovamente costretta a tornare nel monastero. L'esperienza conventuale la rese anticlericale e, lasciato definitivamente il convento nel 1869, si trasfer\u00ec a Parigi quando la caduta di Napoleone III, l'esperienza della Comune e poi l'instaurazione della III Repubblica avevano aperto la strada all'attivismo femminile in favore della riforma del Codice civile napoleonico per il divorzio, l'istruzione e l'indipendenza economica delle donne.\nEbbe l'\"illuminazione\" femminista leggendo una lettera che Victor Hugo aveva indirizzato a L\u00e9on Richer nel 1872, epistola in cui il grande scrittore lamentava l'ingiustizia della legge che concedeva i diritti agli uomini lasciando alle donne i soli doveri.\nIspirata da Maria Deraismes e da Richer, del quale divenne la segretaria, Hubertine Auclert s'impegn\u00f2 nel movimento per i diritti delle donne, essendo forse la prima francese a dichiararsi esplicitamente femminista. Esigendo il diritto di voto femminile, nel 1876 fond\u00f2 la societ\u00e0 \"Le droit des femmes\" che nel 1883 assunse il nome \"Le suffrage des femmes\".\nNel 1878, il \"Congr\u00e8s international sur les droits des femmes\" tenuto a Parigi non sostenne, contro i desideri della Auclert, il diritto di voto delle donne e allora ella lanci\u00f2, dal 1880, la rivolta fiscale femminile, difendendo, assistita dall'avvocato Antonin L\u00e9vrier, poi diventato suo marito, l'idea che in assenza di riconoscimenti politici le donne non potevano essere soggette a contribuzione fiscale. Il 18 febbraio 1881 fond\u00f2 \"La Citoyenne\" (La Cittadina), un mensile femminista che ricevette il sostegno di Caroline R\u00e9my e di Marie Bashkirtseff, e che aveva come motto \"Oser, r\u00e9sister\" (\"Osare, resistere\"). Scrisse anche su altre riviste, come \"La Libre Parole\" di Drumont, e, pi\u00f9 tardi, \"Le Radical\".\nNel 1884 denunci\u00f2 le ingiustizie della legge sul divorzio, che risultava economicamente sfavorevole alle donne, e propose una legge, molto innovativa per l'epoca, che stabilisse la separazione dei beni dei coniugi al momento del matrimonio, in modo da garantire a entrambi un equo reddito in caso di divorzio.\nNel 1888 si stabil\u00ec in Algeria, dove L\u00e9vrier, che nel frattempo era andato in Nuova Caledonia, la raggiunse e la spos\u00f2. Ritornarono a Parigi quattro anni dopo. Pur costretta a chiudere \"La Citoyenne\" per motivi finanziari, la Auclert continu\u00f2 il suo attivismo femminista, contribuendo alla creazione, nel 1900, del \"Conseil national des Fran\u00e7aises\", organizzazione promotrice del suffragio femminile.\nNel 1908, per legge le donne francesi ottennero la disponibilit\u00e0 del proprio reddito. Quello stesso anno la Auclert bruci\u00f2 simbolicamente un'urna delle elezioni comunali di Parigi e, due anni dopo, con Marguerite Durand, sfid\u00f2 le autorit\u00e0 presentandosi candidata alle elezioni politiche.\nHubertine Auclert continu\u00f2 a battersi fino alla morte, avvenuta a Parigi nel 1914. Sepolta nel cimitero di P\u00e8re-Lachaise, la scultura sulla sua tomba rappresenta \"Il voto delle donne\"."}
{"id": "2964636", "revid": "1403985", "url": "https://it.wikipedia.org/wiki?curid=2964636", "title": "Udo Gebhard Ferdinand von Alvensleben", "text": "Biografia.\nApparteneva ad una delle pi\u00f9 antiche e nobile famiglie della Prussia, che vantava numerosi vescovi e cavalieri nel suo albero genealogico; padre di Udo, nome molto ricorrente tra la famiglia von Alvensleben, era il barone Eduard von Alvensleben, celebre politico prussiano, suoi cugini erano numerosi ufficiali dell'esercito, quali Constantin von Alvensleben e Gustav von Alvensleben.\nVon Alvensleben studi\u00f2 all'Accademia Militare di Havel, in Brandeburgo, dove ebbe tra i suoi precettori un suo zio, il conte Busso XVI von Alvensleben, mentre il celebre arcivescovo di Magonza, Wilhelm Emmanuel von Ketteler, fu suo tutore.\nUdo, a differenza dei suoi cugini che intrapresero la via delle armi, dopo essere uscito dall'accademia come alfiere di un reggimento di cavalleria, visse la sua prima giovinezza nella casa di uno zio, Albrecht von Alvensleben, ministro delle finanze di Federico Guglielmo IV di Prussia, persona molto colta e intelligente, che fece mettere in contatto il giovane ufficiale con l'intellighenzia tedesca dell'epoca: in casa dello zio Udo conobbe , Otto Theodor von Manteuffel, Ludolf Camphausen, Wilhelm Schenck von Schweinburg e i due Grimm.\nSinceramente appassionato alla letteratura, lo zio Albrecht gli consigli\u00f2 di intraprendere studi all'Universit\u00e0 di Berlino, ma Udo si procur\u00f2 anche incarichi di amministrazione in alcuni distretti attorno a Berlino.\nDurante le Rivoluzioni del 1848 fu deputato per i liberali al Parlamento di Prussia, ma non prese parte attiva ai dibattiti. Grazie invece ad un archivista di Magdeburgo, George Adalbert von M\u00fclverstedt, Udo intraprese una lunga ricerca storica durata quasi dieci anni sul passato e la genealogia della sua famiglia, discendente di un importante politico e riformatore luterano sassone che prese parte alla Confessione di Augusta, conte Joachim I von Alvensleben, e dal vescovo di Havelberg, Busso X von Alvensleben, che fu il primo a pubblicare le tesi di Niccol\u00f2 Copernico; tutte queste importanti e curiose notizie furono rinvenute in un manoscritto chiamato Codex Diplomaticus Alvenslebianus, redatto dal conte Karl August I von Alvensleben nel 1695 come raccolta di notizie della sua antichissima famiglia. Merito di Udo fu quello di tradurre il codice, riscriverlo, correggerlo in alcuni punti, e pubblicarlo con lo stesso titolo datogli dall'avo. Pare per\u00f2 che il conte Karl August avesse a sua volta derivato il titolo da un trattato dello stesso Joachim I.\nInoltre Udo fu autore di numerosi trattati e saggi storici sulla Prussia, Meclemburgo, Pomerania e Sassonia, soffermandosi particolarmente sulla storia delle nobili famiglie dei luoghi. Fu inoltre uno dei massimi esponenti del Kulturkampf e amico personale di Bismarck.\nCelebre fu la contesa d'eredit\u00e0 condotta insieme al fratello Oskar von Alvensleben contro il cugino Werner VIII von Alvensleben, che si risolse con il passaggio del grande patrimonio di famiglia ai discendenti del fratello di Werner, Gustav von Alvensleben.\nTra i numerosi figli di Udo si possono notare il conte de jure Albrecht von Alvensleben-Sch\u00f6nborn e il generale Ludolf Udo von Alvensleben."}
{"id": "2964639", "revid": "6923", "url": "https://it.wikipedia.org/wiki?curid=2964639", "title": "Teatro statale di Magonza", "text": "Il Teatro Statale di Magonza (in tedesco \"Staatstheater Mainz\") si trova nel quartiere Mainz-Altstadt (Piazza Gutenberg), nel centro storico della citt\u00e0 di Magonza (Renania-Palatinato), in Germania. L'edificio fu innalzato fra gli anni 1829 e 1833.\nStoria della fondazione.\nDurante il XVIII secolo, l'attivit\u00e0 teatrale nella citt\u00e0 di Magonza, allora capitale del paese, era molto intensa. In questo contesto venne indetto un concorso per la costruzione del nuovo teatro, poi vinto da Georg Moller (direttore architetto di Granducato d'Assia) su un disegno ispirato all'Op\u00e9ra National de Paris, di Charles Garnier.\nL'edificio venne inaugurato nel 1833. Per decorarlo furono chiamati i pi\u00f9 grandi pittori e scultori dell'epoca, e il progetto intero cost\u00f2 280.000 fiorini \"(Gulden)\".\nFinalmente, quattro anni e mezzo pi\u00f9 tardi (tempo record per un'opera di questo genere, possibile grazie ai 280 operai che parteciparono, in due turni di lavoro) il teatro venne inaugurato.\nModifiche successive e restauri.\nIl teatro fu costruito sull'antico sito delle terme romane di Mogontiacum (il nome latino di Magonza).\nNel 1997 si rese necessaria la costruzione di un edificio ausiliario, chiamato edificio \"Kleines Haus\", per potervi dirottare le prove di orchestra, balletto e compagnie teatrali che, data l'intensa programmazione di eventi durante tutto l'anno, non avevano altrimenti modo e tempo di esercitarsi tra uno spettacolo e l'altro.\nNel 1998, il teatro venne chiuso per lavori di ristrutturazione e rinnovamento delle attrezzature, e fu poi riaperto en 2001. Nello stesso anno nacque la Centrale Tecnica di Produzione, responsabile della messa in scena di tutti gli spettacoli del teatro."}
{"id": "2964642", "revid": "31789", "url": "https://it.wikipedia.org/wiki?curid=2964642", "title": "Pok\u00e9mon Nero e Bianco", "text": " e sono due videogiochi RPG della serie Pok\u00e9mon per Nintendo DS, pubblicati in Giappone dalla Nintendo il 18 settembre 2010.\nI videogiochi, i cui titoli sono stati rivelati l'8 aprile 2010, introducono i Pok\u00e9mon della quinta generazione.\nCome nei titoli precedenti della serie, i due giochi seguono il viaggio di un giovane allenatore di Pok\u00e9mon attraverso la regione di Unima che allenano i Pok\u00e9mon usati per competere contro altri allenatori, contrastando nel frattempo i piani dell'organizzazione criminale Team Plasma. \"Nero\" e \"Bianco\" hanno introdotto 156 nuovi Pok\u00e9mon, 5 in pi\u00f9 rispetto a \"Pok\u00e9mon Rosso\" e \"Blu\", oltre a molte nuove funzionalit\u00e0, tra cui un ciclo stagionale, Lotte a Rotazione, \"sprite\" dei Pok\u00e9mon completamente animati e Lotte in Triplo. Entrambi i titoli sono indipendenti l'uno dall'altro, ma presentano in gran parte la stessa trama e, sebbene entrambi possano essere giocati separatamente, \u00e8 necessario scambiare Pok\u00e9mon tra i due giochi per completare il Pok\u00e9dex.\n\"Bianco\" e \"Nero\" hanno ricevuto recensioni positive; i critici hanno elogiato i progressi compiuti nel gameplay e nella colonna sonora. I revisori, tuttavia, erano divisi su alcuni design dei personaggi e Pok\u00e9mon, e alcuni critici ritenevano che i giochi non avessero innovato tanto quanto previsto. Tuttavia, i giochi furono dei successi commerciali; prima dell'uscita giapponese dei giochi, un milione di copie dei giochi vennero preordinate da parte dei consumatori e divennero i titoli per Nintendo DS pi\u00f9 veloci a vendere cinque milioni di copie. A settembre 2017, le vendite combinate dei giochi raggiunsero quota 15,64 milioni, collocandoli tra i giochi pi\u00f9 venduti per Nintendo DS, subito dopo i loro predecessori, \"Pok\u00e9mon Diamante\" e \"Perla\".\nIl 26 febbraio 2012 sono stati annunciati dei sequel dei due titoli, \"Pok\u00e9mon Nero 2\" e \"Bianco 2\", usciti nello stesso anno. Il 14 gennaio 2014 viene dismesso il servizio Pok\u00e9mon Global Link per le versioni \"Nera\", \"Bianca\", \"Nera 2\" e \"Bianca 2\".\nTrama.\nAmbientazione.\nIl gioco \u00e8 ambientato nella regione di Unima, che il \"game director\" Junichi Masuda ha dichiarato essere stata concepita traendo ispirazione dalla citt\u00e0 di New York e dall'omonimo stato federato statunitense. In tale territorio, che secondo la mitologia del videogioco \u00e8 stato generato da un atto fondativo compiuto da due eroi gemelli 2500 anni prima delle vicende narrate nel gioco, sono individuabili territori urbanizzati, come la citt\u00e0 di Austropoli (ispirata nella sua geografia a New York), come anche porzioni di regione ancora non popolate, come il Deserto della Quiete (dove sono tuttavia reperibili cantieri di edifici destinati a compatire nei sequel di Bianco e Nero) o la Cava Pietraelettrica.\nStoria.\nCome i precedenti giochi Pok\u00e9mon, \"Nero\" e \"Bianco\" seguono entrambi una trama lineare; gli eventi principali si verificano pertanto in un ordine fisso. Il protagonista del gioco \u00e8 un adolescente che intraprende un viaggio attraverso Unima per diventare Maestro di Pok\u00e9mon. All'inizio, il giocatore pu\u00f2 scegliere tra Snivy, Tepig o Oshawott come Pok\u00e9mon iniziale come regalo della Professoressa Aralia. Assieme a lui intraprendono il viaggio i suoi amici di infanzia, Komor e Bianca, che occasionalmente combatteranno contro il giocatore. L'obiettivo principale del giocatore \u00e8 ottenere le otto medaglie delle Palestre di Unima e alla fine sfidare i Superquattro della Lega Pok\u00e9mon e il Campione per completare la storia principale.\nDurante il viaggio, il giocatore dovr\u00e0 anche sconfiggere la principale forza antagonista del gioco, il Team Plasma, un gruppo di fanatici che afferma che i Pok\u00e9mon sono oppressi dall'umanit\u00e0 e cercano di liberarli dai loro allenatori. Il Team Plasma \u00e8 guidato da N, un giovane che \u00e8 stato cresciuto insieme ai Pok\u00e9mon e li vede come amici piuttosto che come strumenti per gareggiare. Durante il gioco, il giocatore incontrer\u00e0 spesso N, il quale afferma che catturando uno dei Pok\u00e9mon leggendari di Unima e sconfiggendo il Campione Nardo, sar\u00e0 riconosciuto come l'eroe di Unima e sar\u00e0 in grado di convincere il umani a separarsi dai loro Pok\u00e9mon. A seconda della versione del gioco, N catturer\u00e0 Zekrom in \"Nero\" o Reshiram in \"Bianco\".\nDopo che il giocatore ha sconfitto i Superquattro ed \u00e8 entrato nella sala del Campione, scopre che N ha sconfitto Nardo, conquistando quindi il titolo di Campione Pok\u00e9mon. Subito dopo, evoca un grande castello che circonda la Lega Pok\u00e9mon, sfidando il giocatore a trovarlo per prendere parte a una battaglia finale. Quando il giocatore finalmente lo raggiunge, Reshiram (in Nero) o Zekrom (in \"Bianco\") appare davanti al giocatore, che deve catturare il Pok\u00e9mon leggendario prima di sfidare N. Dopo la sua sconfitta, Ghecis si intromette e rivela che le sue vere intenzioni erano usare N per assicurarsi che sarebbe stato l'unico essere umano rimasto in grado di controllare i Pok\u00e9mon e usarli per governare il mondo. Nella sua rabbia, Ghecis sfida il giocatore a combattere. Dopo la sua sconfitta, Ghecis viene arrestato, permettendo a Nardo di riprendere la sua posizione di Campione Pok\u00e9mon della regione di Unima. N ringrazia quindi il giocatore per aver contribuito fargli capire il suo errore sulla natura della relazione tra le persone e i loro Pok\u00e9mon prima di lasciare il castello assieme al Pok\u00e9mon leggendario per dirigersi verso una terra lontana.\nDopo la sconfitta del Team Plasma, l'agente della Polizia Internazionale Bellocchio arriva a Unima e incarica il giocatore di trovare i rimanenti Saggi del Team Plasma, in modo che possano essere assicurati alla giustizia. Il giocatore pu\u00f2 inoltre sfidare ancora una volta i Superquattro e Nardo, diventando alla fine il nuovo Campione Pok\u00e9mon della regione di Unima. Il giocatore ottiene anche l'accesso alla parte orientale di Unima, prima preclusa, che contiene i Pok\u00e9mon dei giochi precedenti della serie, cos\u00ec come l'accesso a un'area unica per ogni versione del gioco: la metropoli della Citt\u00e0 Nera, sede di potenti allenatori di Pok\u00e9mon; e la Foresta Bianca, dimora di umani e Pok\u00e9mon che vivono in armonia. Camilla, ex campionessa della regione di Sinnoh, si trova anche in quest'area del gioco e pu\u00f2 essere sfidata.\nModalit\u00e0 di gioco.\nFin dai primi screenshot diffusi dalla Nintendo si evince un miglioramento del motore grafico rispetto ai videogiochi precedenti. Da uno di essi \u00e8 possibile notare l'introduzione delle nuvolette nei dialoghi. L'ambiente di gioco sar\u00e0 parzialmente tridimensionale e gli sprite dei Pok\u00e9mon saranno animati.\nSono state inoltre introdotte le lotte in triplo, in cui verranno mandati in campo tre Pok\u00e9mon contemporaneamente e le lotte a rotazione, in cui solo uno dei tre Pok\u00e9mon messi in campo pu\u00f2 affrontare l'incontro.\nNei videogiochi \u00e8 inoltre presente una localit\u00e0 esclusiva dipendente dal titolo: nella versione Nera sar\u00e0 la Citt\u00e0 Nera, mentre in quella Bianca la Foresta Bianca.\nInfine sono state introdotte le stagioni, dipendenti dal mese in cui si svolge l'avventura. Tali stagioni, oltre a far mutare l'aspetto dei Pok\u00e9mon Deerling e Sawsbuck, permetteranno di catturare determinati Pok\u00e9mon in alcuni periodi dell'anno, ad esempio permettendo al giocatore di accedere a zone solamente in presenza della neve durante il periodo invernale.\nDistribuzione in Giappone.\nIl 7 febbraio 2010 Junichi Masuda mostr\u00f2 la sagoma di un nuovo Pok\u00e9mon nell'episodio di \"Pok\u00e9mon Sunday\", rivelando che si trattava del protagonista del film in uscita l'estate successiva e che sarebbe stato identificato nella puntata del 21 febbraio. Questo nuovo Pok\u00e9mon apparve anche nel numero di marzo 2010 di \"CoroCoro Comic\", disponibile il febbraio, in cui fu reso noto che il suo nome era \"Zoroark\" e si evolveva da un Pok\u00e9mon chiamato \"Zorua\". Entrambi sono stati presenti nel film \"\". A coloro che avevano acquistato i biglietti per il film in preordine fu possibile ottenere Raikou, Entei e Suicune sulle propre copie di \"Diamante\", \"Perla\", \"Platino\", \"HeartGold\" e \"SoulSilver\". Alla proiezione del film, i giocatori avrebbero potuto inoltre scaricare un Celebi sugli stessi giochi. Questi Pok\u00e9mon avrebbero attivato eventi speciali in \"Bianco\" e \"Nero\" che avrebbero coinvolto rispettivamente Zoroark e Zorua.\nIl 18 aprile 2010, l'episodio di Pok\u00e9mon Sunday mostr\u00f2 filmati di gioco del personaggio controllato dal giocatore che camminava in un ambiente 3D e un singolo screenshot raffigurante una battaglia tra lo Zoroark del giocatore e uno Zorua nemico. Il presentatore Sh\u014dko Nakagawa osserv\u00f2 come lo sprite di Zoroark del giocatore fosse uno sprite a corpo intero visto da dietro, mentre in passato tutti questi sprite mostravano solo una porzione pi\u00f9 piccola del corpo del Pok\u00e9mon. Il 9 maggio 2010, l'episodio di Pok\u00e9mon Sunday rivel\u00f2 le sagome dei tre Pok\u00e9mon iniziali del gioco, che in seguito sono stati rivelati essere il Pok\u00e9mon Serperba Tsutarja, il Pok\u00e9mon Suinfuoco Pokabu e il Pok\u00e9mon Lontra Mijumaru. Il gioco sarebbe stato ambientato nella regione di Isshu che avrebbe incluso la metropoli di Hiun City. Il 16 maggio 2010, l'episodio di Pok\u00e9mon Sunday mostr\u00f2 filmati di battaglia del gioco, illustrando le nuove animazioni e il posizionamento dinamico della telecamera; inoltre vennero descritte l'abilit\u00e0 Illusione di Zoroark e lo Zoroark speciale acquisito dal Pok\u00e9mon regalo per la prenotazione del biglietto del cinema.\nIl 28 maggio 2010, entrambi i siti web Pok\u00e9mon giapponesi e inglesi hanno rivelato nomi e design dei due principali Pok\u00e9mon leggendari di questi giochi, che fungono anche da mascotte di ciascuna versione del gioco: il Pok\u00e9mon Bianco Verit\u00e0 Reshiram per \"Pok\u00e9mon Nero\" e il Pok\u00e9mon Nero Ideale Zekrom per \"Pok\u00e9mon Bianco\". Il numero di luglio 2010 di \"CoroCoro Comic\" rivel\u00f2 numeerose informazioni sui giochi: le funzionalit\u00e0 di interattivit\u00e0 wireless di C-Gear, la possibilit\u00e0 di caricare i dati di gioco su Internet e sul computer, Pok\u00e9mon e mosse inediti, le tipologie di Reshiram e Zekrom, dettagli sull'evento di Celebi e Zorua e un nuovo personaggio: la Professoressa Araragi, la prima professoressa Pok\u00e9mon donna ad apparire nei videogiochi. Il 27 giugno 2010, Pok\u00e9mon Sunday annunci\u00f2 l'uscita dei giochi per il 18 settembre 2010. L'episodio del 28 giugno di Oha Suta mostr\u00f2 un trailer, che includeva nuovi filmati di gioco, personaggi e Pok\u00e9mon inediti e un sistema di combattimento tre contro tre. Il numero di agosto 2010 di CoroCoro Comic illustr\u00f2 molte nuove meccaniche di gioco: il sistema tre contro tre, il sistema Global Link online, un Dream World online che pu\u00f2 consentire l'accesso ad altri Pok\u00e9mon, l'accesso a un'area che utilizza il Wi- Fi ha chiamato Hilink (simile a Underground), una funzione speciale di chat video su Nintendo DSi e Nintendo 3DS, supporto per i kanji, differenze estetiche tra le due versioni del gioco, aree esclusive delle versioni del gioco, e personaggi, mosse, abilit\u00e0 e Pok\u00e9mon inediti.\nIn Giappone McDonald's ha decorato uno dei suoi ristoranti ispirandosi ai Pok\u00e9mon leggendari Reshiram e Zekrom.\nDal 20 ottobre 2010 viene distribuito il cofanetto di 4 CD contenenti le tracce dei due videogiochi con il titolo \"Nintendo DS Pok\u00e9mon Black and White Super Music Collection\".\nSviluppo.\nIl 29 gennaio 2010, The Pok\u00e9mon Company ha annunciato che un nuovo gioco era in fase di sviluppo per Nintendo DS, e che sarebbe stato reso disponibile nello stesso anno. Il director Junichi Masuda ha dichiarato che diversi aspetti della serie erano stati rinnovati per la nuova generazione. Il 9 aprile 2010, il sito web giapponese ha rivelato che i titoli delle nuove versioni sarebbero stati \"Pok\u00e9mon Nero\" e \"Bianco\" e ha annunciato la sua uscita entro il terzo trimestre del 2010. Gli screenshot pubblicati mostravano uno stile visivo migliorato rispetto ad altri giochi Pok\u00e9mon, con un maggiore utilizzo della computer grafica 3D rispetto a qualsiasi altro gioco su portatile della serie.\nIl 3 agosto 2010, Masuda ha annunciato sul suo blog che i giochi avrebbero inizialmente contenuto solo Pok\u00e9mon appena introdotti per evocare la sensazione che si trattasse di un gioco nuovo di zecca, cos\u00ec da ricreare la sensazione dei giochi originali. In tutti i giochi successivi alla prima generazione, c'erano una serie di nuovi Pok\u00e9mon introdotti coesistenti con altri appartenenti a generazioni precedenti. Successivamente \u00e8 stato confermato che \"Pok\u00e9mon Nero\" e \"Bianco\" sarebbero stati \"region-locked\" su Nintendo DSi e 3DS.\nMusica.\n \u00e8 una colonna sonora di quattro dischi con le musiche dei giochi composte da Masuda, Go Ichinose, Shota Kageyama, Hitomi Sato, Morikazu Aoki, Minako Adachi e Satoshi Nohara. La colonna sonora \u00e8 stata pubblicata il 20 ottobre 2010, in Giappone. Ichinose \u00e8 stato incaricato di dirigere tutti i versi dei Pok\u00e9mon per il gioco mentre Adachi ha realizzato tutti gli effetti sonori.\nAccoglienza.\n\"Pok\u00e9mon Nero\" e \"Bianco\" hanno ricevuto recensioni largamente positive dalla critica, con un punteggio complessivo dell'87% su Metacritic, ovvero \"recensioni generalmente favorevoli\". La rivista giapponese \"Famitsu Weekly\" ha assegnato al gioco un punteggio perfetto di 40/40, diventando il 15\u00b0 gioco a ricevere un tale riconoscimento, oltre ad ottenere il punteggio pi\u00f9 alto mai assegnato a un videogioco \"Pok\u00e9mon\" alla sua pubblicazione. Annette Gonzalez di \"Game Informer\" ha osservato che \"\"Pok\u00e9mon Nero\" e \"Bianco\" fanno un ottimo lavoro sviluppando caratteristiche gi\u00e0 solide e portandole a un livello successivo\". Jamin Smith di \"VideoGamer.com\" ha criticato i giochi per non aver innovato tanto quanto alcune persone avrebbero voluto, ma ha dichiarato: \"state tranquilli sapendo che Black e White sono giochi dannatamente belli; il meglio che la serie ha da offrire\". \"Official Nintendo Magazine\" li ha definiti \"un bellissimo perfezionamento di una grande serie [...] il miglior gioco \"Pok\u00e9mon\" di sempre\". \"Nintendo Power\" ha affermato che \"le ultime due avventure della serie Pok\u00e9mon creano dipendenza come sempre\". \"Edge\" ha dichiarato che \"sul futuro della serie \"Pok\u00e9mon\", \"Nero\" e \"Bianco\" non forniscono alcuna risposta, ma ci ricordano perch\u00e9 ci piacciono in primo luogo.\"\n\"IGN\" ha assegnato ai giochi 9/10, un punteggio pi\u00f9 alto di quello assegnato a qualsiasi altro gioco \"Pok\u00e9mon\" per Nintendo DS. La recensione ha elogiato i giochi per aver rinnovato l'interesse per la serie, anche se ha criticato alcuni dei nuovi design Pok\u00e9mon, spiegando che \"a parte un assortimento pi\u00f9 blando di mostri (in gran parte una lamentela estetica), questo \u00e8 il meglio che \"Pok\u00e9mon\" che ha da offrire su ogni livello, rinnovando il mio interesse in calo per le battaglie tra mostri\". Jeremy Parish di \"Retronauts\" ha criticato i giochi, commentando che si \u00e8 stancato subito dopo l'inizio e percependo che fosse troppo simile a tutti i precedenti giochi \"Pok\u00e9mon\". Ha inoltre proseguito affermando che EV e IV, meccaniche invisibili nel gioco, non sono necessariamente vantaggiose. Tuttavia, ha affermato che sarebbe fantastico per i nuovi giocatori. Lo ha anche confrontato con i giochi \"Pok\u00e9mon Mystery Dungeon\" e \"Final Fantasy XIII\", sostenendo che condividono tutti l'elemento comune di essere giochi deludenti prima di divenire buoni. Il collega di \"Retronauts\" Justin Haywald si \u00e8 espresso sfavorevolmente sulla pubblicazione dei giochi sul DS, in quanto tale console aveva ricevuto due giochi principali della serie \"Pok\u00e9mon\". La redattrice di \"GamesRadar\" Carolyn Gudmundson ha dichiarato: \"Potrebbe non rompere gli schemi dei , ma \"Nero e Bianco\" offre abbastanza nuovi contenuti abbinati alle meccaniche di battaglia profonde e classiche della serie per renderlo infinitamente giocabile. Se potessi giocare a un solo gioco per il resto della tua vita, questa sarebbe una scelta saggia\".\nI design dei Pok\u00e9mon di quinta generazione hanno ricevuto alcune critiche, in quanto, bench\u00e9 alcuni fossero buoni, altri apparivano poco ispirati.\nVendite.\nNel primo giorno di uscita negli Stati Uniti d'America, sono state vendute copie di \"Pok\u00e9mon Versione Nera\" e \"Versione Bianca\", mentre in Giappone, in soli due giorni, sono state vendute circa 2,6 milioni di copie, superando i risultati positivi gi\u00e0 ottenuti con \"Pok\u00e9mon Diamante\" e \"Perla\" e rendendolo il gioco che ha venduto maggiormente al lancio per Nintendo DS. Nel mercato britannico il titolo si \u00e8 aggiudicato il secondo posto per vendite, preceduto da \"Il professor Layton e lo scrigno di Pandora\".\nNel 2010, nel solo territorio giapponese, sono state vendute oltre 5 milioni di copie dei due videogiochi. Al 31 marzo 2019 le vendite complessive hanno totalizzato 15,64 milioni di unit\u00e0."}
{"id": "2964643", "revid": "32306121", "url": "https://it.wikipedia.org/wiki?curid=2964643", "title": "Manipolazione genetica", "text": ""}
{"id": "2964646", "revid": "256896", "url": "https://it.wikipedia.org/wiki?curid=2964646", "title": "Confraternita della SS. Croce di Taranto", "text": ""}
{"id": "2964647", "revid": "339392", "url": "https://it.wikipedia.org/wiki?curid=2964647", "title": "Pok\u00e9mon Black", "text": ""}
{"id": "2964648", "revid": "339392", "url": "https://it.wikipedia.org/wiki?curid=2964648", "title": "Pokemon Black e White", "text": ""}
{"id": "2964649", "revid": "339392", "url": "https://it.wikipedia.org/wiki?curid=2964649", "title": "Pok\u00e9mon White", "text": ""}
{"id": "2964651", "revid": "287204", "url": "https://it.wikipedia.org/wiki?curid=2964651", "title": "Visakham Thirunal", "text": "Biografia.\nI primi anni.\nVishakham Thirunal Rama Varma nacque il 19 maggio 1837, figlio di Rani Gowri Rukmini Bayi e di suo marito \"Punartham Thirunal\" Rama Varma Koil Thampuran della famiglia reale del regno di Thiruvalla. Sua madre mor\u00ec quando aveva appena due mesi di et\u00e0 lasciandolo con la sorella alla cura del padre. Suo nonno era Gowri Lakshmi Bayi ed egli era nipote del maharajah Swathi Thirunal.\nCome principe egli ricevette la sua prima educazione dal padre, Rama Varma, il quale gli insegn\u00f2 la lingua Malayalam ed il sanscrito. All'et\u00e0 di nove anni egli inizi\u00f2 la sua educazione \"inglese\" sotto la tutela di Subba Row, che successivamente diverr\u00e0 anche primo ministro di Travancore. Il principe si interess\u00f2 largamente alla cultura inglese e si appassion\u00f2 in particolare alla scrittura pubblicando un'opera \"Horrors of war and benefits of peace\" presso il \"Madras Athenaeum\". Egli scrisse anche \"The Indian Statesman\" e \"Calcutta Review\".\nNel 1861 il principe si rec\u00f2 in visita a Madras dove si incontr\u00f2 con il Governatore inglese, Sir William Denison, sul quale egli fece una bellissima impressione come riportato dallo stesso governatore nel suo diario \"Egli \u00e8 il pi\u00f9 intelligente tra tutti gli indiani che ho conosciuto; e se suo fratello \u00e8 come lui le prospettive d'intesa con Travancore sono molto favorevoli.\" Il principe venne successivamente nominato membro dell'Universit\u00e0 di Madras. L'amministrazione inglese, viste le sue acute capacit\u00e0, arriv\u00f2 ad offrirgli il posto di vicer\u00e9 d'India ma egli declin\u00f2 l'offerta a causa delle proprie condizioni di salute. Egli aveva dimostrato particolari attitudini nella botanica e nell'agricoltura. Egli era membro della Royal Geographical Society e della Royal Asiatic Society.\nNel 1859 egli spos\u00f2 la nobildonna Arumana Ammaveedu di Trivandrum.\nAscesa al trono.\nIl fratello maggiore di Visakham Thirunal, Ayilyam Thirunal, mor\u00ec dopo aver regnato su Travancore per vent'anni dal 1860 al 1880 e come tale, secondo la legge Marumakkathayam, alla sua dipartita gli succedette il fratello minore. Durante gli anni del suo regno egli introdusse delle riforme relative al sistema dell'educazione, alla polizia, alla giustizia e a molti altri campi. Egli implement\u00f2 in particolare la coltivazione della tapioca che divenne una pianta popolarissima nell'area di Travancore e molto utilizzata come principale alimento dalla popolazione povera.\nGli ultimi anni.\nIl maharajah si ammal\u00f2 alla fine del luglio del 1885 quando aveva 48 anni e mor\u00ec il 4 agosto di quell'anno. Secondo la legge Marumakkathayam di matriarcato il maharajah non veniva succeduto dai suoi figli, ma da quelli della sorella pi\u00f9 prossima a lui. Il maharajah aveva una sola sorella e venne succeduto appunto dal di lei figlio, Moolam Thirunal Sir Rama Varma."}
{"id": "2964652", "revid": "110157", "url": "https://it.wikipedia.org/wiki?curid=2964652", "title": "North European Volleyball Zonal Association", "text": "La North European Volleyball Zonal Association, conosciuta anche con l'acronimo di NEVZA, \u00e8 una federazione sportiva di pallavolo e beach volley, afferente alla CEV, che riunisce otto federazioni nazionali dell'area dell'Europa settentrionale.\nStoria.\nLa North European Volleyball Zonal Association venne fondata nel 2002: aderirono le federazioni della Danimarca, Finlandia, F\u00e6r \u00d8er, Groenlandia, Inghilterra, Islanda, Norvegia e Svezia. \nNel 2003, come sede, venne scelta Helsinki."}
{"id": "2964659", "revid": "144796", "url": "https://it.wikipedia.org/wiki?curid=2964659", "title": "Ayilyam Thirunal", "text": ""}
{"id": "2964661", "revid": "144796", "url": "https://it.wikipedia.org/wiki?curid=2964661", "title": "Swathi Thirunal", "text": ""}
{"id": "2964664", "revid": "1861950", "url": "https://it.wikipedia.org/wiki?curid=2964664", "title": "Air India Express", "text": "Air India Express \u00e8 una compagnia aerea a basso costo dell'India, filiale della compagnia di bandiera Air India. Ha la sede a Kochi. Serve principalmente dall'India il Medio Oriente e il sud-est asiatico. La compagnia aerea appartiene ad Air India Charters Limited, controllata intera propriet\u00e0 di Air India Limited, costituita al fine di facilitare la fusione di Air India e Indian Airlines. Air India Express opera circa 100 voli a settimana, soprattutto da stati del sud, come il Tamil Nadu e il Kerala, in India.\nStoria.\nAir India Express \u00e8 nata il 29 aprile 2005, con il lancio di tre voli decollati contemporaneamente da Thiruvananthapuram, Kochi e Kozhikode. La compagnia aerea \u00e8 stata lanciata come vettore low cost (LCC) con l'obiettivo di fornire una comoda connettivit\u00e0 alle rotte internazionali a corto raggio, in Medio Oriente e nel sud-est asiatico per la comunit\u00e0 di espatriati indiani. Air India Express \u00e8 stata la risposta di Air India alla crescente popolarit\u00e0 degli LCC in tutto il mondo e nella regione. Essendo un LCC, la compagnia aerea opera voli point-to-point con pi\u00f9 hub in tutta l'India.\nNel dicembre 2012, Air India ha ratificato la proposta di spostare il quartier generale a Kochi nel gennaio 2013 e di stabilire una nuova base MRO a Thiruvananthapuram.\nFlotta.\nA gennaio 2022 la flotta di Air India Express \u00e8 cos\u00ec composta:"}
{"id": "2964666", "revid": "297059", "url": "https://it.wikipedia.org/wiki?curid=2964666", "title": "Air-India Express", "text": ""}
{"id": "2964667", "revid": "767487", "url": "https://it.wikipedia.org/wiki?curid=2964667", "title": "The Alien Factor", "text": "The Alien Factor \u00e8 un film del 1978, diretto da Don Dohler. \u00c8 una storia di ambientazione fantascientifica.\nTrama.\nGiunti dallo spazio alcuni animali alieni, fuggiti da un'astronave che avrebbe dovuto portarli in uno zoo spaziale, provocano disastri sulla terra e uccidono persone. Lo sceriffo del luogo indaga.\nSeguiti.\nDel film si \u00e8 girato un secondo titolo, anche se non corrisponde proprio ad un vero sequel."}
{"id": "2964670", "revid": "113684684", "url": "https://it.wikipedia.org/wiki?curid=2964670", "title": "Oskar von Alvensleben", "text": "Biografia.\nApparteneva ad un'antichissima e aristocratica famiglia della Prussia, dalla quale provennero vescovi, generali, conti e un cavaliere templare, Friedrich von Alvensleben, mentre un avo di Oskar, Joachim I von Alvensleben, era stato consigliere dell'elettore Federico il Saggio di Sassonia, aveva presenziato la Confessione di Augusta ed aveva gettato le basi politiche del luteranesimo in Germania. Fratello di Oskar era lo scrittore Udo III von Alvensleben, suoi cugini i generali Constantin von Alvensleben e Gustav von Alvensleben.\nOskar studi\u00f2 al ginnasio di Gohlis e a differenza dei suoi numerosi cugini non intraprese mai la carriera delle armi, bens\u00ec si laure\u00f2 all'Universit\u00e0 di Lipsia e frequent\u00f2 numerosi corsi all'Accademia dell'arte di Berlino, seguendo le lezioni di Julius H\u00fcbner e Carl Gottlieb Peschel.\nDivenuto particolarmente amico del primo, segu\u00ec questi a Vienna, dove conobbe Moritz von Schwind, rimanendo ammirato dal carattere dei dipinti di questi due autori, forse un po' rustico, che rispecchiava da un lato l'arte popolare di Bruegel ma anche il carattere romantico, folcloristico di Schwind e Friedrich. Oskar si distinse a Vienna come autore di quadri paesaggistici ad acquerello, rappresentando luoghi romantici intorno a Vienna e nella valle del Danubio, del Salz e anche scene della mitologia germanica o di fiabe popolari tedesche e austriache, spesso con riferimento alle ondine e ai giganti.\nUn viaggio in Norvegia, durante il quale conobbe Ibsen, lo port\u00f2 a dipingere, oltre che scende di fiabe, numerosi quadri del paesaggio dei fiordi e dei monti norvegesi del Glittertind e della catena del Jotunheimen.\nParte dei suoi quadri sono riposti a Stralsund, altri allo Stadtmuseum di Dresda, altri al Kulturhistorisches Museum di Magdeburgo e a Plauen; altri all'Accademia dell'Arte di Berlino."}
{"id": "2964676", "revid": "287204", "url": "https://it.wikipedia.org/wiki?curid=2964676", "title": "Osservatorio astronomico \u0160tef\u00e1nik", "text": "L'osservatorio astronomico \u0160tef\u00e1nik (in ceco \"\u0160tef\u00e1nikova hv\u011bzd\u00e1rna\") \u00e8 un'importante struttura scientifica che si trova sulla collina di Pet\u0159\u00edn, nel quartiere di Strahov al centro della citt\u00e0 di Praga.\nL'osservatorio \u00e8 stato fondato nel 1928 e intitolato alla memoria dell'astronomo slovacco Milan Rastislav \u0160tef\u00e1nik, personaggio poliedrico che \u00e8 stato anche militare e uomo politico, che \u00e8 stato anche ministro della guerra della Cecoslovacchia dopo l'indipendenza. Oggi il compito che la struttura si prefigge \u00e8 quello di rendere popolare l'astronomia e le scienze ad essa collegate.\nTecnologia.\nI principali telescopi dell'osservatorio sono un telescopio a doppia rifrazione della Zeiss di Jena con oculari K\u00f6nig, collocato nella cupola principale costruita nel 1928, e un telescopio Maksutov-Cassegrain installato nella cupola occidentale nel 1976. La cupola orientale dell'osservatorio viene utilizzata per osservazioni scientifiche ed \u00e8 stata attrezzata dal 1999 con un telescopio catadiottrico da 40\u00a0cm Meade.\nDavanti alla meridiana dell'osservatorio \u00e8 collocata la statua di \u0160tef\u00e1nik."}
{"id": "2964677", "revid": "22475", "url": "https://it.wikipedia.org/wiki?curid=2964677", "title": "PZL M-28", "text": ""}
{"id": "2964680", "revid": "118834", "url": "https://it.wikipedia.org/wiki?curid=2964680", "title": "Les Combustibles", "text": ""}
{"id": "2964682", "revid": "84184", "url": "https://it.wikipedia.org/wiki?curid=2964682", "title": "Didascalie", "text": ""}
{"id": "2964688", "revid": "281779", "url": "https://it.wikipedia.org/wiki?curid=2964688", "title": "Kobayashi Maru", "text": ""}
{"id": "2964691", "revid": "112952103", "url": "https://it.wikipedia.org/wiki?curid=2964691", "title": "Libri da ardere", "text": "Les Combustibles (in lingua italiana \"Libri da ardere\") \u00e8 un testo teatrale del 1994 di Am\u00e9lie Nothomb.\nTrama.\nLa trama ruota intorno al dialogo tra i tre personaggi che, in una citt\u00e0 sotto assedio, devono sacrificare i libri alla stufa per riscaldarsi."}
{"id": "2964694", "revid": "281779", "url": "https://it.wikipedia.org/wiki?curid=2964694", "title": "Jera", "text": ""}
{"id": "2964698", "revid": "31886", "url": "https://it.wikipedia.org/wiki?curid=2964698", "title": "Marchese di Milford Haven", "text": "Marchese di Milford Haven (\"Marquess of Milford Haven\") \u00e8 un titolo creato fra i Pari del Regno Unito. Fu creato nel 1917 per il Principe Luigi di Battenberg ex Capo di Stato Maggiore Navale ed imparentato con la Famiglia reale britannica che tra i sentimenti antitedeschi della prima guerra mondiale, abbandon\u00f2 l'uso del suo cognome e dei titoli tedeschi adottando il cognome Mountbatten, una versione anglicizzata del cognome Battenberg. Al tempo stesso venne creato Conte di Medina (\"Earl of Medina\") e Visconte Alderney (\"Viscount Alderney\") anch'essi fra i Pari del Regno Unito. Attualmente nel 2010 il titolo \u00e8 posseduto dal suo pronipote, il quarto marchese, succeduto al padre nel 1970.\nLouis Mountbatten, 1\u00ba Marchese Mountbatten di Burma era il secondogenito del primo marchese\nMarchesi di Milford Haven (1917).\nL'erede dell'attuale marchese \u00e8 suo figlio Henry Mountbatten, Conte di Medina (Earl of Medina)."}
{"id": "2964704", "revid": "1609015", "url": "https://it.wikipedia.org/wiki?curid=2964704", "title": "Adorazione dei Magi di Citt\u00e0 della Pieve", "text": "L'Adorazione dei Magi di Citt\u00e0 della Pieve \u00e8 un affresco (650x700 cm) di Pietro Perugino, databile al 1504 e conservato nell'Oratorio di Santa Maria dei Bianchi a Citt\u00e0 della Pieve.\nStoria e descrizione.\nL'opera venne eseguita ricorrendo a schemi gi\u00e0 consolidati, con una grande architettura, in questo caso la capanna, che inquadra le figure principali facendo da tramite con lo sfondo, un dolcissimo paesaggio di colline digradanti punteggiate da alberelli frondosi. Fa da perno alla composizione la \"Madonna col bambino\", a cui i magi ai lati offrono doni, circondati dalla moltitudine del corteo esotico dei loro accompagnatori. A destra si vede san Giuseppe e dietro il bue, l'asinello e alcuni pastori. In alto vola un angelo che porta l'annuncio della stella cometa. \nL'opera \u00e8 spesso confrontata con l'\"Adorazione del Bambino\" della Sala delle Udienze del Collegio del Cambio a Perugia, opera del Perugino e aiuti, dove \u00e8 presente una maggiore forza plastica, da alcuni attribuita alla mano del giovane Raffaello. Nell'\"Adorazione\" di Citt\u00e0 della Pieve invece le figure sono meno salde e la stesura pittorica \u00e8 pi\u00f9 tenera e morbida."}
{"id": "2964707", "revid": "767487", "url": "https://it.wikipedia.org/wiki?curid=2964707", "title": "Adrian Hurley", "text": ""}
{"id": "2964708", "revid": "36426", "url": "https://it.wikipedia.org/wiki?curid=2964708", "title": "Cattedrale dei Santi Gervasio e Protasio", "text": ""}
{"id": "2964712", "revid": "767487", "url": "https://it.wikipedia.org/wiki?curid=2964712", "title": "Albrecht von Alvensleben-Sch\u00f6nborn", "text": "Biografia.\nApparteneva ad un'antichissima e nobile famiglia della Prussia: suo padre era infatti Udo Gebhard Ferdinand von Alvensleben, celebre archivista e storico tedesco, che aveva raccolto e riscritto vari documenti sulla storia della nobile famiglia degli Alvensleben, risalente al X secolo, il cui albero genealogico era pregno di nomi illustri, vescovi, politici, generali, riformatori, cavalieri templari; tra i riformatori fu molto noto Joachim I von Alvensleben, che presenzi\u00f2 la Confessione di Augusta e fu consigliere e amico di Federico il Saggio. Suo fratello fu il generale Ludolf Udo von Alvensleben, mentre suo nonno il barone Eduard von Alvensleben.\nAlbrecht fu educato, come il padre, alla Scuola Militare di Havel e poi all'Accademia Militare di Paderborn, dalla quale usc\u00ec tenente di un reggimento di cavalleria molto antico e quotato. Intraprese una brillante carriera militare, partecipando come ufficiale delle truppe del feldmaresciallo von Wrangel alle guerre dello Schleswig, durante le quali divenne capitano e alla Guerra franco-prussiana, partecipando alla Battaglia di Gravelotte, Mars-la-Tour e Blois; al termine della campagna fu promosso maggiore e insignito dell'Ordine di Hohenzollern.\nTornato in Germania fu nominato sindaco di Redekin, e ivi conobbe Georg Arbogast von und zu Frankenstein, celebre ball\u00ec dell'Ordine Teutonico, che assorb\u00ec il giovane conte nelle sue file.\nDivenne cos\u00ec cavaliere dell'Ordine Teutonico, e grazie alle sue ampie conoscenze teologiche, fu ben presto promosso ball\u00ec di Utrecht, dove von Alvensleben ebbe modo di studiare i numerosi codici medioevali custoditi nei monasteri intorno alla citt\u00e0 e fu un ampio riformatore e propagatore della cultura storica in Germania, sostenendo la corrente di pensiero che i cavalieri teutonici fossero allora non un ordine militante, bens\u00ec una capillare organizzazione teologica, storica e culturale, impiegata alla difesa e soprattutto al mantenimento delle antiche tradizioni storiche; per l'appunto Albrecht fu autore di un dotto saggio teologico e coautore con un altro cavaliere civile, Ludwig Ernst von Oettingen-Wallerstein di un saggio storico sui cavalieri teutonici.\nCome il padre fu autore di numerosi studi sulla sua famiglia, risalendo fino alle primissime origini del ceppo e scrisse una dettagliata biografia di quasi ogni singolo appartenente al suo albero genealogico fino a Gebhard Johan Achaz von Alvensleben, vale a dire fino al 1764."}
{"id": "2964714", "revid": "6923", "url": "https://it.wikipedia.org/wiki?curid=2964714", "title": "Stati principeschi dell'India britannica", "text": "Col termine di Stato principesco dell'India britannica (detto anche Stato nativo secondo la normativa legislativa inglese, o semplicemente Stato indiano) si intende uno stato sovrano nominalmente facente parte del \"Raj britannico\", il governatorato britannico in India, che non era direttamente amministrato dagli inglesi, ma con un governo indiretto attraverso dei rappresentanti governativi della Gran Bretagna e con l'aiuto dei sovrani gi\u00e0 esistenti sul territorio. Gli stati presenti in India che godevano di questa amministrazione erano pi\u00f9 di 550, alcuni dei quali erano solo sovranit\u00e0 cittadine.\nStoria.\nLa formazione dei principati.\nPrincipati minori e trib\u00f9 esistevano nel continente indiano gi\u00e0 dall'Et\u00e0 del Ferro, anche se essi iniziarono ad emergere come centri di potere locale solo tra V e VI secolo a.C., durante il periodo di emergenza dei medi regni dell'India dopo il crollo dell'Impero Gupta. Molti dei futuri gruppi e clan dell'\u00e9lite indiana - in particolare i Rajput \u2013 iniziarono ad emergere in questo periodo; dal XIII-XVI secolo, molti dei clan Rajput avevano dato vita a Stati affermati e semi-indipendenti a nord-ovest, come pure in alcune aree del nord-est. L'espansione dell'Islam in quel tempo port\u00f2 molti Stati a divenire tributari di sultanati islamici, in particolare quello di Delhi e il Sultanato di Bahmani. A sud, ad ogni modo, l'Impero Vijayanagara, di fede ind\u00f9, continu\u00f2 a rimanere dominante sino alla met\u00e0 del XVII secolo; tra i suoi tributari aveva anche il futuro Regno di Mysore.\nL'impero turco-mongolo dei Mughal port\u00f2 gran parte dei principati indiani sotto la propria sovranit\u00e0 nel XVII secolo, dopo la sua fondazione all'inizio del XVI secolo. L'avvento del sikhismo port\u00f2 alla creazione dell'Impero Sikh a nord all'inizio del XVIII secolo, in corrispondenza col declino dell'Impero Mughal. Nel contempo i Maratha ricavarono il loro stato che prese il nome di Impero Maratha. Nel XVIII secolo, gli ex governatori Mughal colsero l'occasione del crollo dell'impero per stabilire loro stati principeschi indipendenti. A nord-ovest \u2013 come nel caso di Tonk \u2013 si allearono tra loro e con vari gruppi presenti, tra cui i Maratha e l'Impero Durrani (formatosi nel 1747 per l'aggregazione di una serie di trib\u00f9 e con territori ex Mughal). Nel 1768, Prithvi Narayan Shah, regnante di un piccolo principato nel Gorkha, fond\u00f2 il Regno del Nepal con una federazione di piccoli stati, espandendo la sua influenza nell'India nord orientale; a sud, i principati di Hyderabad e Arcot vennero formati negli anni '60 del Settecento, anche se rimasero formalmente vassalli dell'imperatore Mughal.\nIl \"Raj britannico\" e gli Stati indigeni.\nIl \"Raj britannico\" dell'Impero Indiano consisteva in due divisioni: l'India britannica e gli \"Stati Indigeni\" (\"Native States\"). Nell'Interpretation Act del 1889 il Parlamento inglese adott\u00f2 le seguenti definizioni:\nL'espressione di \"India britannica\" definir\u00e0 tutti quei territori e luoghi dove Sua Maest\u00e0 regna da diverso tempo attraverso il Governatore Generale dell'India o dove si trovi un qualsiasi governatore diretto inglese. L'espressione \"India\" indicher\u00e0 il complesso dell'area della British India e degli altri territori governati da principi autoctoni sottoposti alla sovranit\u00e0 di Sua Maest\u00e0. (52 &amp; 53 Vict. cap. 63, sez. 18)\nLa sovranit\u00e0 sui 175 Stati principeschi esistenti in India, alcuni dei quali grandi e rilevanti per la politica nazionale, venivano radicalmente distinti dai veri e propri \"dominions\" inglesi che si trovavano appunto sottoposti anche alla legislazione inglese.\nStatus principesco e titoli.\nI governanti indiani avevano diversi titoli a seconda dei loro domini: \"maharaja\" (\"gran re\"), \"badshah\" (\"imperatore\"), \"raja\" (\"re\"), \"naww\u0101b\" (\"governatore\"), \"ni\u1e93\u0101m\", \"w\u0101li\" e molti altri. \u00c8 curioso comunque notare come gli inglesi definirono questi sovrani sempre come \"principi\" per evitare implicazioni di definizione di \"re\" il che avrebbe portato a un raffronto politico col al monarca inglese.\nMolti regnanti induisti usavano il titolo di \"thakur\" o la sua variante \"thakore\".\nMolti prestigiosi regnanti ind\u00f9 avevano il titolo di \"\"raja\" o altre varianti: \"rana\", \"rao\", \"rawat\" o \"rawal\", anche se gli onori pi\u00f9 alti spettavano a \"maharaja\" o \"maharana\" o \"maharao\".\nI sovrani di religione musulmana, invece, utilizzavano il titolo di \"naww\u0101b\"\" (corrispondente all'arabo \"n\u0101\u02beib\", \"governatore\"), con le preminenti eccezioni del \"Ni\u1e93\u0101m\" di Hyder\u0101b\u0101d &amp; Berar, il \"w\u0101li\"/\"khan\" di Kalat e il \"w\u0101li\" di Swat.\nPrecedenza e prestigio.\nL'importanza di uno Stato principesco, in relazione con il \"British Raj\", non era basata esclusivamente sul titolo posseduto dal suo governante, che spesso veniva garantito (o perlomeno riconosciuto) come segno di favore e benevolenza, ma sovente essa era definita dalla lealt\u00e0 e dai servizi resi all'Impero Mughal prima ed a quello inglese poi. Anche se diversi governanti si videro \"aumentare di titolo\", altri videro perdere il loro prestigio.\nOltre ai loro titoli tutti i principi indiani potevano essere ammessi negli ordini cavallereschi inglesi associati all'Impero indiano come l'Ordine della Stella d'India e l'Ordine dell'Impero indiano. Anche le donne potevano essere ammesse al grado di \"cavaliere\" (anzich\u00e9 dame) di questi ordini. I governati che ottenevano dal governo inglese la possibilit\u00e0 di un saluto ufficiale con 21 o 19 colpi di cannone a salve erano normalmente appartenenti ai ranghi pi\u00f9 alti degli ordini cavallereschi.\nMolti principi indiani prestarono servizio nel British Army, nell'Indian Army, o nelle locali forze di guardia o polizia, spesso raggiungendo i ranghi pi\u00f9 alti; alcuni prestarono servizio mentre si trovavano sul trono. Molti di loro vennero nominati aiutanti di campo dei sovrani britannici in quanto re-imperatori. Molti presero parte alla prima ed alla seconda guerra mondiale nelle file dell'esercito britannico.\nA parte coloro che si distinsero sul campo, un buon numero di principi ricevette ranghi puramente onorari. Questi ranghi venivano concessi sulla base di diversi fattori, tra cui il loro lignaggio, la presenza o meno di colpi a salve come saluto ufficiale, il carattere personale o la propria condotta militare. Dopo le guerre mondiali, i principi di alcuni tra i principali Stati come Gwalior, Patiala, Bikaner, Jaipur, Jodhpur, Jammu e Kashmir e Hyder\u0101b\u0101d, ottennero il rango onorario di generale per il loro contributo agli sforzi di guerra.\nEcco una ripartizione dei gradi:\nNon era raro vedere dei principi nominati anche a incarichi coloniali, spesso nei loro stessi Stati nativi, oppure vedersi inseriti nei corpi diplomatici.\nSaluti militari.\nIl sistema dei saluti militari era utilizzato per definire la precedenza dei maggiori governanti nelle aree gi\u00e0 della British East India Company. Come capi di Stato, certi principi ottennero il privilegio dei saluti militari nelle occasioni ufficiali con colpi di cannone a salve, di cui i pi\u00f9 prestigiosi ne ottennero 21. Generalmente, il numero dei colpi a salve rimaneva il medesimo per tutti i regnanti di uno specifico Stato, anche se alcuni principi ottennero questi onori a livello personale come segno di particolare riconoscenza. Alcuni regnanti ottennero un saluto militare specifico nel loro territorio, status inteso come una semi-onorificenza. Gli Stati titolati a ricevere dei saluti militari di tale tipologia (circa 120) erano noti col nome di \"salute states\".\nDopo l'Indipendenza indiana, il maharana di Udaipur scalz\u00f2 il Ni\u1e93\u0101m di Hyder\u0101b\u0101d come principe pi\u00f9 importante dell'India, dal momento che lo Stato di Hyderabad aveva deciso di non entrare a far parte del nuovo Dominion dell'India, come pure il titolo onorifico di \"Altezza\" venne esteso a tutti i regnanti con almeno 9 colpi di cannone come saluto militare. Quando gli Stati principeschi vennero integrati nell'Unione Indiana i loro governanti continuarono a mantenere i loro privilegi e le loro entrate (note come Privy Purse). Successivamente, il governo indiano abol\u00ec la \"Privy Purse\" nel 1971, e pertanto tutti gli ex principi cessarono di essere riconosciuti da parte della legge indiana nel loro status, anche se molte famiglia continuarono a mantenere seppur informalmente il loro prestigio sociale; alcuni discendenti ancora oggi sono integrati nella politica nazionale, nella diplomazia, nel mondo degli affari e nell'alta societ\u00e0 indiana.\nAll'epoca dell'indipendenza indiana, solo cinque governanti \u2013 il Ni\u1e93\u0101m di Hyder\u0101b\u0101d, il Maharaja di Mysore, il Maharaja di Jammu e Kashmir, il Maharaja Gaekwad di Baroda e il Maharaja Scindia di Gwalior \u2013 avevano un saluto a 21 colpi di cannone a salve. Cinque altri \u2013 il Naww\u0101b di Bhopal, il Maharaja Holkar di Indore, il Maharana di Udaipur, il Maharaja di Kolhapur e il Maharaja di Travancore \u2013 avevano un saluto a 19 colpi di cannone a salve. Il pi\u00f9 importante dei principi indiani era il Ni\u1e93\u0101m di Hyder\u0101b\u0101d, che aveva il titolo personale di \"Sua Altezza Esaltata\". Gli altri principi avevano un saluto ad 11 o 9 colpi di cannone col titolo di \"Sua Altezza\". Per i governanti minori non era previsto un saluto a salve con cannoni.\nCome capo supremo e successore dei Mughal, il \"re imperatore\" britannico dell'India, aveva il titolo riservato di maest\u00e0 e godeva del saluto \"imperiale\" di 101 colpi di cannone secondo la tradizione europea che pure prevedeva questo trattamento anche per la nascita degli eredi al trono.\nStati senza saluti militari.\nI regnanti degli Stati principeschi indiani che vantassero meno di 9 colpi di saluti militari a salve di cannone solitamente erano coloro che avevano la prerogativa di sceicchi arabi oppure del protettorato di Aden, sempre sotto la protezione britannica.\nI cosiddetti \"stati senza saluto\" erano solitamente quelli con minor prestigio. Il totale degli stati con saluto a salve era di 117 su 500 stati principeschi e quindi la maggior parte non godeva di tale onore. Non tutti questi comunque erano regnanti minori: lo Stato di Surguja ad esempio era pi\u00f9 grande e popoloso dello Stato di Karauli, ma il Maharaja di Karauli aveva ottenuto un saluto di 17 colpi mentre il Maharaja di Surguja non ne aveva affatto.\nOnorificenze erano concesse anche a eredi di dinastie di stati storici ed ormai non pi\u00f9 esistenti ed erano noti con lo status di prigionieri politici come ad esempio il Naww\u0101b di Oudh. Alcuni erano invece saranjam politici. Dal momento che questa specifica categoria di principi non aveva alcuno stato vassallo da governare direttamente, poteva essere loro concesso un saluto militare in relazione alle loro dirette relazioni con l'Impero indiano.\nLa dottrina dell'estinzione.\nUn aspetto controverso del governo della Compagnia delle Indie orientali fu la dottrina dell'estinzione, una politica sulla base della quale le terre indiane nelle quali un governatore locale moriva senza eredi maschi legittimi e biologici (quindi opponendosi alla pratica dell'adozione) sarebbero passate sotto il diretto controllo della Compagnia e solo a quel punto un figlio adottivo sarebbe potuto ascendere al trono locale, ovviamente sempre sotto la sovranit\u00e0 inglese. Questa politica conobbe una certa fortuna per parte inglese dal momento che, a differenza di quanto veniva praticato in Europa da secoli, i regnanti indiani solitamente non designavano il loro erede mentre erano ancora in vita.\nLa dottrina dell'estinzione venne perseguita vigorosamente da Sir James Ramsay, X conte (poi I marchese) di Dalhousie. Dalhousie annett\u00e9 con questa politica ben sette stati, tra cui Awadh (Oudh), i cui Naww\u0101b lo avevano accusato di cattivo governo, e gli stati Maratha di Nagpur, Jhansi e Satara e Sambalpur e Thanjavur. Il risentimento per l'annessione di questi stati si tramut\u00f2 in indignazione quando gli eredi dei maharaja di Nagpur vennero espulsi da Calcutta. Le azioni di Dalhousie contribuirono sicuramente alla nascita di un dissenso anche tra le classi alte nei confronti del governo inglese che port\u00f2 poi allo scoppio dei moti indiani del 1857.\nLa gestione imperiale.\nSulla base di trattati stipulati, gli affari esteri degli Stati principeschi venivano gestiti completamente dalla Gran Bretagna. Dal momento per\u00f2 che gli Stati britannici non erano un possedimenti britannico \"de facto\", i singoli regnanti mantenevano il controllo degli affari interni, pur soggetti a una sostanziale presenza britannica.\nDall'inizio del XX secolo, le relazioni tra gli inglesi e i quattro Stati principali dell'Impero indiano \u2013 Hyder\u0101b\u0101d, Mysore, Jammu e Kashmir, e Baroda \u2013 avvenivano per il diretto tramite del Governatore generale dell'India nella persona di un residente. Due agenzie, una per il Rajputana e l'altra per l'India centrale, sovrintendevano a 20 e 148 Stati rispettivamente. I restanti Stati principeschi disponevano di loro propri ufficiali britannici \"in loco\", o agenti, che rispondevano agli amministratori delle province indiane. Gli agenti di cinque Stati principeschi erano sottoposti all'autorit\u00e0 di Madras, 354 sotto quella di Bombay, 26 sotto quella del Bengala, 2 sotto quella di Assam, 34 sotto quella del Punjab, 15 sotto le Province centrali e Berar e 2 sotto le Province Unite.\nLa Camera dei Principi (\"Narender Mandal\" o \"Narendra Mandal\") fu un'istituzione fondata nel 1920 con proclama reale di Giorgio V per provvedere un luogo di incontro nel quale tutti i principi potessero esporre le loro necessit\u00e0 ed aspirazioni al governo. Tale istituzione sopravvisse sino alla fine del British Raj nel 1947.\nDai primi anni '30 del Novecento, gran parte degli Stati principeschi le cui agenzie si trovavano sotto l'autorit\u00e0 delle province indiane, vennero riorganizzate con nuove agenzie che rispondevano direttamente al governatore generale, sul modello delle agenzie dell'India centrale del Rajputana: l'Agenzia degli stati orientali, l'Agenzia degli stati del Punjab, l'Agenzia del Baluchistan, l'Agenzia degli stati del Deccan, l'Agenzia degli stati di Madras e l'Agenzia degli stati della frontiera nordoccidentale. La Residenza di Baroda venne combinata con gli stati principeschi della Presidenza di Bombay a formare l'Agenzia degli stati di Baroda, India occidentale e Gujarat. Gwalior venne separata dall'Agenzia dell'India centrale ed ottenne un proprio residente, mentre gli Stati di Rampur e Benares, formalmente sottoposti alle Province Unite, vennero posti sotto la Residenza di Gwalior nel 1936. Gli stati principeschi di Sandur e Banganapalle nella presidenza di Mysore vennero trasferiti all'agenzia del residente di Mysore nel 1939.\nStati principeschi al 1947.\nGli Stati principeschi indiani nel 1947 includevano cinque grandi Stati che erano in \"dirette relazioni politiche\" col governo indiano. Per la lista completa degli Stati principeschi al 1947, vedi Elenco degli stati principeschi dell'India britannica.\nForze militari degli Stati principeschi.\nLe armate degli Stati principeschi nativi dell'India erano incatenate ad una serie di restrizioni che vennero loro imposte dal governo britannico. Esse esistevano per scopi cerimoniali e per servizi di polizia interna agli stati. Secondo l\"Imperial Gazetteer of India vol. IV\"Dal momento che un capo pu\u00f2 attaccare un proprio vicino e quindi finire nelle mani di una nazione straniera, questo da necessit\u00e0 che non vi siano istituzioni militari negli stati se non per propositi di sicurezza interna o personali, o comunque in cooperazione col Governo Imperiale. Il trattato sottoscritto con Gwalior nel 1844, e l'istrumento concesso a Mysore nel 1881, tali restrizioni sono necessarie per proteggere i confini dello Stato indiano. La presenza stessa di eserciti non necessari negli stati potrebbe portare ad inquietudini tra gli stati stessi come gi\u00e0 accaduto nel caso del regno sikh di Lahore. Il governo britannico si \u00e8 preso il peso di proteggere i domini dei principi nativi dalle invasioni esterne e persino dalle ribellioni interne: il suo esercito \u00e8 organizzato per la difesa non solo dell'India britannica, ma di tutti i possedimenti sotto la sovranit\u00e0 del re-imperatore.\nInoltre, vennero imposte altre restrizioni:\nI trattati coi pi\u00f9 importanti tra gli Stati sono chiari su questi punto. Non vi devono essere avamposti fortificati interni, le fabbriche per la costruzione di armi non devono essere costruite, n\u00e9 le forze locali devono assumere uomini provenienti da altri stati. [...] Gli stati devono permettere alle forze inglesi di difenderli ed ottenere rifornimenti in loco, occupare delle regioni o posizioni, arrestare i disertori; ed oltre a questi servizi devono riconoscere il controllo imperiale sulle ferrovie, sulle comunicazioni postali e telegrafiche e tutto ci\u00f2 che sia necessario per la difesa ed il progresso comune.\nLe truppe venivano regolarmente ispezionate da ufficiali dell'esercito britannico. Sebbene in numero ridotto, le Imperial Service Troops vennero impiegate in Cina e nella Somalia britannica nei primi anni del XX secolo e poi durante la prima e la seconda guerra mondiale.\nIntegrazione politica degli stati principeschi nel 1947 e successivamente.\nIndia.\nAll'epoca dell'indipendenza indiana, l'India era divisa in due territori, il primo appartenente ai territori dell'\"India britannica\", che si trovavano sotto diretto controllo dell'India Office di Londra e del Governatore Generale dell'India, e il secondo costituito dagli \"Stati principeschi\", i territori su cui la Corona britannica aveva la sovranit\u00e0, ma che si trovavano sotto il controllo di governanti locali. Inoltre, vi erano diverse enclavi coloniali controllate da Francia e Portogallo. L'integrazione di tali territori nel Dominion dell'India, che venne creato con l'Indian Independence Act 1947 dal Parlamento britannico, aveva il dichiarato obbiettivo di creare il Congresso Nazionale Indiano, che il Governo dell'India persegu\u00ec dal 1947 al 1949. Attraverso una combinazione di tattiche, Sardar Vallabhbhai Patel e V. P. Menon nei mesi immediatamente precedenti e successivi all'indipendenza convinsero i governanti di quasi tutti gli Stati principeschi ad aderire all'India. In un suo discorso del gennaio del 1948, Vallabhbhai Patel disse:\nAnche se questo procedimento riusc\u00ec con successo a integrare la maggior parte degli stati principeschi dell'India, alcuni stati opposero resistenza, come ad esempio nel Kashmir, il cui Maharaja tard\u00f2 nel firmare lo strumento di ingresso nell'India dei suoi territori, come pure lo stato di Hyderabad, il cui regnante decise di rimanere indipendente e venne successivamente sconfitto nell'invasione denominata \"Operazione Polo\", come pure negli stati di Tripura e Manipur, i cui regnanti decisero di aderire all'India solo sul finire del 1949, dopo la conquista indiana di Hyderabad.\nAssicuratosi l'entrata a far parte dello Stato della maggior parte degli Stati, Sardar Patel e V. P. Menon procedettero quindi in un processo, passo dopo passo, per assicurarsi l'estensione dell'autorit\u00e0 del governo centrale per la trasformazione delle amministrazioni degli stati sino al 1956, quando ormai potevano dirsi ben poche le differenze presenti tra Stato e Stato. Simultaneamente, il governo dell'India, attraverso una combinazione di elementi diplomatici e militari, acquis\u00ec il controllo delle restanti enclave coloniali europee come ad esempio Goa che fu costretto a integrarsi nell'India con un intervento militare.\nCome passo finale, nel 1971, il 26\u00b0 emendamento della Costituzione indiana ritir\u00f2 il proprio riconoscimento ufficiale a tutti i simboli ed agli ex pr\u00ecncipi degli Stati principeschi dell'India, tra cui titoli e privilegi, oltre ad abolire la remunerazione dei principi tramite le cosiddette \"privy purses\". Pertanto, anche i capi titolari degli ex Stati principeschi cessarono di esistere con uno speciale \"status\" legale.\nPakistan.\nDurante il periodo del \"British Raj\", quattro erano gli Stati principeschi dell'area del Belucistan: Makran, Kharan, Las Bela e Kalat. Il primo dei tre ader\u00ec al Pakistan. Ad ogni modo, un altro regnante degli altri quattro Stati principeschi, il Khan di Kalat Ahmad Yar Khan, prefer\u00ec dichiarare l'indipendenza di Kalat. Lo stato rimase indipendente sino al 27 marzo 1948 quando venne unito al Pakistan. Al momento dell'annessione, il fratello di Ahmad Yar Khan principe Abdul Karim si rivolt\u00f2 contro questa decisione nel luglio del 1948, causando problematiche ancora oggi discusse.\nBahawalpur dall'Agenzia del Punjab decise di aderire al Pakistan il 5 ottobre 1947."}
{"id": "2964715", "revid": "122246", "url": "https://it.wikipedia.org/wiki?curid=2964715", "title": "Chiesa di San Bartolomeo (Castellammare di Stabia)", "text": "La chiesa di San Bartolomeo \u00e8 una chiesa monumentale situata nel centro storico di Castellammare di Stabia ed appartenente alla parrocchia della chiesa di Santa Maria della Pace.\nStoria.\nIn principio la chiesa di San Bartolomeo, con annesso monastero, era ubicata nei pressi di Quisisana nella zona dove oggi sorge il santuario di Santa Maria della Sanit\u00e0. La tradizione vuole che questa chiesa fosse stata edificata da Roberto d'Angi\u00f2 nel corso del XIV secolo, ipotesi da scartare in quanto da alcuni scritti del periodo risulta che il sovrano fece costruire nella cittadina stabiese solo due chiese, una intitolata a San Giorgio, l'altra alla Beata Maria Maddalena. In realt\u00e0 un documento che attesta l'esistenza in quella zona del tempio risale al luglio del 1189 quando la madre badessa cedette un pezzo di terra del monastero al signor Riccardo de Menda; altro documento del 1318 parla di una concessione di una fonte d'acqua al monastero di San Bartolomeo: ancora oggi esiste una fontana realizzata nel '700 che ne convogliava le acque.\nCos\u00ec come stabilito dal Concilio di Trento la chiesa venne spostata all'interno delle mura della citt\u00e0: nel 1576 furono acquistate due case, abbattute per posto alla nuova chiesa. I lavori di costruzione del tempio e del monastero terminarono nel 1583, e nello stesso anno il vescovo Ludovico Maiorana permise alle monache di prenderne possesso: la chiesa fu solennemente consacrata dal vescovo Francesco Colangelo il 15 ottobre 1821. Nel 1721 venne realizzata la piazza esterna, dove il 25 agosto di ogni anno si svolgeva una fiera, mentre le decorazioni interne furono realizzate tra il XVIII e XIX secolo. Nel 1920 il convento venne sgomberato per le condizioni fatiscenti e restaurato grazie alle offerte della signorina Carlotta Mannara: i lavori durarono diversi anni e il 24 luglio 1924 l'arcivescovo di Benevento Luigi Lavitrano l'affid\u00f2 alle Suore Adoratrici del Santissimo Sacramento.\nStruttura.\nL'ingresso della chiesa si apre su un piccolo sagrato, protetto da un cancello in ferro battuto sorretto da colonne in piperno realizzato nel 1792. La facciata principale si divide in due parti: la zona inferiore, dove c'\u00e8 il portale d'ingresso, \u00e8 arricchita da quattro colonne capitellate, mentre la zona superiore \u00e8 decorata da due colonne al cui centro \u00e8 posto un finestrone; la facciata termina con un timpano sulla cui sommit\u00e0 \u00e8 posta una croce in ferro.\nL'interno \u00e8 a navata unica; sull'altare maggiore in marmo, \u00e8 posta una tela raffigurante il martirio di San Bartolomeo realizzata da Francesco Landini nel 1700 e donata alla chiesa dalla regina Maria Carolina d'Asburgo-Lorena nel 1782: la zona dell'altare \u00e8 protetto da una balaustra in marmo con portali in ottone e sulle mura ai suoi lati due opere ad olio di Landini dedicati a San Bartolomeo. Su ogni lato del tempio si aprono due cappelle tutte con altare in marmo e dipinti ad olio con la raffigurazione del santo a cui sono dedicate: a destra la cappella di San Francesco d'Assisi, dove \u00e8 presente anche un'immagine di Maria Santissima della Speranza e una statua di San Catello e quella di San Ludovico, abbellita da statua della Madonna di F\u00e1tima, mentre a sinistra quella la cappella della Vergine Immacolata e del Santissimo Crocifisso, con un crocifisso ligneo in stile bizantino, realizzato nel 1111 e restaurato nel 1836, oltre ad una statua di San Giuseppe. La chiesa \u00e8 adornata da otto coretti dorati risalenti al 1780: uno ospitava l'organo, due erano utilizzati per celebrare la messa rispettivamente durante i mesi estivi e invernali, mentre gli altri sono presenti sulle arcate delle cappelle; tutti i coretti sono dotati di graticolato in legno dorato. Sul lato destro, nei pressi dell'altare maggiore \u00e8 l'accesso alla sagrestia, di dimensioni modeste. All'esterno della chiesa la torre campanaria con tre campane."}
{"id": "2964727", "revid": "183114", "url": "https://it.wikipedia.org/wiki?curid=2964727", "title": "James Cattell", "text": ""}
{"id": "2964729", "revid": "287204", "url": "https://it.wikipedia.org/wiki?curid=2964729", "title": "Go-Uda", "text": "Biografia.\nIl suo regno dur\u00f2 13 anni, dal 1274 al 1287. Il suo nome personale era .\nSi trattava del secondo figlio del precedente imperatore Kameyama, sal\u00ec al trono dopo di lui. Dalla sua prima consorte, Horikawa (Minamoto) Motoko (\u5800\u6cb3\uff08\u6e90\uff09\u57fa\u5b50) ebbe il principe Kuniharu (\u90a6\u6cbb\u89aa\u738b) (in seguito l'imperatore Go-Nij\u014d). Alla sua morte il corpo venne seppellito nel cimitero Rengebu-ji no Misasagi, citt\u00e0 di Kyoto."}
{"id": "2964735", "revid": "92723", "url": "https://it.wikipedia.org/wiki?curid=2964735", "title": "Andrea Benetti (canoista)", "text": "Carriera.\nNel 2007 vinse una medaglia di bronzo nei Campionati mondiali di canoa/kayak di Foz do Igua\u00e7u.\nNel 2008 partecip\u00f2 anche ai Giochi della XXIX Olimpiade di Pechino."}
{"id": "2964736", "revid": "228587", "url": "https://it.wikipedia.org/wiki?curid=2964736", "title": "Joachim I von Alvensleben", "text": "Biografia.\nApparteneva ad un'antichissima famiglia della Sassonia e Prussia; suo padre era il conte Gebhard XVII von Alvensleben e suo fratello Ludolf X von Alvensleben. Joachim fu mandato a studiare teologia, grammatica e retorica all'Universit\u00e0 di Lipsia e poi all'Universit\u00e0 di Wittenberg, dove conobbe Martin Lutero, che segu\u00ec nei suoi studi a Padova e Parigi.\nLasciato Lutero, Joachim, grazie al favore reale dello zio Busso X von Alvensleben, vescovo di Havelburg, si avvicin\u00f2 notevolmente alla corte sassone, ed entrato nelle grazie dell'elettore Giovanni, fu mandato da questi in missione diplomatica in Austria e poi in Palatinato. Tornato in Sassonia, ebbe una disputa territoriale con il cardinale Alberto di Hohenzollern, che si riusc\u00ec a risolvere solo grazie all'intervento dell'elettore, che assunse von Alvensleben nel ruolo di consigliere e favorito; fu con lui che si rec\u00f2 alla Confessione di Augusta, nella quale il conte Joachim sostenne pienamente le basi politiche di divisione dell'impero e del luteranesimo, anzi, alcuni storici sostengono che sia stato proprio il conte Joachim ad avanzare la proposta all'imperatore Carlo V.\nNonostante ci\u00f2, fu membro insigne della Lega di Smalcalda e combatt\u00e9 per Filippo d'Assia contro gli imperiali. Fu lui inoltre che propose all'imperatore l'Augsburger Interim e fu fondatore delle universit\u00e0 di Sta\u00dffurt e Aschersleben. Fu inoltre un discreto storiografo, autore del Miracolum Saxionae e di una vita di Seneca. Fu mecenate e ospite di moltissimi riformatori protestanti: Johannes Aurifaber, Martin Chemnitz, Tilemann Heshusen, Christoph Irenaus, Timotheus Kirchner, Joachim Morlin, ecc.\nFu inoltre mecenate di Jurgen Rottger, al quale commission\u00f2 la colossale tomba di famiglia nel castello di Erxleben."}
{"id": "2964737", "revid": "121331750", "url": "https://it.wikipedia.org/wiki?curid=2964737", "title": "Maria Sole Mansutti", "text": "Biografia.\nNata a Cividale del Friuli si diploma all'Accademia Nazionale d'Arte Drammatica di Roma \" Silvio D'Amico \", esordisce nel 2007 come attrice al cinema con il film \"La ragazza del lago\" con la regia di Andrea Molaioli. Sempre nello stesso anno prende parte al programma di approfondimento giornalistico Dodicesimo round (Raidue) nel ruolo della ragazza-pugile le cui fasi di allenamento contrappuntano le interviste agli ospiti in studio.\nNel 2008 recita nel cortometraggio \"Francois\" con la regia di Dario Gorini e Iacopo Zanon.\nSempre nel 2008 recita nel film \" Scusa ma ti chiamo amore\" regia di Federico Moccia, dove interpreta il ruolo di collaboratrice, del creativo Alex Belli, col fine di dare il suo contributo nell'aggiudicarsi una gara interna a chi avrebbe meglio realizzato uno spot relativo ad una famosa marca di caramelle.\nIn televisione recita in Ris 5 , Medicina Generale, Don Matteo, La scelta di Laura, nel 2010 nella miniserie in due puntate \"C'era una volta la citt\u00e0 dei matti...\" con la regia di Marco Turco.\nNel 2010 viene scelta per interpretare l\"'Agente scelto Marta Balestra\" nella fiction \" Distretto di Polizia 10\" con la regia di Alberto Ferrari e Matteo Mandelli."}
{"id": "2964742", "revid": "767487", "url": "https://it.wikipedia.org/wiki?curid=2964742", "title": "Pat Monahan", "text": "Biografia.\nMonahan \u00e8 nato ad Erie in Pennsylvania. Dal 1994 \u00e8 il cantante e leader dei Train. Il 18 settembre 2007 ha lanciato il suo primo album da solista, Last of Seven, seguito da un tour a livello nazionale. Successivamente ha intrapreso un secondo tour acustico pi\u00f9 piccolo; questo tour ha ispirato l'album \"Last of Seven Acoustic\", disponibile solo attraverso download digitale. Il suo primo singolo da solista \u00e8 stato \"Her Eyes\", trasmesso nelle stazioni radio a partire da luglio ed ha raggiunto la top 10 della classifica Hot AC. Il suo secondo singolo \u00e8 stato \"Two Ways to Say Goodbye.\"\nIn \"Last of Seven,\" Monahan duetta con la cantante folk-rock Brandi Carlile, con una \"special guest appearances\" di Richie Sambora e Graham Nash. Monahan ha scritto, insieme a Guy Chambers, due canzoni per Tina Turner, presenti nell'album .\nNel 2009 ha recitato in una puntata di intitolata \"Second Chances\" interpretando Sam Baker, un cantante indagato di omicidio. Nello spezzone lui e gli altri componenti dei Train stanno registrando Hey, Soul Sister in studio. A fine puntata, scagionato, lo si pu\u00f2 rivedere nello studio di registrazione cantare Calling All Angels.\nNel settembre 2010, Pat ha partecipato all'album di cover pubblicato da Carlos Santana, , cantando il brano \"Dance The Night Away\".\nMonahan vive attualmente tra Seattle, San Francisco e Issaquah (Washington), dove risiede insieme alla sua seconda moglie, Amber Peterson."}
{"id": "2964743", "revid": "287204", "url": "https://it.wikipedia.org/wiki?curid=2964743", "title": "Pandemonium (Pretty Maids)", "text": "Pandemonium \u00e8 il dodicesimo album in studio dei Pretty Maids, pubblicato nella primavera 2010 dall'etichetta discografica Frontiers Records.\nTracce.\nTutte le canzoni sono scritte da Ronnie Atkins e da Ken Hammer, tranne \"Pandemonium\" e \"Final Day of Innocence\", scritte da Ronnie Atkins, Ken Hammer e Morten Sandager."}
{"id": "2964744", "revid": "767487", "url": "https://it.wikipedia.org/wiki?curid=2964744", "title": "Finanza straordinaria", "text": "Con finanza straordinaria si intendono le entrate straordinarie prelevate dalla Pubblica amministrazione.\nLe entrate straordinarie sono i prelievi di ricchezza destinati a far fronte a spese imprevedibili (spese straordinarie), che sono necessarie al verificarsi di circostanze eccezionali quali le guerre, le calamit\u00e0 naturali ecc.\nQueste entrate sono tuttavia straordinarie pi\u00f9 di nome che di fatto perch\u00e9 lo Stato vi ricorre con sempre maggiore frequenza. Nelle finanze moderne, il debito pubblico (fonte di entrate straordinarie) \u00e8 lo strumento che viene utilizzato per soddisfare i bisogni della Finanza ordinaria. Questo perch\u00e9 le entrate ordinarie non sono in grado di coprire, da sole, il fabbisogno della pubblica amministrazione.\nLe pi\u00f9 importanti fonti di entrate straordinarie in molti paesi tra cui l'Italia sono:\nL'alienazione del demanio fiscale.\nAttraverso la cessione dei beni patrimoniali, lo Stato assorbe il risparmio posseduto dagli acquirenti, per un ammontare pari al prezzo pagato riducendo quello disponibile per gli impieghi produttivi.\nNel passato quando il bilancio pubblico attingeva essenzialmente alle entrate patrimoniali, aveva un ruolo di primo piano.\nTesoro di guerra.\n\u00c8 un'altra forma di finanziamento ormai superata.\nUn tempo durante i periodi di tranquillit\u00e0, si accumulavano disponibilit\u00e0 per provvedere ad esigenze eccezionali, in modo particolare al finanziamento della guerra.\nOggi \u00e8 stato abbandonato, date le dimensioni finanziarie assunte dalla guerra moderna.\nL'imposta straordinaria.\nL'imposta straordinaria pu\u00f2 consistere nell'istituzione di una nuova imposta (o tassa) nel sistema tributario, oppure nell'inasprimento delle aliquote di un tributo preesistente. La seconda soluzione \u00e8 migliore, sia perch\u00e9 porta ad evitare nuove spese di accertamento e di controllo, sia perch\u00e9 \u00e8 pi\u00f9 accettabile psicologicamente dai contribuenti.\nAffinch\u00e9 l'imposta sia straordinaria, deve avere la caratteristica della temporaneit\u00e0; questo purtroppo non sempre accade perch\u00e9 spesso il tributo rimane per pi\u00f9 anni, diventando un'imposta ordinaria.\nEsempi di imposta straordinaria ancora oggi esistenti sono:\nI prestiti pubblici.\nUna fonte di entrata straordinaria, a cui lo Stato ricorre sempre pi\u00f9 frequentemente, sono i Prestiti pubblici. Il loro insieme forma il Debito pubblico.\nI prestiti vengono contratti attraverso l'emissione di titoli di natura obbligatoria, il cui possesso d\u00e0 il diritto al rimborso del capitale alla scadenza, pi\u00f9 gli interessi. I titoli vengono offerti attraverso il ricorso al mercato finanziario (borsa) o venduti ai risparmiatori attraverso l'intermediazione delle banche.\nNella societ\u00e0 moderna, la sottoscrizione dei prestiti consiste in un contratto di mutuo che non \u00e8 pi\u00f9 assistito da garanzie reali. Lo Stato si obbliga al pagamento degli interessi e il rimborso dei titoli e il sottoscrittore deve fidarsi della solvibilit\u00e0 del suo debitore.\nI prestiti si classificano:\nIl sistema pi\u00f9 frequente \u00e8 quello dell'emissione indiretta perch\u00e9 attraverso il ricorso agli istituti di credito, lo Stato riesce a collocare sul mercato tutti i titoli emessi.\nEsempio i conti correnti passivi presso istituti bancari o altri organismi finanziari.\nDal 1\u00ba gennaio 1999 i titoli di debito pubblico italiano vengono emessi in euro, a un taglio minimo di \u20ac 1000.\nDegli esempi sono i Bot con scadenza da 3 a 24 mesi, i Cct con scadenza 2, 3, 5, 7 anni e i Buoni del Tesoro con una scadenza non superiore a un anno.\nIl debito consolidato pu\u00f2 essere redimibile o irredimibile. \u00c8 redimibile se lo Stato rimborsa i prestiti ai sottoscrittori in diversi modi:\nI titoli di debito consolidato redimibile sono chiamati anche obbligazioni.\nIl debito irredimibile oggi non esiste pi\u00f9 (ad eccezione delle monete metalliche coniate dalle Zecche di Stato), ma era formato dai vari prestiti di cui lo Stato non garantiva il rimborso, o che prometteva di pagare a una scadenza indeterminata, obbligandosi solamente a pagare gli interessi. Sono chiamati anche rendite.\nScelta tra Imposta straordinaria e prestiti pubblici.\nUna delle problematiche che ha impegnato molti studiosi delle scienze finanziarie \u00e8 la scelta tra Prestiti pubblici e imposta straordinaria.\nEntrambi hanno sia lati positivi che lati negativi. Per esempio i contribuenti che hanno ingenti ricchezze patrimoniali verrebbero penalizzati da un'imposta straordinaria sul patrimonio e preferirebbero quindi il ricorso ai prestiti pubblici. Ma anche i prestiti pubblici hanno degli inconvenienti perch\u00e9 il pagamento degli interessi grava su tutta la collettivit\u00e0 e sulle generazioni future che dovranno sopportarlo attraverso il pagamento delle imposte.\nQuindi la scelta deve essere fatta in relazione agli effetti di queste due fonti di entrate sulle variabili economiche:\nSecondo la scuola finanziaria classica per l'accumulazione del capitale \u00e8 preferibile l'utilizzo dell'imposta straordinaria. Questo perch\u00e9 i prestiti pubblici assorbono il risparmio e lo sottraggono agli investimenti privati, l'imposta straordinaria induce il contribuente a ridurre i consumi senza intaccare il suo risparmio.\nGli effetti dei prestiti pubblici e dell'imposta straordinaria sono di grande rilevanza sulla distribuzione del reddito. I soggetti economici che hanno alti patrimoni sono danneggiati da un'imposta straordinaria sul patrimonio, che potrebbe obbligarli a vendere parte dei loro beni per far fronte al pagamento. Invece il ricorso ai prestiti pubblici induce l'erario a inasprire le imposte sui redditi per procurarsi i mezzi necessari al pagamento degli interessi. Un aumento della pressione tributaria danneggia i contribuenti a reddito fisso.\nPer quello che riguarda i cicli si preferiscono i prestiti pubblici. Questo perch\u00e9 incidono in misura irrilevante sui consumi e portano ad un incremento della domanda globale. Se per\u00f2 si tratta di affrontare una fase ciclica dove la domanda \u00e8 troppo alta, si pu\u00f2 utilizzare un'imposta straordinaria che porta ad una contrazione dei consumi e della domanda.\nCarta moneta.\nSi tratta del metodo pi\u00f9 semplice con cui lo Stato pu\u00f2 procurarsi mezzi di pagamento. Tuttavia, i mezzi monetari di nuova emissione gonfiano la circolazione monetaria e causano l'inflazione. Essa, oltre ai danni che pu\u00f2 generare nel sistema economico generale, \u00e8 causa di squilibri e distorsioni che si ripercuotono sull'ordinamento tributario e in particolare sulla ripartizione del carico tributario tra i soggetti della collettivit\u00e0.\n\u00c8 da ricordare che per effetto dei trattati di Maastricht \u00e8 vigente da alcuni anni, nei Paesi dell'UE, il divieto di concedere crediti nel settore pubblico da parte delle Banche centrali. Inoltre con l'introduzione della moneta unica europea, le funzioni di emissione sono affidate alla Banca Centrale Europea (BCE), che svolge una vigilanza sulla circolazione monetaria e che, attraverso il Sistema europeo delle banche centrali (SEBC), gestisce la politica monetaria nei paesi dell'area dell'euro.\nI BOC.\nI Boc (Buoni ordinari comunali) sono stati istituiti dal 1995 come titoli del debito pubblico italiano dei Comuni, delle Province, delle Regioni, delle Unioni di Comuni e delle Citt\u00e0 Metropolitane.\nIl loro rendimento \u00e8 soggetto ad una ritenuta fiscale del 12.50%; la durata non \u00e8 inferiore a cinque anni e dall'importo minimo di 1000 euro.\nSono destinati esclusivamente al finanziamento degli investimenti pubblici, in particolare alla realizzazione di opere pubbliche e non alla copertura delle spese correnti.\nA questo proposito \u00e8 molto esplicito l'Articolo 119 della Costituzione Italiana:\n\"I Comuni, le Province, le Citt\u00e0 metropolitane e le Regioni hanno un proprio patrimonio, attribuito secondo i princ\u00ecpi generali determinati dalla legge dello Stato. Possono ricorrere all'indebitamento solo per finanziare spese di investimento. \u00c8 esclusa ogni garanzia dello Stato sui prestiti dagli stessi contratti.\u201d\nLa loro emissione \u00e8 regolata da una delibera del Ministero del Tesoro nella quale si prevede l'indicazione dell'investimento da realizzare, il prezzo di emissione, l'ammontare nominale del prestito, la data di godimento, la durata, le modalit\u00e0 di rimborso, la natura del tasso fisso/variabile, la data entro la quale procedere all'emissione, le caratteristiche delle cedole.\nL'ente emittente \u00e8 tenuto a versare un contributo dello 0,1% calcolato sull'ammontare del prestito obbligazionario.\nIn Italia, i Boc non hanno avuto molto successo sul mercato finanziario perch\u00e9 pochi enti li hanno emessi.\nIn generale per ottenere finanziamenti per i costi delle opere pubbliche e delle infrastrutture produttive,\nsi preferisce ricorrere alla Cassa dei depositi e prestiti s.p.a. alimentata dal risparmio postale."}
{"id": "2964750", "revid": "84421544", "url": "https://it.wikipedia.org/wiki?curid=2964750", "title": "Gianluca Bazzoli", "text": "Biografia.\nNato in Svizzera si trasferisce in Italia e comincia a studiare recitazione.\nTerminati gli studi si trasferisce a New York per qualche anno per perfezionare l'inglese e la recitazione.\nAttore di teatro, recita in televisione nella serie televisiva \"R.I.S. 5 - Delitti imperfetti\" nel 2009 con la regia di Fabio Tagliavia. Nel 2010 viene scelto come uno dei coprotagonisti della decima serie di \"Distretto di Polizia\" con la regia di Alberto Ferrari e Matteo Mandelli dove interpreta il ruolo dell\"'Agente scelto Giovanni Brenta\".\nTeatro.\nServo per due - regia di Pierfrancesco Favino e Paolo Sassanelli (2013)"}
{"id": "2964753", "revid": "767487", "url": "https://it.wikipedia.org/wiki?curid=2964753", "title": "The Killer Inside Me", "text": "The Killer Inside Me \u00e8 un film del 2010 diretto da Michael Winterbottom, basato sul romanzo di Jim Thompson \"L'assassino che \u00e8 in me\". Il film \u00e8 interpretato da Casey Affleck, Kate Hudson e Jessica Alba.\n\u00c8 stato presentato al Tribeca Film Festival il 27 aprile 2010 e l'uscita nelle sale inglesi \u00e8 stata l'8 giugno del 2010. In Italia \u00e8 uscito nelle sale il 26 novembre 2010.\nTrama.\nIl ventinovenne Vice sceriffo Lou Ford \u00e8 molto rispettato nella comunit\u00e0 di una piccola citt\u00e0 del Texas (Stati Uniti) degli anni cinquanta e appare alla gente sempre paziente e attento. C'\u00e8 chi pensa che sia noioso, ma niente di pi\u00f9. In realt\u00e0, per\u00f2, nessuno \u00e8 a conoscenza di quello che Lou stesso definisce una sua malattia: \u00e8 infatti un serial killer. In giovent\u00f9 ha subito dei traumi.\nQuando era pi\u00f9 giovane ha commesso dei crimini, ma fu il fratellastro a prendersene la colpa. Questa sorta di \"malattia\", che era da tempo latente riemerge con effetti disastrosi.\nL'occasione \u00e8 l'arrivo in citt\u00e0 di una prostituta, di cui si invaghisce il figlio del pi\u00f9 grosso produttore petrolifero della zona. In un crescendo di violenza con vittime come tasselli di un drammatico domino il film si evolve verso un inaspettato finale\nAccoglienza.\nCritica.\nJessica Alba ha vinto un Razzie Awards durante l'edizione del 2010 come Peggior attrice non protagonista."}
{"id": "2964759", "revid": "1543377", "url": "https://it.wikipedia.org/wiki?curid=2964759", "title": "Antonino Imborgia", "text": "Caratteristiche tecniche.\nImborgia era uno stopper forte fisicamente e deciso nei contrasti, abile nel gioco aereo.\nCarriera.\nGiocatore.\nCresciuto nelle giovanili del Palermo, nel 1977 passa al in Serie C dove disputa quattro campionati ottenendo la promozione in Serie B nel 1979. Con i lucani disputa anche la stagione 1979-1980 nella serie cadetta, senza evitare la retrocessione.\nDopo un'altra stagione al Matera, torna in Serie B per tre stagioni con Lecce, e Cagliari. Nel 1984 si trasferisce al , in Serie C1: con i calabresi ottiene la sua seconda promozione in Serie B, giocando come stopper titolare, mentre nella stagione successiva gioca come rincalzo, totalizzando 10 presenze nell'annata conclusa con la retrocessione del club giallorosso.\nConclude la carriera in Serie C2, con la Rondinella Firenze allenata da Lauro Toneatto, dopo aver totalizzato complessivamente 98 presenze e 2 gol nella serie cadetta.\nDopo il ritiro.\nDopo diversi anni di attivit\u00e0 come procuratore sportivo (curando gli interessi, tra gli altri, di Gabriel Batistuta, Beppe Signori e molti altri goleador degli anni 90), diventa direttore generale del in Serie B nella stagione 2001-2002. Nell'estate del 2003 si trasferisce al Genoa in Serie B, societ\u00e0 acquistata dall'ex presidente del Como Enrico Preziosi, pur senza ricoprire incarichi ufficiali, mentre dal 2004 al novembre 2005 \u00e8 direttore generale della .\nNel 2009 acquisisce il KAS Eupen, che porta alla storica promozione nella massima serie belga; mantiene il controllo del club fino al luglio 2011, ricoprendo nel frattempo nuovi incarichi dirigenziali in Italia. Proprio in Belgio riesce a fare la storia del club, fornendo l\u2019esperienza necessaria a un rinnovamento sia societario che infrastrutturale. La costruzione del nuovo stadio, ad esempio, ne fa uno dei gioielli del campionato belga.\nNella stagione 2009-2010 viene nominato direttore sportivo del . Il 26 giugno 2010 viene annunciata l'interruzione del suo rapporto lavorativo con il Piacenza.\nIl 23 novembre 2010 il ufficializza il suo incarico di nuovo direttore sportivo della squadra maremmana, che conserva fino al termine della stagione, quando viene assunto come consulente di mercato dal . Ricopre tale incarico fino al dicembre 2013, quando rassegna le dimissioni.\nSul finire del 2014 viene nominato vicepresidente esecutivo del Varese in Serie B, gestendo poi la societ\u00e0 insieme al dg Giuseppe D'Aniello dopo le dimissioni dalla presidenza di Nicola Laurenza. Nel corso del suo mandato \u00e8 oggetto di numerose contestazioni da parte della tifoseria e della stampa, che lo accusano di aver contribuito ad aggravare le problematiche interne al Varese (che a fine stagione retrocede in Lega Pro). Lascia infine il club biancorosso nell'estate 2015, dichiarando di essere stato ingannato in merito alla situazione debitoria della societ\u00e0 (poi fallita di l\u00ec a poco) e di esserne venuto a conoscenza solo dopo l'insediamento.\nNel dicembre 2015 viene nominato consulente di area tecnica del Pavia, carica da cui viene poi sollevato nel marzo 2016.\nNel 2019 costituisce a Lugano Sport Agency Futura, societ\u00e0 di procure e intermediazioni sportive che ha l'intento di ricercare e rappresentare calciatori talentuosi del panorama internazionale. Nello stesso anno, durante la Conference 403 di Palermo, riceve il premio speciale \"Palermo Football Story\", per aver onorato la storia sportiva del capoluogo siciliano nel panorama calcistico nazionale e internazionale."}
{"id": "2964760", "revid": "124292891", "url": "https://it.wikipedia.org/wiki?curid=2964760", "title": "Emilio Izaguirre", "text": "Carriera.\nHa giocato fin da giovane nel Motagua.\nDal 2007 \u00e8 nel giro della nazionale honduregna, con la quale ha segnato la sua prima rete in un'amichevole contro Trinidad e Tobago il 2 giugno 2007. Con la sua nazionale ha partecipato alla Gold Cup 2007.\nFa parte della spedizione honduregna ai Mondiali sudafricani del 2010, dove gioca titolare nelle prime due partite.\nStatistiche.\nPresenze e reti nei club.\n\"Statistiche aggiornate al 27 gennaio 2019.\""}
{"id": "2964764", "revid": "287451", "url": "https://it.wikipedia.org/wiki?curid=2964764", "title": "Antonio Imborgia", "text": ""}
{"id": "2964765", "revid": "124123", "url": "https://it.wikipedia.org/wiki?curid=2964765", "title": "Karl August I von Alvensleben", "text": "Biografia.\nApparteneva ad un'antica famiglia della Sassonia possidente il titolo comitale; suo padre era infatti lo storico tedesco conte Gebhard XXV von Alvensleben e il suo fratello maggiore il ministro degli Hannover in Germania Johann Friedrich II von Alvensleben. Il giovane conte crebbe in un ambiente colto e aperto, vicino alle idee di monarchia costituzionale inglesi e alla corrente illuministica.\nKarl studi\u00f2 all'Universit\u00e0 di Lipsia grammatica e retorica e ben presto venne avvicinato alla corte degli Hannover, non ancora di Inghilterra, divenendo valletto del duca Ernesto I di Brunswick-L\u00fcneburg a soli nove anni e poi gentiluomo di camera di Ernesto Augusto II di Hannover nel 1691.\nIn questo periodo Karl fu nominato anche cappellano protestante di corte e divenne favorito di Ernesto Augusto di Brunswick-L\u00fcneburg, che lo rese poi anche bibliotecario di corte. Nel 1695 poi pubblic\u00f2 il Codex Diplomaticus Alvenslebianus, una lunga e dettagliata storia di famiglia ricercata negli archivi sassoni e brandemburghesi e nei castelli e nella cattedrali, avente molti riferimenti all'araldica, tecniche pittoriche e altre discipline allora molto in voga, usate tutte per ricercare la storia della famiglia von Alvensleben. Con questa monumentale opere, il conte Karl August divulg\u00f2 la storia di molti personaggi importanti della sua famiglia, di spicco nella storia tedesca, vescovi, templari, politici, ecc., e allo stesso tempo offre un quadro dettagliatissimo della storia delle corti tedesche e della loro politica, inserendo talvolta piccoli dialoghi e pettegolezzi di corte. Il saggio-opera letteraria sarebbe stato tradotto, trascritto e pubblicato nel 1867 da un discendente di Karl, Udo Gebhard Ferdinand von Alvensleben e arricchito dal figlio di questi Albrecht von Alvensleben-Sch\u00f6nborn.\nInoltre, prima di andare incontro ad una prematura morte per affogamento durante una cavalcata sulle rive del Weser, fu amico e mecenate di Leibnitz ed autore di un piccolo saggio scientifico, fatto pubblicare postumo nel 1804 da un altro suo discendente, il barone Gebhard Johann Achaz von Alvensleben. Suo nipote Johann Friedrich Karl von Alvensleben sarebbe diventato uno dei favoriti del re Giorgio II d'Inghilterra."}
{"id": "2964767", "revid": "599013", "url": "https://it.wikipedia.org/wiki?curid=2964767", "title": "H\u00e9ctor Mancilla", "text": "Carriera.\nClub.\nMancilla ha debuttato come professionista con il club cileno Huachipato nel 2000, con cui ha trascorso sei stagioni segnando 37 gol in 106 presenze.\nNel 2006 pass\u00f2 al Colo-Colo ed in quella stagione mise a segno 20 gol. Al termine del campionato, il Colo-Colo mise in vendita diversi calciatori, tra cui Mancilla, il quale fu ceduto al Veracruz per 660.000 euro.\nIl 16 giugno 2008 l'attaccante si trasfer\u00ec al Toluca, con cui ha vinto per due volte la Scarpa d'oro messicana come capocannoniere nei campionati d'Apertura 2008 (con 11 reti) e di Clausura 2009 (con 14 reti).\nIl 29 novembre 2010 ha lasciato il Toluca ed \u00e8 stato ingaggiato dal club messicano dei Tigres per 3 milioni di euro e ha esordito in maglia giallobl\u00f9 nel gennaio 2011.\nDopo 3 tornei con la nuova squadra, lascia i Tigres per contrasti con l'allenatore Ricardo Ferretti e firma un triennale con il modesto Atlas. In maglia rossonera resta solamente per un torneo, in cui va a segno 6 volte in 17 partite. Al raduno in vista del torneo di clausura non risponde alla convocazione, e viene cos\u00ec ceduto al Morelia, col quale firma per due anni e mezzo.\nNazionale.\nCon la Nazionale di calcio del Cile ha partecipato alla Copa Am\u00e9rica 2004, ma dopo il suo trasferimento in Messico nel 2006 non era stato pi\u00f9 convocato. Con le sue prestazioni al Toluca ritorna in Nazionale il 6 giugno 2009 nella vittoria per 2-0 contro la Paraguay; ha anche disputato, 3 giorni dopo, il successivo incontro del Cile contro la Bolivia.\nNel maggio 2010 \u00e8 stato inserito nella lista dei 25 preconvocati per il in Sudafrica."}
{"id": "2964776", "revid": "767487", "url": "https://it.wikipedia.org/wiki?curid=2964776", "title": "Turbo 919", "text": "Turbo 919 \u00e8 l'album di debutto del produttore discografico statunitense Sean Garrett. Si tratta del suo primo lavoro come cantante e comprende collaborazioni con Ludacris, Lil Wayne, Akon, e Pharrell. Due brani presenti nell'album sono stati estratti come singoli, \"Grippin'\" ed un remix di \"6 in the Morning\" featuring Rick Ross."}
{"id": "2964779", "revid": "149466", "url": "https://it.wikipedia.org/wiki?curid=2964779", "title": "San Vitale da Alessandria", "text": ""}
{"id": "2964789", "revid": "1546219", "url": "https://it.wikipedia.org/wiki?curid=2964789", "title": "Impact Finite Element Program", "text": "Impact Finite Element Program \u00e8 un software open source rilasciato sotto licenza (GPL) per l'analisi e la simulazione degli elementi finiti o FEM- finite element method, (metodo agli elementi finiti). \u00c8 stato sviluppato in collaborazione tra diversi sviluppatori, inizialmente soprattutto russi e tedeschi.\n\u00c8 principalmente un simulatore che usa il metodo degli elementi finiti per risolvere diversi tipi di problemi meccanici, sia lineari che non lineari.\nQuesti sono descritti da equazioni alle derivate parziali che Elmer risolve col metodo FEM. Consente di prevedere molti eventi dinamici, come simulazione di incidenti stradali (car crashes) o punzonatura della lamiera metallica. Essi di solito comportano deformazioni di grandi dimensioni e ad alta velocit\u00e0.\u00c8 scritto in Java; i suoi autori non ritengono penalizzante l'uso di un linguaggio interpretato anzich\u00e9 compilato come i rivali scritti in Fortran e/o C++ in quanto l'interprete built-in (incorporato) \u00e8 sufficientemente veloce.\nLe simulazioni sono realizzate su un modello tridimensionale virtuale che pu\u00f2 essere creato con un pre-processore o con il linguaggio incorporato Fembic. I risultati sono visualizzati in un post-processor. Pu\u00f2 gestire solo i problemi dinamici incomprimibili.\nImpact \u00e8 progettato per interfacciarsi di default con il pre e post-processor inclusi, ma pu\u00f2 altres\u00ec interfacciarsi con molti avanzati pre- e post-processors come GiD o Gmsh. Impact ha inoltre un supporto rudimentale per i formati file Nastran.\nLo sviluppo \u00e8 fatto da un team di volontari provenienti da tutto il mondo con lo scopo di creare un programma con codice pulito e compatto semplice da apprendere e usare.\nDalla versione 0.7.06.016 supporta il motore di rendering Java 3D."}
{"id": "2964798", "revid": "767487", "url": "https://it.wikipedia.org/wiki?curid=2964798", "title": "Georgie Welcome", "text": "Carriera.\nClub.\nHa giocato fin da giovane nell'Arsenal Roatan, squadra della sua citt\u00e0. Nel 2008 si trasferisce nel Motagua.\nNel 2011 passa in prestito al Monaco, in Francia.\nNazionale.\nDal 2008 \u00e8 nel giro della Nazionale honduregna, con la quale ha partecipato alla Gold Cup 2009.\nFa parte della spedizione honduregna ai Mondiali sudafricani del 2010, dove debutta nella prima gara contro il ."}
{"id": "2964800", "revid": "1974457", "url": "https://it.wikipedia.org/wiki?curid=2964800", "title": "Drawback", "text": "Il drawback \u00e8 un'agevolazione fiscale con lo scopo di impedire che i dazi doganali gravino sulle materie prime, con un conseguente aggravio dei costi per l'imprese nazionali. Quindi lo Stato pu\u00f2 rimborsare il dazio pagato su di esse se e quando il prodotto finito viene riesportato.\nNel mondo.\nBrasile.\nI beni che sono compresi in questo regime sono:\nLe operazioni che possono essere fatte sui beni importati per poter poi applicare il \"Drawback\" sono :\nCi sono varie tipologie di \"Drawback\":\nIl monitoraggio di tutte queste operazioni di \"drawback\" \u00e8 effettuato elettronicamente attraverso La segreteria del commercio estero (SECEX) e il Sistema integrato di commercio estero ( SISCOMEX).\nL'agenzia delle entrate brasiliana ed il SECEX ha recentemente applicato una normativa che sospende dei particolari tributi. Cio\u00e8 l'imposta di importazione (II), l'imposta sui prodotti industrializzati (IPI) e tutti i contributi PIS/PASEP e COFINS.\nLa sospensione \u00e8 per un anno, ma pu\u00f2 essere prorogata."}
{"id": "2964801", "revid": "767487", "url": "https://it.wikipedia.org/wiki?curid=2964801", "title": "Werner von Alvensleben-Neugattersleben", "text": "Biografia.\nApparteneva ad un'antichissima famiglia prussiana risalente al X secolo e vantante politici, vescovi, generali, storiografi e storici, nonch\u00e9 un esempio di cavaliere templare. Come moltissimi membri della sua numerosa famiglia, intraprese la carriera militare in fanteria e studi\u00f2 all'Accademia Militare di Breslavia, uscendone sottotenente di un reggimento della guardia.\nCon questo grado partecip\u00f2 a numerose battaglie della Guerra dello Schleswig e della Guerra franco-prussiana, salendo al grado di maggiore nel reggimento comandato dal kronprinz Federico, della riserva e di stanza a Berlino.\nGrazie a numerose amicizie altolocate, tra le quali il politico Moritz Karl Henning von Blanckenburg, riusc\u00ec ad inserirsi nell'alta societ\u00e0 berlinese divenendo amico personale di Federico III e avversario del conservatore Bismarck. Von Alvensleben fu autore di una scissione tra due rami della sua famiglia: egli prese il suo secondo cognome dalle sue terre di Neugattersleben e si scisse dal ramo originario, dando vita ad una propria dinastia opposta a quella originaria.\nGrande amico di Federico, fu promosso colonnello ad honorem di un reggimento della guardia, e inoltre divenne membro del Senato di Prussia e del club aristocratico di Berlino, appoggiando le spinte liberali di von Caprivi ma anche la politica aggressiva del nuovo imperatore Guglielmo II di Prussia, che lo nomin\u00f2 presidente del Senato prussiano e poi reggente del voivodato di Pozna\u0144. Egli era stato inoltre nominato maresciallo di palazzo e gentiluomo di camera da Federico III e poi ricevette i titoli ereditari di castellano di Hohendorf e Hohenerxleben, nonch\u00e9 guardiano del bosco di Quedlinburg e rettore dell'abbazia di Quedlinburg. Perse tutti questi titoli con la caduta della monarchia, dopo la quale si ritir\u00f2 dalla scena politica e and\u00f2 a vivere nel suo unico possedimento di Neugattersleben. I suoi figli furono Werner von Alvensleben e Hans-Bodo von Alvensleben-Neugattersleben, politici e avversari del nazismo, e Gustav Kostantin von Alvensleben-Neugattersleben, console tedesco a San Francisco."}
{"id": "2964802", "revid": "110157", "url": "https://it.wikipedia.org/wiki?curid=2964802", "title": "Olen\u00ebkskij ulus", "text": "L'Olen\u00ebkskij ulus \u00e8 un \"ulus\" (\"distretto\") della Repubblica Autonoma della Jacuzia-Sacha, nella Russia siberiana orientale; il capoluogo \u00e8 il villaggio (\"selo\") di \"Olen\u00ebk\".\nConfina con gli \"ulus\" Anabarskij a nord, \u017diganskij e Bulunskij ad est, Njurbinskij, Viljujskij e Verchnviljujskij a sudest, Mirninskij a sud; ad ovest confina per un lunghissimo tratto con il territorio di Krasnojarsk.\nIl territorio si estende nella parte nordoccidentale della Repubblica jacuta, nelle valle dei fiumi Olen\u00ebk, Anabar e Viljuj, nella sezione nordorientale dell'altopiano della Siberia centrale; \u00e8 il pi\u00f9 vasto della Repubblica ed \u00e8 pressoch\u00e9 completamente spopolato, dato che la densit\u00e0 media di popolamento \u00e8 di poco superiore a 1 abitante per 100 chilometri quadrati."}
{"id": "2964804", "revid": "287204", "url": "https://it.wikipedia.org/wiki?curid=2964804", "title": "Olenekskij ulus", "text": ""}
{"id": "2964805", "revid": "80339", "url": "https://it.wikipedia.org/wiki?curid=2964805", "title": "Olenekskij", "text": ""}
{"id": "2964806", "revid": "80339", "url": "https://it.wikipedia.org/wiki?curid=2964806", "title": "Oleneksky", "text": ""}
{"id": "2964807", "revid": "80339", "url": "https://it.wikipedia.org/wiki?curid=2964807", "title": "Oleneksky ulus", "text": ""}
{"id": "2964808", "revid": "80339", "url": "https://it.wikipedia.org/wiki?curid=2964808", "title": "Olenyoksky ulus", "text": ""}
{"id": "2964810", "revid": "80339", "url": "https://it.wikipedia.org/wiki?curid=2964810", "title": "Olenyoksky", "text": ""}
{"id": "2964811", "revid": "80339", "url": "https://it.wikipedia.org/wiki?curid=2964811", "title": "Olenjokskij ulus", "text": ""}
{"id": "2964812", "revid": "80339", "url": "https://it.wikipedia.org/wiki?curid=2964812", "title": "Distretto dell'Olen\u00ebk", "text": ""}
{"id": "2964813", "revid": "110157", "url": "https://it.wikipedia.org/wiki?curid=2964813", "title": "Adronizzazione", "text": "L'adronizzazione, in fisica delle particelle, \u00e8 il processo di formazione degli adroni a partire da quark e gluoni liberi. Si verifica in seguito alla formazione di quark e gluoni, durante le collisioni ad alta energia che avvengono negli acceleratori di particelle. A causa del principio di confinamento di colore, quark e gluoni non possono esistere individualmente. Nel Modello standard essi possono combinarsi con quark ed antiquark creati spontaneamente dal vuoto per formare adroni. Questi processi non sono ancora interamente compresi, tuttavia vengono studiati e parametrizzati secondo teorie perturbative della Cromodinamica quantistica. \u00c8 possibile analizzare i processi di adronizzazione attraverso simulazioni Monte Carlo, a partire da generatori di eventi computerizzati come PYTHIA e HERWIG.\nJet.\nLo stretto cono di particelle creato dall'adronizzazione di un singolo quark o di un gluone \u00e8 chiamato jet. I jet vengono comunemente osservati nei rivelatori di particelle e la loro presenza \u00e8 una prova dell'esistenza dei quark, che non possono essere osservati direttamente. Secondo il principio di confinamento di colore, le particelle che trasportano una carica di colore, come i quark, non possono esistere liberamente ma possono esistere solo in stati a carica di colore nulla (\"colorless\"). Durante il processo di adronizzazione (anche denominato \"frammentazione\") le particelle che trasportano carica di colore frammentano e ognuno dei frammenti porta con s\u00e9 una parte della carica di colore. Intorno ai frammenti vengono a crearsi altre particelle con carica di colore, consentendo la formazione di particelle a carica di colore nulla (mesoni e adroni). \nIndividuare il tipo di quark da cui si \u00e8 originato il jet \u00e8 molto importante per comprendere i processi fisici che hanno avuto luogo in seguito alla collisione. Il metodo pi\u00f9 importante di identificazione del tipo di quark da cui si \u00e8 formato un jet \u00e8 il b-tagging (relativo ai quark b). Tecniche simili ma estremamente pi\u00f9 complesse vengono impiegate per il \"c-tagging\" (individuazione dei jet provenienti da un quark c) a causa della sua massa inferiore. Per quanto riguarda i quark leggeri (quark up, quark down, quark strange) risulta impossibile identificarli a causa della grande quantit\u00e0 di jet di questo tipo presenti sotto forma di \"QCD background\".\nQuark top.\nIl quark top, con una vita media di circa 5\u00d710\u221225\u00a0secondi, decade prima di adronizzare, poich\u00e9 la durata della sua brevissima vita \u00e8 circa 20 volte pi\u00f9 breve della scala di tempo delle interazioni forti che causano l'adronizzazione. Grazie al quark top si ha la possibilit\u00e0 di studiare un quark \"nudo\": tutti gli altri quark adronizzano e possono essere osservati unicamente all'interno di adroni. Inoltre, per questo motivo, non sono stati ancora osservati adroni composti dal quark top. \nPlasma di quark e gluoni.\nIn seguito al Big Bang avvenne un massiccio processo di adronizzazione, quando il plasma di quark e gluoni raggiunse la temperatura al di sotto della quale non possono esistere quark e gluoni liberi (corrispondente a un'energia di circa 170 MeV). Negli esperimenti di fisica che studiano le collisioni relativistiche di ioni pesanti \u00e8 importante individuare i jet, poich\u00e9 la loro presenza \u00e8 un indicatore della fase in cui si trova la materia generata nelle collisioni. Quando la materia compie una transizione di fase verso il plasma di quark e gluoni, la perdita di energia nel mezzo cresce significativamente, estinguendo i jet in uscita."}
{"id": "2964814", "revid": "287204", "url": "https://it.wikipedia.org/wiki?curid=2964814", "title": "Hector Mancilla", "text": ""}
{"id": "2964816", "revid": "1444345", "url": "https://it.wikipedia.org/wiki?curid=2964816", "title": "Buzzin' (Shwayze)", "text": "Buzzin' \u00e8 un singolo del rapper statunitense Shwayze, pubblicato il 21 maggio 2008 come primo estratto dal primo album in studio \"Shwayze\".\nSuccesso commerciale.\nLa canzone ha raggiunto la posizione numero 46 della \"Billboard Hot 100\" e la numero 47 della Pop 100. Il brano \u00e8 stato utilizzato nella colonna sonora di un episodio della serie televisiva \"Gossip Girl\".\nVideo musicale.\nIl videoclip \u00e8 stato diretto dal regista Robert Hales."}
{"id": "2964817", "revid": "392652", "url": "https://it.wikipedia.org/wiki?curid=2964817", "title": "Sagra di San Rocco", "text": "La sagra di san Rocco di Gorizia \u00e8 una festa tradizionale che si celebra le prime due settimane di agosto a Gorizia.\nStoria.\nCome risulta dalle cronache di Carlo de Morelli e dalle pergamene ancora conservate presso l'Archivio storico provinciale di Gorizia, l'origine della sagra di san Rocco si pu\u00f2 far risalire all'agosto del 1500. Fu infatti Pietro Carlo vescovo di Caorle, vicario di Domenico Grimani patriarca di Aquileia a consacrare l'ultima domenica di quell'agosto (il 23 agosto) la piccola cappella dedicata al santo di Montpellier. La tradizione vuole che alla solenne consacrazione segu\u00ec una festa da ballo. \nIl 23 agosto del 1637 Pompeo Coronini vescovo di Trieste consacr\u00f2 l'altare maggiore della chiesa di San Rocco in Gorizia: da quella data si pu\u00f2 far iniziare con certezza l'evento agostano. Inizialmente i festeggiamenti si svolgevano dal giorno 16 agosto e per i tre giorni successivi, poi, gi\u00e0 nel Settecento, si procedeva fino alla domenica seguente. Nel 1602 il patriarca di Aquileia Francesco Barbaro istitu\u00ec la Confraternita di san Rocco con statuto in latino e in italiano e nel luglio del 1627 papa Urbano VIII, con propria bolla, conferm\u00f2 la confraternita, i suoi privilegi, i doveri dei fratelli e delle sorelle e lo statuto.\nTra il Settecento e l'Ottocento la tradizionale sagra aveva una sua propria liturgia: i ragazzi del Borgo di San Rocco che organizzavano il ballo (chiamati in lingua friulana \"Fantaz dal bal\") iniziavano ad addobbare la piazza e le strade limitrofe gi\u00e0 ai primi giorni di luglio (c'era grande rivalit\u00e0 tra i Borghi, soprattutto con i pi\u00f9 vicini come quello dei cappuccini), la festa avveniva nella piazza di fronte alla chiesa e tutto era curato nei dettagli: festoni di edera e i classici \"Maj\" (cio\u00e8 gli alberelli ornamentali) facevano bella mostra di s\u00e9 per tutto il periodo del ballo. Le danze avvenivano sul tavolato appositamente collocato per l'occasione e nell'Ottocento veniva chiamata la banda cittadina che dilettava gli avventori con valzer, polke e la \"furlana\", una danza tradizionale. Il primo giorno di sagra, che nella seconda met\u00e0 dell'Ottocento era dedicato al genetliaco di Francesco Giuseppe I, le autorit\u00e0 presenti, spesso il podest\u00e0 o i gendarmi, brindavano all'effigie dell'imperatore e facevano cadere alcune monete in segno di apprezzamento, dopo aver intonato l'Inno imperiale, cos\u00ec le danze potevano iniziare. Durante i festeggiamenti, come ricorda lo storico goriziano Ranieri Mario Coss\u00e0r, si potevano degustare cibi tipici e nelle osterie del borgo venivano serviti, gi\u00e0 nel Settecento, gli \"strucui cusinaz tal tavajuz\" cio\u00e8 degli strudel di pasta lievitata e ripieni di uvetta, noci e pane raffermo grattugiato soffritto nel burro, avvolti in canovacci e fatti bollire in acqua, questa pietanza, molto apprezzata dai goriziani, veniva servita su appositi piatti di porcellana.\nNegli ultimi quarant'anni la sagra inizia sempre la prima settimana di agosto per finire il giorno dedicato al santo patrono, cio\u00e8 il 16 agosto ed \u00e8 curata dal Centro per la conservazione e la valorizzazione delle tradizioni popolari di Borgo San Rocco. Ancora oggi i giovani del borgo partecipano con affezionato piacere alla sagra cucinando polenta, ceva, pollo e servendo birra e vino."}
{"id": "2964819", "revid": "298229", "url": "https://it.wikipedia.org/wiki?curid=2964819", "title": "Maratona della speranza", "text": ""}
{"id": "2964820", "revid": "1543377", "url": "https://it.wikipedia.org/wiki?curid=2964820", "title": "Sirifila-Boundy", "text": "Sirifila-Boundy \u00e8 un comune rurale del Mali facente parte del circondario di Niono, nella regione di S\u00e9gou .lungo la RR 23 (S\u00e9gou-Nampala).\nIl comune \u00e8 composto da 17 nuclei abitati:"}
{"id": "2964825", "revid": "1305772", "url": "https://it.wikipedia.org/wiki?curid=2964825", "title": "FILDIS", "text": "La FILDIS \u00e8 la Federazione italiana laureate e diplomate Istituti superiori, e fa parte della \"International Federation of University Women\".\nStoria e attivit\u00e0.\nNata nel 1920 e dal 1922 affiliata alla I.F.U.W. di Londra come organizzazione femminista, una delle prime presidenti ne fu Isabella Grassi. Avversata dal governo fascista, la FILDIS si sciolse nel 1935 per ricostituirsi nel 1944, e partecip\u00f2 alla lotta per il riconoscimento del voto alle donne. Prima presidente della ricostituita FILDIS fu Libera Trevisani Levi-Civita, che rimase in carica fino al 1953.\nAttualmente \u00e8 suddivisa in 14 sezioni ed \u00e8 riconosciuta dalla Commissione per le pari opportunit\u00e0 tra uomo e donna. Legato alla FILDIS \u00e8 il Centro Studi Storia Donna, fondato nel 1980, che pubblica una rivista semestrale e raccoglie una biblioteca tematica.\nGli scopi della FILDIS, come quelli dell'\"International Federation of University Women\", consistono nell'elevare il grado d'istruzione delle donne, promuovendo la cooperazione tra le laureate di tutto il mondo, valorizzando la loro attivit\u00e0 professionale, e studiando e incoraggiando la soluzione dei problemi sociali attraverso la collaborazione con ogni altra organizzazione femminile."}
{"id": "2964828", "revid": "1543377", "url": "https://it.wikipedia.org/wiki?curid=2964828", "title": "Sokolo", "text": "Sokolo \u00e8 un comune rurale del Mali facente parte del circondario di Niono, nella regione di S\u00e9gou.\nIl comune \u00e8 composto da 19 nuclei abitati:"}
{"id": "2964835", "revid": "93556", "url": "https://it.wikipedia.org/wiki?curid=2964835", "title": "Concord (California)", "text": "Concord \u00e8 una city della Contea di Contra Costa dello Stato della California. Nel censimento del 2010 la popolazione era di abitanti. \u00c8 la citt\u00e0 pi\u00f9 popolosa della Contea di Contra Costa.\nGeografia fisica.\nSecondo i rilevamenti dell'United States Census Bureau, Concord si estende su una superficie di ."}
{"id": "2964836", "revid": "1543377", "url": "https://it.wikipedia.org/wiki?curid=2964836", "title": "Corona and Lime", "text": "Corona and Lime \u00e8 un brano musicale del rapper Shwayze, estratto come secondo singolo dall'album \"Shwayze\". Il brano figura il featuring di Cisco Adler. La canzone ha raggiunto la posizione numero 23 della \"Billboard Hot 100\" e la numero 32 della Pop 100. Nel testo del brano viene citato il celebre deejay Ti\u00ebsto nei versi \"Bump techno by DJ Ti\u00ebsto\".\nIl brano \u00e8 stato utilizzato nella colonna sonora del film \"The Final Destination 3D\".\nIl video musicale prodotto per \"Buzzin'\" \u00e8 stato diretto dal regista Shane Drake."}
{"id": "2964837", "revid": "86343", "url": "https://it.wikipedia.org/wiki?curid=2964837", "title": "Sirifila Boundy", "text": ""}
{"id": "2964838", "revid": "1387925", "url": "https://it.wikipedia.org/wiki?curid=2964838", "title": "Istituto russo di ricerche spaziali", "text": "L'Istituto di ricerche spaziali (IKI) \u00e8 la principale istituzione dell'Accademia russa delle scienze dedicata alle applicazioni scientifiche dell'esplorazione spaziale. Ha sede a Mosca ed impiega 290 ricercatori.\nL'istituto conduce ricerche nei campi dell'astrofisica, della planetologia, della fisica del Sole, delle relazioni Sole - Terra, del plasma cosmico e della geofisica. L'IKI partecipa a programmi scientifici di ricerca spaziale e sviluppa nuove tecnologie spaziali in collaborazione con l'Agenzia spaziale russa.\nL'Istituto venne fondato nel 1965 e fu chiamato \"Istituto di ricerche spaziali dell'Accademia delle scienze dell'URSS\"; nel 1992 \u00e8 stato ribattezzato con il nome attuale."}
{"id": "2964839", "revid": "479590", "url": "https://it.wikipedia.org/wiki?curid=2964839", "title": "Variabile casuale F di Snedecor", "text": ""}
{"id": "2964841", "revid": "43204", "url": "https://it.wikipedia.org/wiki?curid=2964841", "title": "Altay S.K.", "text": ""}
{"id": "2964842", "revid": "1633958", "url": "https://it.wikipedia.org/wiki?curid=2964842", "title": "Guglielmo Inglese", "text": "Biografia.\nFiglio di attori del variet\u00e0 di origini pugliesi, calca le tavole del palcoscenico sin da bambino, accanto ai genitori. Prosegue l'attivit\u00e0 teatrale con la Compagnia di Raffaele Viviani. Questa caratteristica recitazione, lo far\u00e0 spesso scegliere da registi e soggettisti anche per produzioni cinematografiche, radiofoniche e televisive. Dal 1932 sar\u00e0 accanto come spalla a Tot\u00f2, in vari lavori di rivista e avanspettacolo, debutta nel cinema solo nel 1948, e nei primi programmi televisivi Rai, nel 1954."}
{"id": "2964847", "revid": "1543377", "url": "https://it.wikipedia.org/wiki?curid=2964847", "title": "Toridaga-Ko", "text": "Toridaga-Ko \u00e8 un comune rurale del Mali facente parte del circondario di Niono, nella regione di S\u00e9gou.\nIl comune \u00e8 composto da 19 nuclei abitati:"}
{"id": "2964849", "revid": "86343", "url": "https://it.wikipedia.org/wiki?curid=2964849", "title": "Toridaga Ko", "text": ""}
{"id": "2964850", "revid": "149466", "url": "https://it.wikipedia.org/wiki?curid=2964850", "title": "Santa Fede di Agen", "text": ""}
{"id": "2964851", "revid": "36426", "url": "https://it.wikipedia.org/wiki?curid=2964851", "title": "Madonna della Confraternita della Consolazione", "text": ""}
{"id": "2964852", "revid": "767487", "url": "https://it.wikipedia.org/wiki?curid=2964852", "title": "Get U Home", "text": "Get U Home \u00e8 un brano musicale del rapper Shwayze, estratto come primo singolo dall'album \"Let It Beat\". Il brano figura il featuring di Cisco Adler, e di Aria Crescendo nella versione \"Cherry Cherry Boom Boom remix\". La canzone ha raggiunto la posizione numero 23 della \"Billboard Hot 100\" e la numero 32 della Pop 100.\nIl brano \u00e8 stato utilizzato nella colonna sonora del film \"Patto di sangue\", in Piranha 3D ed in un episodio della serie televisiva \"The Hills\".\nIl video musicale prodotto per \"Get U Home\" \u00e8 stato diretto dal regista Stewart Hendler, responsabile anche della regia di \"Patto di sangue\"."}
{"id": "2964860", "revid": "1543377", "url": "https://it.wikipedia.org/wiki?curid=2964860", "title": "Edizioni del Monopoly", "text": "Lista delle edizioni Parker Brothers/Hasbro del \"Monopoli\". Il gioco \u00e8 venduto in 103 paesi e stampato in 37 lingue."}
{"id": "2964861", "revid": "1543377", "url": "https://it.wikipedia.org/wiki?curid=2964861", "title": "Yeredon Saniona", "text": "Yeredon Saniona, o anche Yeredon Sagnona, \u00e8 un comune rurale del Mali facente parte del circondario di Niono, nella regione di S\u00e9gou."}
{"id": "2964862", "revid": "86343", "url": "https://it.wikipedia.org/wiki?curid=2964862", "title": "Yeredon Sagnona", "text": ""}
{"id": "2964864", "revid": "414902", "url": "https://it.wikipedia.org/wiki?curid=2964864", "title": "Agenzia dell'Unione europea", "text": ""}
{"id": "2964868", "revid": "7077", "url": "https://it.wikipedia.org/wiki?curid=2964868", "title": "Madonna della Consolazione (Perugino)", "text": "La Madonna della Consolazione \u00e8 un dipinto a olio su tavola () di Pietro Perugino, databile al 1496-1498 e conservato nella Galleria nazionale dell'Umbria a Perugia.\nStoria.\nL'opera venne dipinta dalla bottega perugina dell'artista per la Confraternita dei Disciplinati, detta della Madonna della Consolazione. L'opera, terminata nell'aprile 1498, venne eseguita durante i lavori alla Sala delle Udienze del Collegio del Cambio. La forma della Madonna col Bambino venne riproposta quasi identica nella \"Pala Tezi\".\nCon le soppressioni napoleoniche entr\u00f2 nelle collezioni della galleria. \nDescrizione e stile.\nLa Madonna \u00e8 seduta su uno scranno ligneo col Bambino in braccio, affiancata ai lati dai membri della confraternita, coi tipici mantelli e cappucci bianchi, inginocchiati in secondo piano, di dimensioni notevolmente ridotte. In alto l'insieme \u00e8 bilanciato da due angeli in preghiera, simmetrici e derivanti da un medesimo cartone usato anche in numerose altre opere dell'artista (\"Resurrezione di San Francesco al Prato\", \"Madonna in gloria e santi\", \"Gonfalone della Giustizia\", ecc.). Lo sfondo \u00e8 un tipico paesaggio umbro con colline digradanti, che si perdono in lontananza schiarite dalla foschia. Nel paesaggio predominano i colori verde turchese e azzurrini, che compongono anche una lontana veduta di citt\u00e0. \nIl tono dell'opera \u00e8 pacatamente contemplativo, con colori ricchi e brillanti ma sapientemente accordati e un senso di volume plastico che si percepisce soprattutto nel panneggio della Madonna, dalla forte fisicit\u00e0 soprattutto nelle gambe proiettate verso lo spettatore."}
{"id": "2964871", "revid": "1851848", "url": "https://it.wikipedia.org/wiki?curid=2964871", "title": "Alfio Cavicchioli", "text": "Carriera.\nVanta 16 partite in Serie A con la maglia della . Gioc\u00f2 col Carpi nel 1933-1934, nell'Empedoclina alla fine del decennio e quindi nella Benacense."}
{"id": "2964872", "revid": "110157", "url": "https://it.wikipedia.org/wiki?curid=2964872", "title": "Pilidiella diplodiella", "text": "Pilidiella diplodiella \u00e8 un fungo ascomicete agente causale della carie bianca della vite, detta anche malattia della grandine, in quanto si manifesta frequentemente in seguito ad una grandinata. Si sviluppa quasi esclusivamente sugli acini, sui quali provoca la comparsa di pustole dapprima brune e in seguito biancastre.\nDistribuzione geografica.\n\"Pilidiella diplodiella\" \u00e8 stato osservato per la prima volta in Italia nel 1878. Alcuni anni dopo, nel 1885, \u00e8 stato segnalato in Francia, dove nel 1887 causava danni molto gravi. In questo stesso anno fu segnalato per la prima volta in America, nella zona sud ovest del Missouri e in alcuni territori vicini. Attualmente \u00e8 presente in tutte le zone dove \u00e8 coltivata la vite.\nSintomatologia ed identificazione.\nI sintomi della carie bianca si manifestano quasi esclusivamente sui grappoli, ma saltuariamente possono essere colpiti anche i tralci e le foglie.\nGli acini assumono una colorazione giallastra che successivamente tende a virare al violetto. In seguito si afflosciano e si ricoprono di picnidi, osservabili come pustole bruno \u2013 violacee che a maturit\u00e0 diventano bianchi, da cui il nome di carie bianca. L'acino colpito cade a terra dove i picnidi su esso presenti possono conservarsi anche per molti anni.\nSe i grappoli sono spargoli l'attacco pu\u00f2 presentarsi a carico dei pedicelli con comparsa di piccole depressioni allungate di colore bruno chiaro. Se \u00e8 il rachide ad essere colpito, la parte sottostante l'attacco dissecca.\nSui tralci verdi colpiti si possono osservare macchie dapprima clorotiche e poi brunastre. A livello dei nodi la corteccia necrotizza e si sfibra lasciando intravedere il callo di cicatrizzazione. I danni sui tralci possono essere gravi sugli ibridi impiegati come portainnesti, in quanto si possono sviluppare cancri corticali che rendono il legno non pi\u00f9 utilizzabile ai fini della moltiplicazione vegetativa.\nBiologia ed epidemiologia.\n\"Pilidiella diplodiella\" si conserva nel suolo come picnidio, presente sugli acini colpiti caduti a terra. L'infezione avviene quando i picnidi vengono proiettati sugli acini in seguito all'azione di piogge violente. Giunti sull'acino possono penetrarvi solo attraverso una ferita gi\u00e0 presente. Particolarmente pericolose sono le ferite causate da grandinate o da piogge molto intense, ma anche l'azione degli insetti che si nutrono dell'uva pu\u00f2 causare aperture atte allo scopo. La temperatura ottimale per la germinazione del fungo \u00e8 25 \u00b0C; il periodo di incubazione di 4-5 giorni con comparasa di picnidi gi\u00e0 dal sesto giorno.\nMetodi di lotta.\nSiccome il fungo deve venire a contatto con il grappolo per dare avvio all'infezione, sistemi di allevamento pi\u00f9 alti possono diminuire l'incidenza della malattia limitando il contatto dei picnidi trasportati dagli schizzi d'acqua e dal vento.\nLa lotta chimica ha successo soltanto se si interviene entro 12 \u2013 18 ore dalla grandinata; dopo 24 ore i trattamenti sono pressoch\u00e9 inutili. Tra i fungicidi in commercio l'unico ad avere un'attivit\u00e0 nei confronti della carie bianca \u00e8 il folpet, impiegabile fino a 40 giorni dalla raccolta dell'uva per gli effetti negativi che pu\u00f2 avere sulla fermentazione dei mosti.\nPossono essere impiegati anche benzimidazolici e diclofluanide, anche se meno efficaci rispetto al folpet."}
{"id": "2964874", "revid": "916580", "url": "https://it.wikipedia.org/wiki?curid=2964874", "title": "Pandanales", "text": "Pandanales \u00e8 un ordine di angiosperme monocotiledoni.\nDescrizione.\nL'ordine Pandanales comprende un'ampia variet\u00e0 di specie a portamento arboreo, ma anche rampicanti e liane, cos\u00ec come piccole specie erbacee prive di clorofilla, che intrattengono relazioni saprofitiche con alcuni funghi (micoeterotrofia).\nLa morfologia dei fiori di questo raggruppamento ha caratteristiche particolari, altamente variabili e difficilmente inquadrabili, che le differenziano dalle altre monocotiledoni Nella maggior parte delle specie, i fiori sono tetrameri (composti cio\u00e8 da quattro parti uguali) o dimeri, raramente pentameri, laddove la maggior parte delle monocotiledoni ha fiori trimeri. In alcune specie l'identit\u00e0 stessa del fiore \u00e8 dubbia: per esempio nelle Triuridaceae, sono presenti sia unit\u00e0 riproduttive maschili (staminate) con identit\u00e0 fiorale distinta, che strutture femminili (pistillate) con caratteristiche di \u201cfalso fiore\u201d (\"pseudanthium\").\nTassonomia.\nLa classificazione tradizionale (sistema Cronquist) assegnava a quest'ordine un'unica famiglia, quella delle Pandanacee.\nStudi molecolari filogenetici hanno evidenziato relazioni tra Pandanacee ed alcune famiglie sino ad allora di incerta e dibattuta collocazione.\nLa classificazione APG IV (2016) include nell'ordine 5 famiglie:"}
{"id": "2964875", "revid": "712828", "url": "https://it.wikipedia.org/wiki?curid=2964875", "title": "Personaggi del Mondo Magico in Negima", "text": ""}
{"id": "2964876", "revid": "309819", "url": "https://it.wikipedia.org/wiki?curid=2964876", "title": "Coniella diplodiella", "text": ""}
{"id": "2964879", "revid": "89688", "url": "https://it.wikipedia.org/wiki?curid=2964879", "title": "X 1999", "text": ""}
{"id": "2964882", "revid": "439868", "url": "https://it.wikipedia.org/wiki?curid=2964882", "title": "Cella campanaria", "text": "Con cella campanaria s'intende di solito la parte del campanile o della torre civica dove alloggiano le campane.\nCella campanaria senza campanile.\nIn alcune chiese (come per esempio la basilica di San Pietro in Vaticano) non c'\u00e8 campanile e le campane si trovano alloggiate in un apposito vano sulla facciata della chiesa stessa.\nVerifica di una cella campanaria esistente.\nLa normativa delle strutture antisismiche ci aiuta a calcolare e verificare se una cella campanaria rimane in piedi e fino a che livello sismico resistere prima di giungere al collasso. Nella fattispecie bisogna realizzare un modello statico equivalente risolvendolo con i metodi della scienza delle costruzioni. Il modello pi\u00f9 simile \u00e8 quello di un telaio che si appoggia su 4 piedritti. Per l'esattezza \u00e8 possibile pensare a 3 modelli:\nTra i 3 schemi riportati sopra, il pi\u00f9 corrispondente al comportamento nella realt\u00e0 \u00e8 il 2 tuttavia risolverlo risulta complicato poich\u00e9 \u00e8 difficile calcolare la rigidezza, quindi per avere dei risultati si considerano i modelli 1 e 3.\nQuando considero l'azione sismica in una direzione, la distanza tra i piedritti ortogonali all'azione \u00e8 indipendente, quindi si possono considerare i piedritti come accoppiati riportandomi il modello ad un portale, studiarlo come se cos\u00ec fosse verificandolo a pressoflessione ed a taglio."}
{"id": "2964883", "revid": "309819", "url": "https://it.wikipedia.org/wiki?curid=2964883", "title": "Coniothyrium diplodiella", "text": ""}
{"id": "2964891", "revid": "1543377", "url": "https://it.wikipedia.org/wiki?curid=2964891", "title": "San (Mali)", "text": "San \u00e8 un comune urbano del Mali, capoluogo del circondario omonimo, nella regione di S\u00e9gou."}
{"id": "2964896", "revid": "1543377", "url": "https://it.wikipedia.org/wiki?curid=2964896", "title": "Baramandougou", "text": "Baramandougou \u00e8 un comune rurale del Mali facente parte del circondario di San, nella regione di S\u00e9gou."}
{"id": "2964902", "revid": "110157", "url": "https://it.wikipedia.org/wiki?curid=2964902", "title": "Diocesi di Kalay", "text": "La diocesi di Kalay (in latino: \"Dioecesis Kalayensis\") \u00e8 una sede della Chiesa cattolica in Birmania suffraganea dell'arcidiocesi di Mandalay. Nel 2019 contava 55.121 battezzati su 1.001.200 abitanti. \u00c8 retta dal vescovo Felix Lian Khen Thang.\nTerritorio.\nLa diocesi comprende parte dello stato Chin e della divisione di Sagaing.\nSede vescovile \u00e8 la citt\u00e0 di Kalay, dove si trova la cattedrale di Santa Maria.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta il 22 maggio 2010 con la bolla \"Ad aptius fovendum\" di papa Benedetto XVI, ricavandone il territorio dalla diocesi di Hakha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.001.200 persone contava 55.121 battezzati, corrispondenti al 5,5% del totale."}
{"id": "2964903", "revid": "729019", "url": "https://it.wikipedia.org/wiki?curid=2964903", "title": "Dah (Mali)", "text": "Dah \u00e8 un comune rurale del Mali facente parte del circondario di San, nella regione di S\u00e9gou.\nIl comune \u00e8 composto da 29 nuclei abitati:"}
{"id": "2964904", "revid": "104791315", "url": "https://it.wikipedia.org/wiki?curid=2964904", "title": "Resurrezione di San Francesco al Prato", "text": "La Resurrezione di San Francesco al Prato \u00e8 un dipinto a olio su tavola (233x165 cm) di Pietro Perugino, databile al 1499 circa e conservato nella Pinacoteca Vaticana. \nStoria.\nL'opera deve il nome alla chiesa di San Francesco al Prato di Perugia, da dove proviene originariamente. Venne commissionata nel 1499 e compiuta verosimilmente entro il 1501. Con i furti napoleonici fin\u00ec a Parigi nel 1797, ma riportata in Italia nel 1815 fu destinata a Roma e rest\u00f2 in Vaticano. \nIl tema della \"Resurrezione\" era gi\u00e0 stato trattato dall'artista nella predella del \"Polittico di San Pietro\" (1496-1500 circa). Secondo Cavalcaselle nell'opera avrebbe avuto un ruolo consistente anche il giovane Raffaello, opinione condivisa da alcuni storici ma rifiutata dalla maggior parte della critica.\nDescrizione e stile.\nL'opera riprende uno schema ampiamente usato nell'arte di Perugino, con la divinit\u00e0, in questo caso il Cristo risorto, entro una mandorla che occupa il registro superiore tra angeli, e una parte inferiore, sullo sfondo del paesaggio digradante e ampio in profondit\u00e0, che in questo caso presenta il sarcofago aperto e i soldati romani, tre dei quali sono addormentati e solo uno \u00e8 sveglio e sorpreso del miracolo. Un esempio di questo schema, relativo proprio a quegli anni, si ha nella \"Trasfigurazione\" del Collegio del Cambio a Perugia. \nLa figura di Cristo, con la bandiera crociata, ha la tipica armonia e dolcezza delle opere della maturit\u00e0 dell'artista, con la piacevole rappresentazione del petto nudo anatomicamente dettagliato e un panneggio sgargiante che ricade in pieghe profonde, amplificate dal forte chiaroscuro \"scultoreo\" e dai riflessi cangianti, oltre che da alcuni giochi lineari come nel drappo svolazzante sulla destra. \nGli angeli oranti ai lati del Cristo sono simmetrici e derivano da un medesimo cartone che venne utilizzato pi\u00f9 volte dall'artista e dalla bottega. Si ritrovano pressoch\u00e9 identici ad esempio nella \"Madonna della Consolazione\", nella \"Madonna in gloria e santi\" di Bologna, \"Gonfalone della Giustizia\", ecc.\nNella parte inferiore spicca il bel sarcofago all'antica con il coperchio spostato e scorciato efficacemente in prospettiva. Anche i soldati sono estremamente curati, con elementi decorativi di repertorio classico, come il fantasioso cimiero dell'elmo, che si trova ad esempio anche negli affreschi della Sala delle Udienze del Collegio del Cambio."}
{"id": "2964907", "revid": "125080631", "url": "https://it.wikipedia.org/wiki?curid=2964907", "title": "Raphael Martinho", "text": "Biografia.\nHa il passaporto italiano, grazie alle sue origini italiane.\nCaratteristiche tecniche.\n\u00c8 un esterno di fascia sinistra che pu\u00f2 giocare sia come terzino che come ala essendo in grado di interpretare bene entrambe le fasi di gioco; talvolta viene impiegato anche come interno sinistro in un centrocampo a tre.\nPossiede un ottimo dribbling, un tiro potente e fa della progressione palla al piede il suo punto di forza essendo dotato di un'ottima tecnica individuale, in velocit\u00e0.\nCarriera.\nInizia la carriera a dodici anni in una squadra giovanile del suo paese, quindi entra a far parte delle giovanili dell'Atl\u00e9tico Paranaense.\nNotato dai dirigenti del Paulista, a quindici anni viene tesserato ed inserito nella formazione giovanile. A diciannove anni viene prestato al Votoraty di San Paolo, con cui esordisce nel Campionato Paulista. Con la squadra ottiene la promozione in Serie A-3 e quindi nel 2009 ritorna al Paulista. Qui diviene un esterno sinistro di centrocampo.\nIl 23 marzo 2010 la sua squadra batte il Corinthians e Martinho \u00e8 autore dell'assist per il gol vittoria.\nIl 22 maggio seguente, viene ufficializzato da parte della societ\u00e0 brasiliana, il suo passaggio alla squadra italiana del , con cui firma un contratto quinquennale.\nIl 24 ottobre seguente, fa il suo esordio sia nel campionato italiano che con la maglia del Catania, in -Catania (1-0): gioca titolare lasciando il campo al 65' per far posto ad Ezequiel Carboni.\nIl 25 novembre seguente, firma il suo primo gol italiano, in Coppa Italia, contro il Brescia per il momentaneo 1-0; la partita si chiuder\u00e0 alla fine 5-1 per gli etnei.\nIl 5 agosto 2011 viene ceduto in prestito con diritto di riscatto della compropriet\u00e0 al . Esordisce in maglia bianconera il 20 ottobre, nel derby - (0-1).\nA fine stagione rientra al Catania per la scadenza del prestito. Il 19 luglio 2012 passa in prestito con diritto di riscatto della compartecipazione al Verona. Il 21 settembre 2012, nella 5\u00aa giornata della Serie B 2012-2013, il giocatore segna il suo primo gol italiano, aprendo le marcature della gara casalinga della sua squadra contro il Novara, terminata 1-1. Con 10 marcature distribuite in 30 partite contribuisce alla promozione in Serie A degli scaligeri, e la societ\u00e0 riscatta la compartecipazione del suo cartellino, il 15 settembre 2013 segna il suo primo gol in Serie A contro il (2-0). Al termine della stagione il suo cartellino torna per intero di propriet\u00e0 del Catania. Colleziona 20 presenze e 4 gol in Serie B con gli etnei.\nIl 28 luglio 2015 rescinde il contratto col Catania e lo stesso giorno firma un contratto triennale con il Carpi neo-promosso in Serie A. Gioca 13 partite in campionato e il 30 luglio 2016, dopo aver rescisso il contratto con gli emiliani subito retrocessi, firma un biennale con il di nuovo in B. Debutta nel Bari alla prima giornata contro il Cittadella, nella partita persa per 2-1. La stagione termina con la squadra al 12\u00ba posto in classifica. Nella stagione successiva, al termine del mercato estivo, finisce fuori dalla lista dei giocatori over utilizzabili in campionato.\nL'8 gennaio 2018 passa all', firmando fino al termine della stagione con rinnovo automatico in caso di salvezza.\nIl 31 agosto dello stesso anno passa all\u2019Entella, club Ligure appena retrocesso in Serie C dopo aver perso i play-out proprio con l\u2019Ascoli. Dopo aver recuperato dall\u2019ennesimo infortunio, debutta il 4 novembre nella vittoria per 2-0 contro il e gioca poi altre quattro partite di Serie C sempre subentrando a partita in corso. Il 6 dicembre \u00e8 uno dei protagonisti della storica vittoria ai rigori contro il nel quarto turno di Coppa Italia giocando da titolare per un\u2019ora. Il 30 gennaio 2019 indossa la fascia da capitano nella sconfitta contro la per 3-4, gara valida per i sedicesimi di Coppa Italia Serie C. Questa \u00e8 la sua settima e ultima partita disputata con i biancocelesti poich\u00e9 il giorno dopo su Instagram annuncia la rescissione del contratto.\nIl 3 aprile 2019 si accorda con l'Esporte Clube S\u00e3o Bento squadra brasiliana di Serie B.\nStatistiche.\nPresenze e reti nei club.\n\"Statistiche aggiornate al 30 gennaio 2019.\""}
{"id": "2964908", "revid": "1543377", "url": "https://it.wikipedia.org/wiki?curid=2964908", "title": "Diakourouna", "text": "Diakourouna \u00e8 un comune rurale del Mali facente parte del circondario di San, nella regione di S\u00e9gou.\nIl comune \u00e8 composto da 19 nuclei abitati:"}
{"id": "2964914", "revid": "767487", "url": "https://it.wikipedia.org/wiki?curid=2964914", "title": "Mille regretz", "text": "Mille Regretz \u00e8 una \"chanson\" franco-fiamminga di epoca rinascimentale il cui testo fu messo in musica, nella sua intonazione a quattro voci, da Josquin Desprez il quale, tra l'altro, ne fece sicuramente la versione pi\u00f9 importante e celebre. L'attribuzione compositiva \u00e8 ritenuta per lo pi\u00f9 certa, ma sull'argomento si sono aperte recentemente alcune discussioni; secondo queste tesi, la sua semplicit\u00e0 potrebbe far risalire la melodia originaria alla sfera popolare e tradizionale. Tra gli altri compositori che ne fecero versioni alternative occorre citare sicuramente Nicolas Gombert.\nLa versione composta da Josquin Desprez fu quindi la pi\u00f9 celebre, e gi\u00e0 alla sua epoca fu un brano che si fece conoscere in tutta Europa, fino a giungere alla corte spagnola di Carlo V del Sacro Romano Impero, il quale ne ebbe grande considerazione fino a ritenerlo il suo brano favorito. \nLa sua melodia venne usata come base per farne alcuni rifacimenti con la tecnica del \"cantus firmus\", come la messa a sei voci scritta da Crist\u00f3bal de Morales, dove la linea originale \u00e8 ben riconoscibile all'interno di tutto il corso dell'opera.\nIl \"testo originale\" recita le seguenti parole:\n&lt;poem&gt;\n\"Mille regretz de vous abandonner,\"\n\"Et d'eslonger vostre fache amoureuse,\"\n\"Jay si grand dueil et paine douloureuse,\"\n\"Quon me verra brief mes jours definer.\"\nIl testo in francese moderno:\n\"Mille regrets de vous abandonner,\"\n\"et d'\u00eatre \u00e9loign\u00e9 de votre visage amoureux.\"\n\"J'ai si grand deuil et peine douloureuse,\"\n\"qu'on me verra vite mourir.\"\nLa traduzione in italiano:\n\"Mille rimpianti per avervi abbandonata,\"\n\"e per aver lasciato il vostro amorevole volto.\"\n\"Ora vivo un grande conflitto ed una pena cos\u00ec dolorosa,\"\n\"che su di me verranno veloci i giorni miei della fine.\"\n&lt;/poem&gt;\nAlcune traduzioni non sono totalmente concordi e differiscono, ad esempio, nel secondo verso, dove le originarie parole \"Fache\" ed \"amoureuse\" vengono variamente interpretate come \"amorevole volto\" od anche come \"amorosa rabbia\"."}
{"id": "2964917", "revid": "288300", "url": "https://it.wikipedia.org/wiki?curid=2964917", "title": "Raphael Martinho Alves de Lima", "text": ""}
{"id": "2964919", "revid": "204391", "url": "https://it.wikipedia.org/wiki?curid=2964919", "title": "ADEM", "text": ""}
{"id": "2964921", "revid": "46291", "url": "https://it.wikipedia.org/wiki?curid=2964921", "title": "Butomus", "text": "Butomus \u00e8 un genere di piante monocotiledoni proprie degli ambienti umidi. \u00c8 l'unico genere della famiglia Butomaceae .\nEtimologia.\nIl nome del genere viene dalle parole greche \"bous\" (bue) e \"tome\" (taglio), perch\u00e9 le foglie a margine duro e affilato risultano taglienti per gli animali al pascolo.\nTassonomia.\nIl genere \"Butomus\" comprende 2 specie:"}
{"id": "2964922", "revid": "15756", "url": "https://it.wikipedia.org/wiki?curid=2964922", "title": "Polittico della Certosa di Pavia", "text": "Il Polittico della Certosa di Pavia \u00e8 un dipinto a olio su tavola (114x63,5 il pannello centrale, 114,7x56,6 quello sinistro e 113,3x56,5 quello destro) di Pietro Perugino, databile al 1499 circa e di cui si conservano le tre tavole inferiori nella National Gallery di Londra, e la tavola superiore presso la Certosa di Pavia.\nStoria.\nIl polittico (venne commissionato da Ludovico il Moro per la Certosa di Pavia, costruzione simbolo del mecenatismo dei Visconti-Sforza. Gi\u00e0 nel 1490 il duca di Milano aveva inviato a Firenze un suo agente per sondare la scena artistica, ottenendo una descrizione e valutazione dei pi\u00f9 grandi maestri sulla piazza: Sandro Botticelli, Domenico Ghirlandaio, Filippino Lippi e Perugino.\nLudovico aveva commissionato inizialmente una pala con la \"Deposizione\" a Filippino Lippi nel 1494, ma l'opera non era stata portata a termine. Opt\u00f2 infine per Perugino che in quel frangente, a cavallo tra Quattro e Cinquecento, era sicuramente l'artista pi\u00f9 celebre e richiesto d'Italia.\nA seguito della soppressione della Certosa nel 1782, le tre tavole inferiori furono acquistate dal conte Giacomo Melzi d'Eril per la sua collezione, venendo poi cedute nel 1856 alla National Gallery di Londra. La sola cimasa con il Padre Eterno rimase in loco, mentre le tavole mancanti furono sostituite da copie\nDescrizione.\nLo scomparto centrale mostra una Madonna in adorazione del Bambino, che viene tenuto su da un angelo; in alto volano tre angeli che cantano leggendo le parole su cartigli, e al centro si dispiega un magistrale paesaggio lacustre, con colline punteggiate da alberelli sottili che digradano in lontananza, grazie ai passaggi tonali che schiariscono in toni azzurrini via via che ci si allontana per effetto della foschia. La stessa composizione venne anche usata qualche anno dopo per la \"Madonna del Sacco\" oggi alla Galleria Palatina di Firenze. Nella tavola della Certosa le ginocchia della Vergine sono state evidentemente tagliate via e quindi anche il \"sacco\" su cui doveva poggiare il Bambino.\nGli scomparti laterali mostrano rispettivamente l\"'Arcangelo Michele\" e l'\"Arcangelo Raffaele con Tobiolo\". Michele in particolare indossa una scintillante armatura e ha uno scudo decorato da grottesche \"all'antica\", simile ad altre effigi del santo dipinte da Perugino in altre pale e polittici.\nLa tavola con il Padre Eterno presenta un'iconografia spesso ripetuta dal Perugino nelle sue opere, il motivo della mandorla con teste di cherubini. L'impostazione frontale della figura, benedicente con il globo nella sinistra, tende a conferirle un aspetto sostanzialmente bidimensionale.\nIl polittico non ha le dimensioni originali, essendo evidenti tagli, come alla base dello scomparto di \"Raffaele e Tobiolo\" dove il cagnolino, che nella leggenda accompagn\u00f2 i due nel loro viaggio, \u00e8 visibile solo per una parte della testa. Anche la linea dell'orizzonte non \u00e8 alla stessa altezza negli scomparti, cosa che sicuramente non era cos\u00ec nell'opera originale. In foto degli anni cinquanta si vedono gli scomparti laterali che avevano anticamente una forma centinata con un arco sulla sommit\u00e0, dovuta a un reintegro non originale, perci\u00f2 oggi rimossa."}
{"id": "2964928", "revid": "1543377", "url": "https://it.wikipedia.org/wiki?curid=2964928", "title": "Encefalomielite acuta disseminata", "text": "La locuzione encefalomielite acuta disseminata (EAD o ADEM dall'inglese \"acute disseminated encephalomyelitis\") identifica un quadro sindromico a decorso monofasico, ad eziologia autoimmune, caratterizzato da un processo infiammatorio e demielinizzante che investe il sistema nervoso centrale e talora il sistema nervoso periferico.\nEpidemiologia.\nL'encefalomielite acuta disseminata colpisce prevalentemente bambini di et\u00e0 compresa tra i 5 e gli 8 anni. L'incidenza resta tuttavia bassa, attestata intorno agli 8 casi per milione di abitanti. La mortalit\u00e0 \u00e8 piuttosto alta, intorno al 5%, bench\u00e9 in circa il 70-90% dei casi permangano esiti quali ritardo nello sviluppo psicomotorio o sviluppo di crisi epilettiche.\nEziologia e patogenesi.\nDal punto di vista eziopatologico, viene distinta un'encefalomielite acuta disseminata post-infettiva e un'encefalomielite acuta disseminata post-vaccinica\nEncefalomielite acuta disseminata post-infettiva.\nIn circa 1 caso su 4.000-10.000, la EAD segue ad un'infezione sostenuta dal virus della varicella. Anche in corso di morbillo (1 caso ogni 500-1000 soggetti) si possono avere complicazioni neurologiche. Pi\u00f9 raramente, la EAD segue ad infezioni sostenute dal virus selvaggi della rosolia, della parotite, della mononucleosi infettiva, dell'epatite A, dell'influenza, coxsackievirus e da infezioni da Mycoplasma\nCome meccanismi biologici sono stati ipotizzati sia un ruolo diretto di questi agenti patogeni nel danneggiare la mielina, sia una reazione di tipo autoimmune dovuta a un mimetismo molecolare, ossia un attacco da parte del sistema immunitario verso antigeni della mielina simili a quelli dei microrganismi contro i quali sta lottando.\nEncefalomielite acuta disseminata post-vaccinica.\nAll'ormai inutilizzato vaccino di Semple per la rabbia si associava causalmente un rischio di sviluppo di EAD ; nel caso di altri vaccini (incluso quello per la rabbia attualmente in uso) tale associazione \u00e8 solo temporale.\nInfatti, bench\u00e9 siano state riportate solo sporadiche osservazioni, di eccezionale rarit\u00e0, di EAD successive nel tempo alla somministrazione di vaccini, non si pu\u00f2 chiaramente individuare un rapporto di causalit\u00e0, anzitutto in ragione del fatto che non \u00e8 stato possibile escludere che il soggetto vaccinato non albergasse altri microrganismi.\nAnatomia patologica.\nTipico \u00e8 il quadro di infiltrazione perivenulare costituito prevalentemente da cellule mononucleate quali linfociti e macrofagi (carichi di lipidi) associato ad edema ed aree di demielinizzazione, con relativo risparmio degli assoni. Talora, nelle fasi iniziali \u00e8 possibile il riscontro di polimorfonucleati, segno di infiammazione acuta.\nProfilo clinico.\nLa malattia esordisce improvvisamente, con segni di sofferenza neurologica che raggiungono il parossismo nel giro di pochi giorni. Talora, nei casi post-infettivi, la sintomatologia neurologica pu\u00f2 essere preceduta da febbre, cefalea, astenia e segni meningei, quali rigidit\u00e0 del capo, fotofobia, dolore alle articolazioni e vomito a getto (ovvero, non preceduto da nausea). I sintomi e segni clinici sono variabili in base al distretto colpito. In particolare:\nLe manifestazioni persistono per giorni o settimane e, bench\u00e9 sia rara la cronicizzazione del quadro clinico, la completa remissione \u00e8 probabile.\nProfilo diagnostico.\nLa diagnosi \u00e8 soprattutto clinica; sintomi e segni sopra descritti, che compaiono dopo vaccinazione o infezione virale, ad andamento monofasico, sono reperti molto suggestivi di EAD. La diagnosi viene confermata dalla risonanza magnetica nucleare e dall'esame del liquido cefalo-rachidiano. La risonanza \u00e8 infatti in grado di dimostrare, soprattutto nelle sequenze T2 e FLAIR pesate, il processo infiammatorio a carico della sostanza bianca cerebrale. L'analisi del liquido cefalo-rachidiano dimostra la marcata pleiocitosi e il modesto incremento delle proteine (circa 50\u2013150\u00a0mg/dl), elementi che differenziano la EAD dalla sclerosi multipla; quest'ultima infatti, oltre a differenziarsi per non avere un decorso monofasico, si caratterizza per la minima pleiocitosi (meno di 50 cellule per millimetro cubo) e per l'assenza di proteine (ad eccetto della sintesi intratecale di immunoglobuline caratteristiche della sclerosi).\nTerapia.\nL'approccio nella manifestazione acuta deve avvalersi di corticosteroidi ad alte dosi, come il metilprednisolone in dispensazione endovenosa e di presidi di assistenza avanzata. \u00c8 stato inoltre provato che l'infusione di immunoglobuline pu\u00f2 migliorare la prognosi della EAD, soprattutto in associazione con i corticosteroidi."}
{"id": "2964930", "revid": "1924342", "url": "https://it.wikipedia.org/wiki?curid=2964930", "title": "All Night Long (Alexandra Burke)", "text": "All Night Long \u00e8 un brano musicale pubblicato come quarto singolo tratto da \"Overcome\", l'album di debutto di Alexandra Burke, vincitrice della quinta edizione di X-Factor inglese.\nIl singolo \u00e8 stato pubblicato in duetto con Pitbull il 16 maggio 2010, insieme al CD contenente la versione originale del brano, cantata dalla sola Burke. Le vendite del singolo nel Regno Unito ammontano a pi\u00f9 di 192.000.\nVideo musicale.\nIl video, prodotto da Luti Fagbenle e diretto da Rage, \u00e8 stato girato in una villa, secondo la rivista Look, Hertfordshire in Inghilterra. Il video segue il tema di un party a bordo piscina con artisti circensi e ballerini, con varie apparizioni di Pitbull. La cantante, secondo alcune riviste, ha chiesto ai familiari di riprendere il video con 100 videocamere. L'anteprima del video \u00e8 andata in onda il 27 aprile 2010, attraverso VEVO.\nAccoglienza.\nLa maggior parte delle recensioni sul brano \u00e8 stata positiva. Robert Copsey ha assegnato alla canzone 4 stelline (su 5).."}
{"id": "2964933", "revid": "92723", "url": "https://it.wikipedia.org/wiki?curid=2964933", "title": "Shij\u014d", "text": "Biografia.\nIl suo regno ebbe inizio il 26 ottobre 1232 e termin\u00f2 il 10 febbraio 1242, poco prima della sua morte. Il suo nome personale era .\nEra il primo figlio dell'imperatore Go-Horikawa. Per via della sua giovane et\u00e0 non ebbe figli."}
{"id": "2964934", "revid": "1543377", "url": "https://it.wikipedia.org/wiki?curid=2964934", "title": "San Lanfranco di Pavia tra i santi Giovanni Battista e Liberio", "text": "San Lanfranco di Pavia tra i santi Giovanni Battista e Liberio \u00e8 un dipinto a olio su tavola (145,1x129,9\u00a0cm) di Cima da Conegliano, databile 1515-1516 conservato presso il Fitzwilliam Museum di Cambridge."}
{"id": "2964935", "revid": "322321", "url": "https://it.wikipedia.org/wiki?curid=2964935", "title": "Diocesi di Tunisi", "text": ""}
{"id": "2964942", "revid": "123149973", "url": "https://it.wikipedia.org/wiki?curid=2964942", "title": "Down Boy", "text": "Down Boy \u00e8 il secondo singolo della cantante australiana Holly Valance estratto dal suo album di debutto \"Footprints\".\nDopo il tormentone \"Kiss Kiss\", questo brano conferma il gran successo esordiente della Valance. Raggiunge infatti in meno di due settimane la posizione numero 2 della UK Singles Chart. La canzone \u00e8 stata presentata anche al Festival di Sanremo del 2003 dove la Valance si esib\u00ec con dei ballerini. Riusc\u00ec ad entrare anche nella top 10 italiana grazie al programma \"Striscia La Notizia\" che scelse la canzone come stacchetto delle veline.\nIl video.\nIl video \u00e8 diretto nuovamente da Tim Royes e coreografato da Luca Tommassini che aveva gi\u00e0 lavorato in precedenza con la Valance per il video di \"Kiss Kiss\". Il video viene diviso in vari spezzettoni: comincia con due scene diverse che si alternano fra loro: una dove la Valance \u00e8 sulla porta di una casa e l'altra si vede la ragazza mentre coccola un uomo e poi, quando comincia a cantare, si vede anche altra gente sullo sfondo e Holly \u00e8 seduta su un divano e fra le gambe ha un ragazzo cui le accarezza la testa. Poi la scena prende varie posizioni: una \u00e8 situata in un bagno dove la cantante si sta aggiustando, un'altra dove si ritrova stesa sul letto con ragazzi e ragazze e un'altra dove balla insieme a dei ballerini. Poi la scena si risposta nuovamente in una macchina dove la Valance \u00e8 alla guida, ma la macchina non \u00e8 in movimento e ha al suo fianco un altro ragazzo ancora e, dopo essersi specchiata sullo specchietto retrovisore la scena si sposta in una stanza dove una coppia sta per farlo. Si ritorna nuovamente alla macchina dove Holly guarda il ragazzo al suo fianco e gli chiude lo sportello. Dopo si vedono solo scene dove la Valance balla e canta con dei ballerini e quando \u00e8 a letto con i ragazzi e le ragazze.\nFormati del Singolo e Tracce.\nEurope/Australia CD 01\nEurope CD 02\nEurope 2-Tracks CD\nAustralia CD 02\nTaiwan Maxi Single\nEurope/Asia/Australia Promo\nPromo Vinyl 12 01\nPromo Vinyl 12 02\nNonostante il singolo sia del 2002 l'edizione CD \u00e8 uscita solo nel 2006 sia in versione materiale sia in digital download. Nel Regno Unito infatti \u00e8 uscito il 14 agosto 2006 e in Italia il 1\u00ba maggio 2006."}
{"id": "2964947", "revid": "298229", "url": "https://it.wikipedia.org/wiki?curid=2964947", "title": "Triathlon ai Giochi del Commonwealth", "text": "La gara di triathlon \u00e8 stata ammessa ai Giochi del Commonwealth a partire dalla XVII edizione che si \u00e8 svolta a Manchester nel 2002.\nIl triathlon \u00e8 uno sport multidisciplinare individuale articolato su tre prove di nuoto, ciclismo e corsa a piedi che si svolgono in sequenza senza interruzione. Le distanze adottate nel triathlon olimpico, sia maschile sia femminile, sono le seguenti:"}
{"id": "2964952", "revid": "339392", "url": "https://it.wikipedia.org/wiki?curid=2964952", "title": "Bobby Ray", "text": ""}
{"id": "2964954", "revid": "426330", "url": "https://it.wikipedia.org/wiki?curid=2964954", "title": "KNVB beker 1982-1983", "text": "La Coppa d'Olanda 1982-83 fu la 65\u00aa edizione della competizione.\nTurno preliminare.\n4 e 5 settembre 1982. Partecipano solo club dilettanti.\n1\u00ba turno.\n9 e 10 ottobre 1982.\n2\u00ba turno.\n13 e 14 novembre 1982.\nOttavi.\n8 e 9 gennaio 1983.\nQuarti di finale.\n23 febbraio e 9 marzo 1983\nSemifinali.\n30 maggio e 13 aprile 1983.\nFinale.\n10 e 17 maggio 1983."}
{"id": "2964960", "revid": "1776051", "url": "https://it.wikipedia.org/wiki?curid=2964960", "title": "Ted Kord", "text": "Theodore Stephen (o Edward) \"Ted\" Kord \u00e8 un personaggio immaginario dei fumetti pubblicato negli Stati Uniti d'America originariamente dalla Charlton Comics e poi acquisito dalla DC Comics; \u00e8 la seconda incarnazione del supereroe Blue Beetle. Questa versione del personaggio venne creata da Steve Ditko e comparve per la prima volta come comprimario in \"Captain Atom\" n. 83 del novembre 1966 in una storia scritta da Gary Friedrich su un soggetto dello stesso Ditko.\nBiografia.\nVersione della Charlton Comics.\nInventore geniale e atleta dotato, Ted era equipaggiato con un velivolo personale a forma di insetto, dal quale entrava e usciva grazie a un cavo sospeso dalla cabina di pilotaggio. Generalmente evitava l'uso delle armi convenzionali, fatta eccezione per una pistola accecante, e, in pi\u00f9, di un forte getto d'aria per ottenere un vantaggio strategico nei confronti di un avversario, soprattutto nei combattimenti corpo a corpo.\nDitko \u00e8 conosciuto per essere stato il co-creatore, con Stan Lee, l'artista originale dell'Uomo Ragno della Marvel Comics e mentre Blue Beetle e L'Uomo Ragno condividevano alcune caratteristiche, come l'essere eroi-scienziati urbani acrobati vestiti da artropodi, si evolsero poi in un modo del tutto indipendente. Entrambi sono inventori completi, grandi atleti, e abili acrobati. Entrambi possiedono un forte senso dell'umorismo, talvolta nei momenti meno idonei, che utilizzano per mascherare le proprie insicurezze. D'altra parte, Beetle non soffre di nessuna delle angosce associate ai vigilantes come Batman. A differenza dell'Uomo Ragno, Blue Beetle preferisce agire in compagnia piuttosto che da solo, ma, come \"Spidey\", \u00e8 un amico leale. Infatti, Beetle fu il migliore amico del supereroe Booster Gold, quando i due lavorarono insieme nella Justice League, e avrebbero continuato a lavorare in coppia come una squadra fino alla fine della League.\nTed Kord fu un comprimario nella serie di \"Captain Atom\" dal n. 83 al n. 86 tra novembre 1966 e giugno 1967, prima di guadagnarsi una propria serie, durata cinque numeri, da giugno 1967 a novembre 1968. Venne pubblicato un sesto numero in \"Charlton Portfolio\" da CPL/Gang. Il personaggio di Question era il protagonista di una serie di supporto, il cui quinto numero fu oggetto di una parziale collaborazione, in cui la storia di Blue Beetle continuava nel racconto di Question.\nL'origine del personaggio narrata nel n. 2, collegava Ted Kord alla versione precedente di Blue Beetle. Si scopr\u00ec che Ted era uno studente di Dan Garrett e, quando i due investigarono sullo zio di Ted, Jarvis Kord, scoprirono che Jarvis stava lavorando per creare un'armata di androidi allo scopo di conquistare l'intero pianeta Terra. Garrett si cambi\u00f2 in Blue Beetle, ma rimase ucciso nella battaglia. Quando mor\u00ec, pass\u00f2 a Ted la responsabilit\u00e0 di essere Blue Beetle, ma non riusc\u00ec a passargli il mistico scarabeo. Vi fu il presentimento che uno degli androidi venne lasciato in stasi, ma questo mistero rimase irrisolto fino alla serie della DC della fine degli anni ottanta.\nNei primi anni ottanta, il primo numero dell'antologia \"Charlton Bullseye\" della Charlton, present\u00f2 la prima collaborazione tra Question e Blue Beetle. Successivamente, la AC Comics pubblic\u00f2 una storia preparata per \"Charlton Bullseye\" in \"Americomics\" n. 3, e un numero con un'alleanza di tutti gli eroi della Charlton.\nVersione della DC Comics.\nLa DC acquis\u00ec i personaggi della Charlton a met\u00e0 degli anni ottanta, utilizzando gli eventi di \"Crisi sulle Terre infinite\" per integrarli tutti nell'Universo DC. Nel corso di questo periodo, Blue Beetle aveva una sua serie, scritta da Len Wein, durata 24 numeri, da giugno 1986 a maggio 1988. In questo periodo venne pubblicato anche \"Secret Originis\" n. 2, con la copertina illustrata da Gil Kane, che spiegava le origini e le carriere di Ted Kord e Dan Garrett nella continuit\u00e0 post-\"Crisi\". Furono poi seguiti dal presunto androide messo in stasi nella serie della Charlton, divenuto poi, \"\"Carapax\", l'uomo indistruttibile\".\nA volte, Ted Kord venne descritto anche come un industriale, proprietario delle Kord Industries; pi\u00f9 che altro, pur essendo un individuo particolarmente dotato, era a corto di soldi, che seguiva lo schema \"\"diventa-ricco-in-fretta\" di Booster Gold.\nUna breve comparsa in \"JLA: Year One\" mostr\u00f2 il giovane Kord lavorare nelle Kord Industries Ricerca &amp; Sviluppo, dove progettava il sistema di sicurezza del quartier generale della Justice League. Incontrando i supereroi pens\u00f2 \"Chi se ne frega degli affari di famiglia. Voglio essere uno di loro\"\". Nei fumetti recenti, fu sottinteso che le Kord Industries divennero parte della Wayne Enterprises, guidate da Bruce Wayne, altrimenti noto come Batman.\nLa Justice League.\nBlue Beetle \u00e8 conosciuto anche per essere il membro geniale della serie durata cinque anni di Keith Giffen e J. M. DeMatteis nei vari titoli della \"Justice League of America\" e della \"Justice League International\", dove fu affiancato al suo collega eroe Booster Gold: i due divennero subito amici. Tra i fan, sono noti con il soprannome di squadra \"Blu e Oro\". Per un po', Blue Beetle ebbe dei problemi di peso, ma con ferma determinazione e l'aiuto di General Glory, riusc\u00ec a dimagrire. Dopo che Giffen e DeMatteis se ne andarono, \"Justice League of America\" continu\u00f2 la sua serie fino al n. 113. Dan Jurgens introdusse la Morte di Superman in \"JLA\", in cui Doomsday lasci\u00f2 Blue Beetle in coma durante i suoi massacri e una cicatrice di sei centimetri sul cranio. Successivamente, Beetle e Booster Gold si unirono ad un off-shot della League chiamata Extreme Justice.\nDopo quest'avventura, Blue Beetle entr\u00f2 in un periodo di relativa oscurit\u00e0. La miniserie \"The Living Assault Weapon\", riun\u00ec Blue Beetle con gli altri eroi acquisiti dalla Charlton, ma la serie fu soggetta a forti critiche.\nSuper Buddies.\nNel luglio 2003, Giffen, DeMatteis e l'artista originale di \"JLI\" Kevin Maguire, si riunirono per creare la loro miniserie di sei numeri, \"Formerly Known As The Justice League\", dove molti degli eroi della Justice League International si riunirono in un ufficio di fronte ad un negozio. Beetle, maturando divenne un membro importante per questa squadra, i \"\"Super Buddies\". Una storia seguente, \"I Can't Believe It's Not The Justice League\", venne inizialmente considerata come seconda miniserie, ma, invece di essere pubblicata, venne prolungata in \"JLA: Classified\" dal n. 4 al n. 9.\nTed ebbe numerose comparse anche in \"Birds of Prey\", all'inizio, come amico di Oracolo su Internet, e successivamente di persona. Si accenn\u00f2 in diversi numeri al fatto che Ted potesse avere una cotta per l'Oracolo. Ted ritorn\u00f2 nella sua vecchia squadra, ma aveva ancora molti, problemi con questa, problemi che l'Oracolo lo aiut\u00f2 a risolvere. Durante questo periodo, si scopr\u00ec che era anche malato di cuore, ma ci\u00f2 non lo ferm\u00f2 dall'aiutare quand'era necessario. Dopo la sua morte, i Birds of Prey visitarono la sua statua nel Cimitero Valhalla, costruito in suo onore, \"in Birds of Prey\" n. 96. Black Canary rivel\u00f2 che stare nella Justice League era divertente quando Ted era l\u00ec. l'Oracolo, invece, rivel\u00f2 di aver avuto una cotta cibernetica per lui.\nMorte.\nNello speciale \"Countdown to Infinite Crisis\", pubblicato il 30 marzo 2005, Blue Beetle scopr\u00ec la rinata organizzazione di Checkmate guidata da Maxwell Lord, ex finanziatore della Justice League, con il quartier generale in un castello belga, dove Beetle venne catturato. Lord rivel\u00f2 a Beetle che il suo intento era quello di utilizzare l'organizzazione per assicurarsi che i metaumani, inclusi i supereroi, fossero tenuti sotto sorveglianza e controllati dagli esseri umani. Quindi, Maxwell Lord diede a Blue Beetle un ultimatum per convincerlo ad aderire alla sua organizzazione. Quando Kord rifiut\u00f2, Maxwell Lord lo uccise sparandogli una pallottola alla testa.\nQuesta stessa storia confermava l'ipotesi di Ted Kord secondo la quale, il suo scarabeo mistico venne distrutto in \"Blue Beetle\" vol. 6 n. 18 del 1987. Tuttavia, fu riscoperto, intatto, in un tempio in Egitto, e fu consegnato a Kord. Non \u00e8 chiaro se questo sia o no lo scarabeo mistico creato da un pezzo di tecnologia mistica futura fusa da Nabu il Mago nella miniserie \"Time Masters\" in cui comparve anche Rip Hunter. Shazam prese lo scarabeo dopo aver incontrato Kord, alimentando le speculazioni che vedevano il ritorno di Ted nella serie \"Crisi infinita\". La possibilit\u00e0 fu tratteggiata quando fu chiesto alla Wizard World convention se Kord sarebbe ritornato. Lo scrittore Greg Rucka afferm\u00f2: \"C'era un bel buco nel suo cervello, e fu incenerito. Come potrebbe essere pi\u00f9 chiaro?\".\nRicaduta.\nLa morte di Ted Kord fece precipitare gli eventi di \"Crisi infinita\".\nUn anno dopo\nIl giovane adolescente Jaime Reyes scopr\u00ec lo scarabeo e divenne il nuovo Blue Beetle. J'onn J'onnz aveva una statua di Ted Kord nel suo memoriale dei membri caduti della Justice League. Quando reclut\u00f2 dei nuovi membri per la nuova Justice League, Superman sugger\u00ec Booster Gold, ma Batman rispose \"Ci sono modi migliori per onorare Ted\"\".\nDopo la scomparsa di Ted, Shockwave, il rinforzo dei 100, fu inviato a distruggere gli edifici ancora funzionanti e attivi delle Kord Industries. Anche se Red Devil e Jaime Reyes lo fermarono, i 100 riuscirono a impadronirsi delle Kord Industries a causa del crollo di valore delle propriet\u00e0.\nNella serie \"Booster Gold\" del 2007-2008 di Geoff Johns, Booster accett\u00f2 di aiutare Rip Hunter a ripristinare la linea temporale, ma ad una condizione: Rip avrebbe aiutato Booster a riportare Ted indietro. Rip Hunter, tuttavia, tent\u00f2 di shoccare Booster con la sua inabilit\u00e0 di alterare gli eventi \"solidificati\" del passato, costringendolo a rivedere la scena dell'assalto a Barbara Gordon numerose volte. Quando Booster si prepar\u00f2 ad accettare il suo destino, comparve un Blue Beetle futuristico con al seguito Dan Garrett e Jaime Reyes che gli spiegarono come alterare il tempo intorno alla morte di Ted nel \"tempo malleabile\". Booster trad\u00ec Rip, e con l'aiuto dei Beetles, salv\u00f2 Ted Kord dalla morte per mano di Maxwell Lord. I quattro Beetles fuggirono insieme nel tempo, e la tecnologia utilizzata per salvare Blue Beetle preserv\u00f2 gli eventi futuri nel modo in cui erano, in modo che la maggior parte del mondo pensasse ancora che Ted Kord fosse morto. La storia \"Blue and Gold\" rivel\u00f2 che questo atto alter\u00f2 il presente, creando una linea in cui Max e i suoi OMAC tramutarono il mondo in uno stato di polizia. Il Blue Beetle del futuro si rivel\u00f2 essere il Black Beetle, un super criminale alleato con Ultra-Humanite, Despero, Per Degaton e il padre di Booster Gold (sotto il controllo di Mr. Mind) come i Time Stealers, un gruppo di criminali viaggiatori nel tempo. Affrontando la sconfitta dei suoi compagni della Justice League International, unici eroi nella nuova linea temporale, Ted Kord cap\u00ec che l'unico modo per ricostituire la linea temporale era morire, come era giusto che facesse. Non appena il Black Beetle tent\u00f2 di fermarlo, lo affront\u00f2, ed entrambi furono scaraventati nel passato dalla Sfera del Tempo. Alla fine del numero, una figura ombrosa entr\u00f2 in un magazzino delle Kord Industries, pieno di equipaggiamenti di Blue Beetle. Poi, la figura rise nella distinta risata di Kord: \"BWA-HA-HA-HA!\".\nLa notte pi\u00f9 profonda\nNonostante la sua apparente \"rinascita\", Ted Kord fu rianimato come Lanterna Nera in una storia collegata al\"la notte pi\u00f9 profonda\".\nQuando un anello nero del potere prese possesso del suo cadavere, Ted Kord, incapace di localizzare Booster Gold a causa dei suoi impegni nel tempo, lo chiam\u00f2 all'aperto prendendo come obiettivi Daniel Carter e Rose Levin, i suoi antenati del XXI secolo. Riusc\u00ec a penetrare nell'armatura di Super Nova con una BB Gun, e tenne l'eroe in ostaggio mentre si batteva contro Blue Beetle (Jaime Reyes) e evitava gli attacchi di Skeets, finch\u00e9 non giunse Booster. Quindi si diede da fare per ucciderlo, sperando di strappargli il cuore.\nTuttavia, battendosi contro tutti loro non riusc\u00ec ad uccidere nessuno tranne un vicino. Jaime e Booster tolsero Daniel e Rose dalla scena, e si diressero verso i magazzini delle Kord Industries dove localizzarono uno dei nascondigli di Ted Kord, e dove trovarono l'equipaggiamento adatto a sconfiggere la Lanterna Nera. Quindi ritornarono indietro, dove il cadavere di Ted si batt\u00e9 con Booster finch\u00e9 non fu colpito da un raggio sparato da una pistola disegnata dallo stesso Kord, sintonizzato per simulare lo Spettro emozionale. Separato dal suo anello, Booster raccolse i suoi resti prima che l'anello potesse rianimarli, li port\u00f2 nella Sfera del Tempo e li deposit\u00f2 in una piccola tomba nella Fortezza del Punto Svanente.\nPrima di affrontare la Lanterna Nera, Booster scopr\u00ec che qualcuno entr\u00f2 nella base segreta di Kord qualche mese prima che i suoi resti venissero rianimati. Tuttavia, le uniche persone, che Booster sapesse, ad avere l'autorizzazione per entrarvi erano lui e lo stesso \"Kord\".\nVolumi.\nQuasi tutte le raccolte delle comparse di Ted Kord nella Charlton Comics come Blue Beetle furono collezionate come parte di una serie della DC Archive Edition:\nIl material di \"Chartlon Portfolio\" \u00e8 in bianco e nero come presentato originariamente, mentre il resto \u00e8 a colori. La collezione include quasi tutte le comparse di Question nella Charlton cos\u00ec come una breve comparsa di Capitan Atomo. Il volume 1 degli archivi contiene quasi tutte le storie di Capitan Atomo nella Charlton, ed una breve comparsa di Nightshade.\nPoteri e abilit\u00e0.\nTed Kord non aveva superpoteri; tuttavia, possedeva l'intelletto di un genio, con un quoziente intellettivo di 192. Era produttivo in numerose scienze dalla chimica, fisica, ingegneria, velivoli e altro, tecnologia solare, cos\u00ec come la comprensione della tecnologia aliena. Una volta, Despero afferm\u00f2 che la mente di Ted era seconda solo a quella di J'onn J'onnz. L'ex collega della Justice League Guy Gardner afferm\u00f2 che Ted era pi\u00f9 intelligente di Batman, \"anche se nessuno lo ha mai notato\". Kord era un atleta di livello olimpionico, e un abile combattente del corpo a corpo, avendo studiato Taekwondo, Judo, Kyokushinkai e pugilato.Era anche colto in fatto di spionaggio.\nAltri media.\nLa versione Ted Kord di Blue Beetle comparve nell'episodio \"Fall of the Blue Beetle!\" della serie animata \"\". Kord comparve in un flashback, mentre lavorava al fianco di Batman. Quando non riusc\u00ec a far funzionare il suo scarabeo, lo diede al pazzo scienziato Jarvis Kord per ripararlo. Tuttavia, Jarvis lo utilizz\u00f2 per potenziare dei robot Blue Beetle per impadronirsi di Hub City, e Ted si fece aiutare da Batman per riprendersi il suo animaletto mistico. Quando Jarvis volle attivare un razzo che avrebbe inviato i vari robot in vari parti della citt\u00e0, Ted entr\u00f2 nel razzo prima che potesse esplodere e fare saltare in aria la citt\u00e0, fermando l'invasione dei robot, ma rimanendo ucciso. Dopo la sua morte, Jarvis prese la sua identit\u00e0 per ingannare il nuovo Blue Beetle nell'aiutarlo quando si trovava sulla Science Island."}
{"id": "2964961", "revid": "26415", "url": "https://it.wikipedia.org/wiki?curid=2964961", "title": "Madonna Nicopeia", "text": ""}
{"id": "2964967", "revid": "339392", "url": "https://it.wikipedia.org/wiki?curid=2964967", "title": "B.o.B. Presents The Adventures of Bobby Ray", "text": ""}
{"id": "2964972", "revid": "32310464", "url": "https://it.wikipedia.org/wiki?curid=2964972", "title": "Cortebrugnatella", "text": ""}
{"id": "2964976", "revid": "767487", "url": "https://it.wikipedia.org/wiki?curid=2964976", "title": "Principi di Yogyakarta", "text": "I Princ\u00ecpi di Yogyakarta (formalmente I Princ\u00ecpi di Yogyakarta per l'applicazione delle leggi internazionali sui diritti umani in relazione all'orientamento sessuale e identit\u00e0 di genere, in inglese: \"The Yogyakarta Principles on the Application of International Human Rights Law in Relation to Sexual Orientation and Gender Identity\", sono una serie di princ\u00ecpi per la protezione dei diritti umani in materia di LGBT ossia lesbiche, gay, bisessuali e transgender e della intersessualit\u00e0 contro la violenza e delitto d'onore.\nL'origine di questi princ\u00ecpi \u00e8 una richiesta da parte di Louise Arbour e della Dichiarazione universale dei diritti umani. Questi princ\u00ecpi sono stati adottati nel congresso internazionale tenutosi all'Universit\u00e0 Gadjah Mada, a Yogyakarta, (Indonesia) dal 6 al 9 novembre 2006 da Commissione internazionale di giuristi, International Service for Human Rights e 29 esperti internazionali di legge sui diritti umani, tra cui Mary Robinson. Questo progetto \u00e8 stato presentato al Consiglio ONU per i Diritti Umani nel 26 marzo 2007. Questi princ\u00ecpi sono stati considerati dal Consiglio d'Europa nel documento \"Diritti Umani e Identit\u00e0 di Genere\", scritto il 29 luglio 2009."}
{"id": "2964980", "revid": "1305772", "url": "https://it.wikipedia.org/wiki?curid=2964980", "title": "Jack Smith (imprenditore)", "text": "Carriera.\nJack Smith ha lavorato presso FirePower Systems Inc., dove disegnava i circuiti integrati per un migliore utilizzo delle workstation PowerPC, e presso Apple.\nA Smith venne l'idea per un'anonima email per il web nel 1995 e ci lavor\u00f2 con il collega della Apple, Bhatia, per fondare la compagnia.\nQuest'ultima fu fondata il 4 luglio 1996, con Smith come Chief Technology Officer. Nel 1998 Bathia vendette Hotmail alla Microsoft per un totale di 400 milioni di dollari.\nSmith divenne cofondatore della Akamba Corporation e ci lavor\u00f2 come amministratore delegato. Nel 2007 fu nominato amministratore delegato della Proximex."}
{"id": "2964982", "revid": "767487", "url": "https://it.wikipedia.org/wiki?curid=2964982", "title": "Frumpy", "text": "Frumpy \u00e8 un gruppo musicale che nasce alla fine degli anni sessanta in Germania. Il successo del gruppo si ha principalmente nei primi anni settanta, grazie al nuovo genere rock psichedelico caratteristico della band, che appoggia, quasi in tutti i loro brani, su di un caratteristico beat movimentato da continui cambiamenti."}
{"id": "2964987", "revid": "74801", "url": "https://it.wikipedia.org/wiki?curid=2964987", "title": "Universit\u00e0 Tecnica Ceca di Praga", "text": "L'Universit\u00e0 Tecnica Ceca di Praga (in ceco: \"\u010cesk\u00e9 Vysok\u00e9 U\u010den\u00ed Technick\u00e9 v Praze\", \u010cVUT) \u00e8 un prestigioso istituto universitario della capitale della Repubblica Ceca e uno dei pi\u00f9 vecchi istituti di tecnologia dell'Europa Centrale. L'istituto oltre al campus principale ha altri quattro campus secondari.\nL'istituto \u00e8 ubicato nel quartiere di Dejvice nel distretto di Praga 6. Sulla collina di Pet\u0159\u00edn, non distante dal capolinea della funicolare di Pet\u0159\u00edn, che collega la sommit\u00e0 della collina a Mal\u00e1 Strana, si trova un campus universitario con mense, ostelli e luoghi ricreativi per gli studenti denominato Silicon Hill, in quanto gli studenti hanno creato all'interno del campus una rete di computer collegati tra loro; la totale capacit\u00e0 del complesso \u00e8 di posti letto. Il complesso \u00e8 fornito di circoli ricreativi, palestre, bar, ristoranti, negozi, campi da golf e da tennis. Nei pressi del campus sorge il complesso sportivo di Strahov che comprende lo Stadion Ev\u017eena Ro\u0161ick\u00e9ho di propriet\u00e0 della Federazione calcistica ceca e il Velk\u00fd Strahovsk\u00fd Stadion.\nStoria.\nLa sua istituzione, come Istituto di Ingegneria, risale al 1707 per volere dell'Imperatore Giuseppe I. Nel 1806 l'Istituto di Ingegneria \u00e8 stato trasformato in Politecnico ispirandosi all'\u00c9cole polytechnique di Parigi che era stata istituita nel 1794. Il Politecnico di Praga, unica scuola tecnica dell'Impero austro-ungarico nel 1815 entr\u00f2 a far parte dell'Universit\u00e0 Carolina di Praga.\nNel 1863, il Politecnico venne nuovamente riformato diventando istituto universitario, autonomo dall'Universit\u00e0 Carolina e con un proprio rettore. L'istituto venne suddiviso in quattro dipartimenti: Costruzione, di Idraulica e Viabilit\u00e0, Tecnica e Chimica. Il ceco venne aggiunto al tedesco come lingua d'insegnamento. Disaccordi linguistici portarono nel 1869 a separare gli istituti di lingua ceca da quelli di lingua tedesca. L'Istituto di lingua ceca venne spostato nella nuova sede di Piazza Carlo IV (Karlovo namesti) nel 1874.\nAll'inizio del XX secolo in un momento di crescente industrializzazione l'istituto nel 1909 raggiunse il numero di tremila studenti.\nAl termine della prima guerra mondiale con l'indipendenza della Cecoslovacchia l'istituto venne riorganizzato nell'agosto 1920, con il nuovo nome \u010cesk\u00e9 Vysok\u00e9 U\u010den\u00ed Technick\u00e9 (\u010cVUT) e i vari dipartimenti riorganizzati in facolt\u00e0, ciascuna guidata da un decano.\nL'istituto venne articolato in sette facolt\u00e0:\nIn seguito all'occupazione tedesca della Cecoslovacchia \u00e8 stata chiusa dal 17 novembre 1939 al 4 giugno 1945.\nDopo il 1948, molti studenti per i loro atteggiamenti politici verso il regime comunista vennero allontanati dall'Universit\u00e0 e il Dipartimento di economia venne sciolto. Tra il 1949 e il 1960 l'istituto venne riorganizzato. Nel 1952 le facolt\u00e0 di chimica e di agricoltura vennero separate dall'istituto e nel 1953 fenne istituita la facolt\u00e0 di Ingegneria ferroviaria che poi separata dall'istituto, avrebbe dato vita all'Universit\u00e0 di \u017dilina.\nDopo il 1960 l'istituto venne articolato in quattro facolt\u00e0:\nL'istituto oggi.\nL'Istituto ha oggi otto facolt\u00e0 e due istituti di istruzione superiore indipendente:\nIstituti di istruzione superiore:\nAltri centri che dipendono dall'istituto sono:\nIl motto dell'istituto \u00e8 \"\"Scientia est potentia\" che in latino significa \"La conoscenza \u00e8 potere\"\". Nel 2008 contava oltre 23000 studenti\nTra le personalit\u00e0 legate all'istituto ci sono il fisico e matematico Christian Doppler che ha insegnato nell'istituto e il chimico Vladimir Prelog, vincitore del Premio Nobel per la chimica nel 1975, che ha studiato nell'istituto."}
{"id": "2964989", "revid": "729019", "url": "https://it.wikipedia.org/wiki?curid=2964989", "title": "Bundesautobahn 81", "text": "La Bundesautobahn 81, abbreviata anche in A\u00a081, \u00e8 una autostrada tedesca che collega la citt\u00e0 di W\u00fcrzburg (autostrada A\u00a03) con la citt\u00e0 di Gottmadingen, quasi al confine con la Svizzera, vicino a Sciaffusa.\nNei pressi di Stoccarda ha un breve tratto in comune con la A\u00a08. In futuro il tratto tra Gottmadingen e l'incrocio di Hegau potrebbe entrare a far parte dell'autostrada A\u00a098.\nIl suo tracciato \u00e8 parte dell'itinerario della strada europea E41 e si dipana per la sua quasi totalit\u00e0 nel Baden-W\u00fcrttemberg con l'eccezione dei primi chilometri situati in Baviera."}
{"id": "2964990", "revid": "110157", "url": "https://it.wikipedia.org/wiki?curid=2964990", "title": "Coliba\u0219i (Cahul)", "text": "Coliba\u0219i \u00e8 un comune della Moldavia situato nel distretto di Cahul di 6.021 abitanti al censimento del 2004"}
{"id": "2964997", "revid": "767487", "url": "https://it.wikipedia.org/wiki?curid=2964997", "title": "KNVB beker 1978-1979", "text": "La Coppa d'Olanda 1978-79 fu la 61\u00aa edizione della competizione.\n1\u00ba Turno.\n19 e 20 agosto 1978.\n2\u00ba Turno.\n14, 15 e 25 ottobre 1978.\nOttavi.\n18 e 19 novembre 1978.\nQuarti.\n14 marzo e 4 aprile 1979.\nSemifinali.\n18 aprile e 2 maggio 1979."}
{"id": "2964999", "revid": "1573940", "url": "https://it.wikipedia.org/wiki?curid=2964999", "title": "Go-Fukakusa", "text": "Biografia.\nIl suo regno ebbe inizio nel 1246 e termin\u00f2 nel 1260. Il suo nome personale era .\nSi tratta del secondo figlio dell'imperatore Go-Saga, dall'imperatrice Saionji (Fujiwara) Kimiko (\u897f\u5712\u5bfa\uff08\u85e4\u539f\uff09\u516c\u5b50) ebbe, fra gli altri, la principessa Takako (\u8cb4\u5b50\u5185\u89aa\u738b) e la principessa Reiko (\u59c8\u5b50\u5185\u89aa\u738b) (moglie poi dell'imperatore Go-Uda).\nSottoposto dal padre a forti pressioni, abdic\u00f2 nel 1260 e l'impero pass\u00f2 nelle mani del fratello minore, il nuovo imperatore Kameyama."}
{"id": "2965004", "revid": "287204", "url": "https://it.wikipedia.org/wiki?curid=2965004", "title": "Zerst\u00f6rer 1936", "text": "Zerst\u00f6rer 1936 ( \"cacciatorpediniere 1936\" in tedesco) era una classe di cacciatorpediniere della Kriegsmarine tedesca, entrata in servizio tra il 1938 e il 1939. \u00c8 anche nota come classe 1936 o Type 1936.\nIl progetto.\nQuesta classe era la diretta discendente della precedente classe di cacciatorpediniere tedeschi, la Zerst\u00f6rer 1934; rispetto a questa, le navi della Classe 1936 si dimostrarono molto pi\u00f9 riuscite: vennero risolti gli inconvenienti ai motori (che si dimostrarono molto pi\u00f9 affidabili), l'integrit\u00e0 strutturale venne migliorata e le doti nautiche incrementate. Gran parte di questi miglioramenti furono dovuti alla riduzione del peso in alto della nave (tramite l'accorciamento dei fumaioli e delle sovrastrutture) e al nuovo disegno della prua (lievemente diverso nelle ultime tre navi della classe). L'armamento si basava ancora su 5 cannoni da 127\u00a0mm in torri singole (due a prua sovrapposte, due a poppa sovrapposte e una a mezzanave pi\u00f9 spostata verso poppa) nonch\u00e9 su otto tubi lanciasiluri da 533\u00a0mm; l'armamento antiaereo (piuttosto leggero) si basava su 4 pezzi da 37\u00a0mm e altrettanti da 20\u00a0mm.\nVennero ordinate 26 navi di questo tipo, ma solo sei vennero completate allo scoppio della seconda guerra mondiale; la costruzione delle altre venne cancellata e la Kriegsmarine ordin\u00f2 invece 12 nuove unit\u00e0 della classe Zerst\u00f6rer 1936A, una versione migliorata della Classe 1936. Tutte le unit\u00e0 vennero costruite nei cantieri Deschimag di Brema.\nLe navi.\nCome la precedente classe, le navi della Classe 1936 portavano, oltre ad una sigla identificativa progressiva, il nome di un membro della Kaiserliche Marine distintosi in servizio.\nZ17 Diether von Roeder.\nImpostata il 9 settembre 1936 e varata il 19 agosto 1937, entr\u00f2 in servizio il 29 agosto 1938. Prendeva il nome dal capitano Diether von Roeder, comandante della torpediniera \"S66\" perito nell'affondamento della sua nave nel luglio del 1918. Dopo un breve ciclo di operazioni nel Mar Baltico in appoggio all'invasione della Polonia, venne impiegata per stendere i campi minati tedeschi nel Mare del Nord. Nel febbraio del 1940 comp\u00ec una missione di minamento al largo delle coste della Gran Bretagna. Nell'aprile del 1940 prese parte all'Operazione Weser\u00fcbung, inquadrata nel \"Marinegruppe 1\" incaricato di occupare lo strategico porto norvegese di Narvik; l'operazione ebbe successo, ma le navi tedesche non poterono rientrare in patria a causa della carenza di carburante. La mattina del 10 aprile 1940, cacciatorpediniere britannici penetrarono nel fiordo di Narvik ed attaccarono a sorpresa le navi tedesche, dando origine alla prima battaglia navale di Narvik; la \"Diether von Roeder\" venne ripetutamente colpita da proiettili da 4,7 pollici, riportando gravi danni e vari incendi. Ormai incapace di muovere, la nave venne ancorata nel porto di Narvik per fungere da batteria galleggiante. Il 13 aprile, una seconda forza navale britannica comprendente la corazzata HMS \"Warspite\" entr\u00f2 nel fiordo di Narvik per finire le rimanenti navi tedesche, dando luogo alla seconda battaglia navale di Narvik; la immobile \"Diether von Roeder\" si difese come pot\u00e9, riuscendo anche a mettere a segno sette colpi sul cacciatorpediniere britannico HMS \"Cossack\", che fin\u00ec arenato. Esaurite le munizioni, l'equipaggio abbandon\u00f2 la nave che venne fatta esplodere poco dopo.\nZ18 Hans L\u00fcdemann.\nImpostata il 9 settembre 1936 e varata il 1\u00ba dicembre 1937, entr\u00f2 in servizio l'8 ottobre 1938. Prendeva il nome dall'ingegnere navale Hans L\u00fcdemann, che nel 1913 diede la vita per salvare la torpediniera \"S148\", in fiamme dopo un'esplosione nel locale caldaie. Partecip\u00f2 alle missioni di minamento nel Mare del Nord all'inizio della guerra, comprese due missioni al largo della costa della Gran Bretagna, e ad alcune crociere di interdizione del traffico mercantile nemico. Nell'aprile del 1940 partecip\u00f2 all'Operazione Weser\u00fcbung, inquadrata nel \"Marinegruppe 1\" incaricato di occupare il porto di Narvik; per l'occasione, sulla nave vennero imbarcati 200 soldati delle truppe da montagna tedesche. La \"Hans L\u00fcdemann\" port\u00f2 a compimento con successo la sua missione, ma come le altre navi tedesche non pot\u00e9 rientrare in patria a causa della carenza di carburante. Il 10 aprile, la nave venne attaccata dai cacciatorpediniere britannici, ricevendo due colpi di grosso calibro ma riportando danni lievi. Il 13 aprile seguente, ingaggi\u00f2 di nuovo i cacciatorpediniere britannici in un serrato combattimento negli stretti spazi del fiordo di Narvik; esaurite le munizioni e il carburante, la nave venne fatta arenare. L'equipaggio cerc\u00f2 di farla saltare in aria, ma l'esplosione provoc\u00f2 pochi danni; poco dopo comunque, il relitto immobile venne distrutto da un siluro lanciato dal cacciatorpediniere .\nZ19 Hermann K\u00fcnne.\nImpostata il 5 ottobre 1936 e varata il 22 dicembre 1937, entr\u00f2 in servizio il 12 gennaio 1939. Prendeva il nome dal marinaio Hermann K\u00fcnne, membro dell'equipaggio della torpediniera \"S53\" ucciso in combattimento il 23 aprile 1918 durante il raid britannico contro la base navale di Zeebrugge. Partecip\u00f2 alle missioni di posa di mine nel Mare del Nord, comprese quattro operazioni al largo della costa della Gran Bretagna. Nell'aprile del 1940 partecip\u00f2 all'Operazione Weser\u00fcbung, inquadrata nel \"Marinegruppe 1\" incaricato di occupare il porto di Narvik; per l'occasione a bordo vennero imbarcati 200 soldati delle truppe da montagna tedesche. L'operazione fu un successo, ma la pari delle altre navi la \"Hermann K\u00fcnne\" non pot\u00e9 rientrare in patria a causa della carenza di carburante. Durante l'attacco dei cacciatorpediniere britannici del 10 aprile, la nave era ancorata nel porto in attesa di essere rifornita; l'esplosione della vicina \"Z22 Anton Schmitt \", colpita da due siluri britannici, provoc\u00f2 danni anche sulla \"K\u00fcnne\", che non pot\u00e9 cos\u00ec entrare in azione. Il 13 aprile era di guardia all'imboccatura del fiordo di Narvik, e quindi fu la prima ad avvistare la flotta britannica in avvicinamento; dopo un serrato combattimento, esaurite munizioni e carburante, venne fatta arenare per permettere all'equipaggio di mettersi in salvo. Lo scafo immobile venne poi distrutto da siluri lanciati dal cacciatorpediniere ; il relitto venne recuperato al termine della guerra e demolito tra il 1960 e il 1963.\nZ20 Karl Galster.\nImpostata il 14 settembre 1937 e varata il 15 giugno 1938, entr\u00f2 in servizio il 21 marzo 1939. Prendeva il nome dal capitano Karl Galster, comandante della torpediniera \"S22\" perito nell'affondamento della sua nave il 25 marzo 1916. All'inizio della guerra prese parte alle missioni di posa di mine nel Mare del Nord, comprese quattro operazioni al largo della costa della Gran Bretagna. Poich\u00e9 si trovava in cantiere per delle riparazioni, non prese parte all'Operazione Weser\u00fcbung, ma rientr\u00f2 in squadra appena in tempo per partecipare all\"Operazione Juno\", il raid delle navi da battaglia \"Gneisenau\" e \"Scharnhorst\" contro le unit\u00e0 britanniche che operavano al largo della costa norvegese. Tra luglio e settembre del 1940 venne usata per ulteriori missioni di minamento nel Mare del Nord, prima di essere inviata in Francia nel dicembre seguente. Dopo alcune missioni nel Canale della Manica, la \"Karl Galster\" venne trasferita in Norvegia nel novembre del 1941, prendendo parte a numerose missioni di scorta e di pattugliamento nelle acque norvegesi. Nel settembre del 1943 partecip\u00f2 all\"'Operazione Sizilien\", la prima missione operativa della corazzata \"Tirpitz\". Richiamata in patria sul finire del 1944, partecip\u00f2 alle missioni di soccorso ai profughi tedeschi in fuga davanti all'avanzata sovietica in Prussia orientale. Sopravvissuta indenne alla guerra, venne posta in disarmo il 10 maggio 1945. Acquisita dalla Marina sovietica nel febbraio del 1946, venne ribattezzata \"Prochnyi (\u041f\u0440\u043e\u0447\u043d\u044b\u0439)\" ed entr\u00f2 in servizio con la Flotta del Baltico. Rimase in servizio fino al 28 novembre 1954, quando venne declassata a nave-caserma con il nome di \"PKZ-99\"; venne radiata nel giugno del 1956 e demolita poco dopo.\nZ21 Wilhelm Heidkamp.\nImpostata il 15 dicembre 1937 e varata il 28 agosto 1938, entr\u00f2 in servizio il 10 giugno 1939. Prendeva il nome dal 1. Pumpmeister Wilhelm Heidkamp che, durante la Battaglia di Dogger Bank, allag\u00f2 il magazzino delle munizioni dell'incrociatore da battaglia \"Seydlitz\", impedendo cos\u00ec l'esplosione della nave dopo che questa era stata colpita. Il 10 settembre 1939 la nave venne nominata nave ammiraglia del commodoro Friedrich Bonte, comandante dei cacciatorpediniere tedeschi. Nei primi mesi di guerra partecip\u00f2 alle missioni di minamento nel Mare del Nord, comprese quattro operazioni al largo delle coste britanniche, come pure alle missioni di interdizione del traffico mercantile nemico. Nell'aprile del 1940, sempre al comando di Bonte, partecip\u00f2 all'Operazione Weser\u00fcbung come nave ammiraglia del \"Marinegruppe 1\" incaricato di occupare il porto di Narvik; per l'occasione a bordo vennero imbarcati 200 soldati delle truppe da montagna tedesche e il comandante della forza di invasione, generale Eduard Dietl, con il suo Stato maggiore. Il 9 aprile 1940, la \"Wilhelm Heidkamp\" entr\u00f2 per prima nel fiordo di Narvik, dove silur\u00f2 la vecchia guardacoste norvegese \"Eidsvold\", che stazionava a difesa del porto; la missione venne coronata dal successo, ma le navi tedesche non poterono rientrare in patria a causa della penuria di carburante. La mattina del 10 aprile, una squadra di cacciatorpediniere britannici penetr\u00f2 non vista nel fiordo di Narvik; il cacciatorpediniere riusc\u00ec ad avvicinarsi alla \"Heidkamp\", ancorata nel porto per rifornirsi, colpendola con un siluro nel magazzino delle munizioni di prua e provocandone l'esplosione. La nave affond\u00f2 in breve tempo, trascinando con s\u00e9 il commodoro Bonte e quasi tutto l'equipaggio.\nZ22 Anton Schmitt.\nImpostata il 3 gennaio 1938 e varata il 20 settembre 1938, entr\u00f2 in servizio il 24 settembre 1939. Prendeva il nome dal marinaio Anton Schmitt, cannoniere imbarcato sull'incrociatore leggero SMS Frauenlob, che durante la battaglia dello Jutland continu\u00f2 ad azionare il cannone a cui era addetto finch\u00e9 la nave non affond\u00f2, trascinandolo con s\u00e9. Prese parte a numerose missioni di posa di mine nel Mare del Nord, compresa una al largo della costa britannica. Nell'aprile del 1940 partecip\u00f2 all'Operazione Weser\u00fcbung, inquadrata nel \"Marinegruppe 1\" incaricato di occupare il porto di Narvik; port\u00f2 a termine la sua missione, ma non pot\u00e9 rientrare in patria a causa della mancanza di carburante. La mattina del 10 aprile 1940 si trovava ancorata nel porto di Narvik quando venne attaccata dal cacciatorpediniere britannico ; colpita da due siluri, esplose e si spezz\u00f2 in due tronconi, affondando in poco tempo con la perdita di 50 membri dell'equipaggio."}
{"id": "2965005", "revid": "729019", "url": "https://it.wikipedia.org/wiki?curid=2965005", "title": "Operazione Junction City", "text": "L'operazione Junction City fu una delle pi\u00f9 grandi operazioni offensive di \"individuazione e distruzione\" (\"Search and Destroy\") effettuata dalle forze americane, in cooperazione con reparti dell'esercito sud-vietnamita, durante la guerra del Vietnam; la vasta offensiva combinata, condotta sotto la direzione della II Field Force, Vietnam, responsabile delle operazioni nella III e nella IV Regione militare del Vietnam del Sud, prevedeva di attaccare le forze Vietcong presenti nella cosiddetta Zona di guerra C, nella provincia di Tay Ninh, a nord-ovest di Saigon.\nRapporti dell'intelligence americana localizzavano in questa area il fantomatico COSVN (\"Central Office of South Vietnam\"), il presunto quartier generale delle forze comuniste del Fronte di Liberazione nazionale. Le operazioni durarono per circa tre mesi e incontrarono la vivace resistenza delle forze vietcong che sferrarono alcuni violenti attacchi, peraltro respinti con perdite dalle preponderanti forze americane; nonostante questi successi e il grande spiegamento di forze (oltre 40.000 uomini e l'equivalente di tre intere divisioni americane) i risultati furono solo momentanei.\nIl nemico sfugg\u00ec ancora una volta alla distruzione e riguadagn\u00f2 in breve tempo le posizioni perdute; del fantomatico, e forse inesistente, COSVN non venne trovata traccia, essendo stato verosimilmente trasferito preventivamente al sicuro in Cambogia.\nStoria.\nAlla ricerca del COSVN.\nAll'inizio del 1967 il generale William Westmoreland, comandante in capo del MACV, aveva deciso, in linea con il suo piano di guerra delineato al presidente Johnson nell'estate 1965, di incrementare ancora l'intensit\u00e0 delle operazioni offensive delle forze americane, continuamente aumentate di numero, per sfruttare gli apparenti successi dell'anno prima e infliggere maggiori perdite al nemico, costringendolo ad abbandonare i suoi piani insurrezionali.\nIn questa fase il generale concentr\u00f2 le sue attenzioni soprattutto sulle roccaforti vietcong localizzate nelle regioni a nord-ovest di Saigon e quindi pericolosamente vicine alla capitale; a gennaio diede avvio alla mastodontica operazione Cedar Falls contro il cosiddetto Triangolo di Ferro, conclusa in marzo con risultati piuttosto limitati, nonostante gli enormi mezzi impiegati, le vaste distruzioni e gli spostamenti di popolazioni contadine a scopi strategici. In febbraio Westmoreland decise di sferrare un'operazione di \"individuazione e distruzione\" (\"Search and Destroy\") ancor pi\u00f9 ambiziosa: diretta contro la Zona di Guerra C (cio\u00e8 la provincia di Tay Ninh) mirava a schiacciare la efficiente 9\u00aa Divisione vietcong e soprattutto a localizzare e distruggere il cosiddetto COSVN (\"Central Office of South Vietnam\"). \nNella terminologia americana si indicava con questa sigla il \"mitico\" quartier generale comunista (in vietnamita \"V\u0103n ph\u00f2ng Trung \u01b0\u01a1ng C\u1ee5c mi\u1ec1n Nam\") che apparentemente dirigeva dalla boscaglia sudvietnamita l'insurrezione contro il governo filoamericano e prendeva le direttive direttamente dal governo di Hanoi. Nelle semplicistiche elaborazioni dell'intelligence americana, il COSVN, guidato dall'abile generale nordvietnamita Nguy\u1ec5n Ch\u00ed Thanh, era prefigurato come una specie di piccolo Pentagono errante nelle foreste, dotato di numeroso personale, di sistemi di comunicazione e di strutture logistiche; nella realt\u00e0 il generale Chi Thanh e i suoi principali collaboratori, il misterioso generale Tran Do e il generale Tr\u1ea7n V\u0103n Tr\u00e0 (il responsabile militare del FLN), disponevano di pochissimi mezzi e il fantomatico COSVN si riduceva ad un minuscolo posto di comando estremamente mobile, ma dotato di notizie aggiornate (grazie all'infiltrazione comunista nelle strutture amministrative del Vietnam del Sud) e quindi in grado di anticipare le mosse americane e sfuggire alle ricerche del nemico.\nIn particolare, sembra che il colonnello nordvietnamita Dinh Thi Van sia riuscito ad infiltrare un suo agente addirittura all'interno di circoli sociali frequentati da importanti generali sudvietnamiti e dallo stesso generale Westmoreland.\nIl nuovo piano, ottimisticamente delineato da Westmoreland e i suoi collaboratori e denominato \"operazione Junction City\", prevedeva l'impiego di forze imponenti: gran parte della 1\u00aa e della 25\u00aa Divisione fanteria, le truppe aviotrasportate della 173\u00aa Brigata aviotrasportata e grossi elementi corazzati dell'11\u00ba Reggimento di cavalleria corazzata. Per impedire al nemico di sfuggire si prevedeva di stendere un ferreo sbarramento di truppe a nord dell'area interessata (rafforzato anche da uno spettacolare lancio di paracadutisti a nord-ovest) e poi di penetrare da sud nella Zona di guerra C con i mezzi corazzati della cavalleria corazzata e della 2\u00aa Brigata della 25\u00aa Divisione.\nWestmoreland e il generale Jonathan Seaman, il comandante della II Field Force, Vietnam, responsabile della condotta delle operazioni nella III e IV Regione militare del Vietnam del Sud, contavano di organizzare un vero cerchio di ferro e di impedire al nemico la fuga in Cambogia, distruggendo le sue forze e disorganizzando o catturando il COSVN.\nIncudine e martello.\nLe forze americane della II Field Force, Vietnam diedero inizio all'operazione il 22 febbraio 1967 (mentre era ancora in corso \"Cedar Falls\"); la manovra iniziale venne condotta dalle due divisioni di fanteria, la 1\u00aa (comandata dal maggior generale William DePuy) e la 25\u00aa (maggior generale Frederick Weyand), che si portarono a nord dell'area interessata per costituire lo sbarramento a ferro di cavallo su cui schiacciare, secondo i piani americani, le forze della 9\u00aa Divisione vietcong. Contemporaneamente al movimento della fanteria (otto battaglioni con 249 elicotteri), si svolse nello stesso giorno anche il lancio dei paracadutisti (l'unico lancio effettuato durante l'intera guerra del Vietnam e il pi\u00f9 grande dai tempi della operazione Market Garden della seconda guerra mondiale) del II battaglione/503\u00ba reggimento aviotrasportato della 173\u00aa Brigata aviotrasportata, che entrarono in azione a ovest dello schieramento della 1\u00aa e della 25\u00aa divisione di fanteria.\nLe operazioni ebbero apparente successo, le posizioni vennero raggiunte senza incontrare grande resistenza, e quindi il 23 febbraio entrarono in azione da sud le forze meccanizzate dell'11\u00ba Cavalleria corazzata e della 2\u00aa Brigata della 25\u00aa Divisione; il \"martello\" dei corazzati avrebbe dovuto respingere le forze vietcong contro l'\"incudine\" della fanteria e degli aviotrasportati posizionati a nord e a ovest, non dando possibilit\u00e0 di scampo al nemico.\nNella realt\u00e0, le forze vietcong, mobilissime ed elusive come sempre, riuscirono ancora una volta ad evitare la distruzione e, al contrario, sferrarono alcuni attacchi in massa di disturbo per infliggere perdite e logorare il nemico, mantenendo costantemente l'iniziativa tattica delle operazioni. Il 28 febbraio e il 10 marzo a Plek Klok infuriarono duri scontri con le forze americane, sostenute da un poderoso potenziale di fuoco aereo e dal massiccio sostegno dell'artiglieria; gli attacchi vietcong vennero respinti ma i risultati strategici furono nel complesso deludenti.\nIl 18 marzo 1967, il generale Bruce Palmer jr., nuovo comandante della II Field Force, Vietnam, in sostituzione del generale Seaman, sferr\u00f2 quindi la seconda fase di \"Junction City\", questa volta diretta pi\u00f9 a est e condotta ancora dai reparti meccanizzati della 1\u00aa Divisione fanteria e dell'11\u00ba Cavalleria, rinforzate questa volta dalla 1\u00aa Brigata della 9\u00aa Divisione fanteria (tra cui il 5\u00ba reggimento cavalleria). Questa manovra diede origine alla battaglia pi\u00f9 dura dell'intera operazione, il 19 marzo a Ap Bau Bang il 273\u00ba reggimento vietcong mise in serie difficolt\u00e0 la cavalleria corazzata americana che tuttavia riusc\u00ec a respingere l'attacco grazie anche ad un enorme impiego di potenza di fuoco.\nNei giorni successivi le forze vietcong sferrarono altri due attacchi in forze, a Suoi Tre il 21 marzo ed a Ap Gu il 1\u00ba aprile, contro l'anello nord dello sbarramento americano, costituito da reparti della 1\u00aa e della 25\u00aa Divisione di fanteria; entrambi gli assalti vennero sanguinosamente respinti, e la 9\u00aa Divisione vietcong ne usc\u00ec seriamente indebolita, anche se ancora in grado di combattere e, all'occorrenza, di ripiegare al sicuro in aree contigue al confine cambogiano.\nIl 16 aprile il comando americano della II Field Force, in accordo con il MACV, decise di proseguire le operazioni con una terza fase dell'operazione Junction City; fino al 14 maggio alcune unit\u00e0 della 25\u00aa Divisione fanteria americana, intrapresero lunghe e estenuanti attivit\u00e0 di ricerca del nemico, inoltrandosi nella boscaglia, rastrellando villaggi e recuperando parecchio materiale logistico vietcong, ma con scarsi contatti con le unit\u00e0 comuniste, ormai prudentemente passate ad un atteggiamento difensivo e di salvaguardia delle proprie forze.\nRisultati.\nNonostante le ottimistiche asserzioni dei generali americani e le eccezionalmente positive valutazioni pubbliche espresse dal generale Westmoreland, anche l'operazione Junction City, nonostante l'enorme spiegamento di mezzi, si concluse con un sostanziale fallimento strategico; la provincia di Tay Ninh venne rastrellata a fondo e le forze vietcong subirono perdite di rilievo; inoltre venne raccolto un cospicuo bottino, costituito tra l'altro da 810 t di riso, 600 t di armi leggere, 500.000 pagine di documenti. Secondo i calcoli del comando americano la 9\u00aa Divisione vietcong usc\u00ec seriamente indebolita dalle operazioni, subendo la perdita di 2728 morti, 34 uomini catturati e 139 disertori; tuttavia anche le perdite americane non furono trascurabili, ammontando a quasi 300 morti e oltre 1500 feriti.\nDopo le operazioni, le forze americane vennero come sempre richiamate in altre zone operative e quindi il territorio, apparentemente assicurato al saldo controllo del governo sudvietnamita, cadde ben presto nuovamente preda dell'infiltrazione dei vietcong ritornati in forze dai loro santuari cambogiani; anche il campo di aviazione costruito a Katum venne abbandonato.\nQuando le truppe americane trovarono, in alcuni depositi del nemico, 120 bobine di pellicola e attrezzature logistiche per la stampa di documenti, il comando del MACV ipotizz\u00f2 finalmente di aver individuato il famoso COSVN; in realt\u00e0 le cose erano ben diverse. Il quartier generale mobile e estremamente ridotto, guidato da alcuni misteriosi e celebri personaggi come i generali Chi Thanh, Tran Van Tra e Tran Do, aveva ripiegato prontamente in Cambogia, mantenendo la sua operativit\u00e0 e vanificando completamente le speranze americane.\nCon un enorme consumo di mezzi e di equipaggiamenti, tra cui 366.000 proiettili di artiglieria e 3235 t di bombe, le forze americane avevano inflitto perdite al nemico e dimostrato la notevole capacit\u00e0 delle forze aviotrasportate e anche delle forze meccanizzate (utili anche in quell'impervio territorio); ma strategicamente anche \"Junction City\" aveva mancato gli obiettivi pi\u00f9 importanti e non aveva condotto alla attesa svolta decisiva della guerra."}
{"id": "2965009", "revid": "173219", "url": "https://it.wikipedia.org/wiki?curid=2965009", "title": "Corneille de La Haye", "text": ""}
{"id": "2965014", "revid": "86599", "url": "https://it.wikipedia.org/wiki?curid=2965014", "title": "Stefano Sposetti", "text": "Abita a Gnosca nel Canton Ticino.\nNel campo dell'astronomia i suoi interessi spaziano in molti settori come l'osservazione delle comete, delle meteore, degli \"afterglow\", ossia la coda, o parte finale, visibile nella banda ottica, dei GRB, dei satelliti artificiali. Il campo in cui \u00e8 pi\u00f9 noto riguarda l'osservazione e la scoperta di asteroidi, Sposetti \u00e8 uno degli astrofili che ha scoperto pi\u00f9 asteroidi, 165 ad aprile 2014, e la relativa astrometria.\nSi occupa anche di preservare il cielo notturno dall'inquinamento luminoso.\nGli \u00e8 stato dedicato l'asteroide 22354 Sposetti."}
{"id": "2965021", "revid": "149466", "url": "https://it.wikipedia.org/wiki?curid=2965021", "title": "San Zotico", "text": ""}
{"id": "2965023", "revid": "204391", "url": "https://it.wikipedia.org/wiki?curid=2965023", "title": "Sistema immune", "text": ""}
{"id": "2965024", "revid": "1450446", "url": "https://it.wikipedia.org/wiki?curid=2965024", "title": "Funcinpec", "text": "Il Funcinpec \u00e8 un partito politico realista e conservatore della Cambogia. Molto vicino alla monarchia e per molto tempo diretto da membri della famiglia reale, \u00e8 attualmente in una coalizione di governo insieme al Partito Popolare Cambogiano e sostiene il primo ministro Hun Sen.\n\"Funcinpec\" \u00e8 l'acronimo del francese \"Front Uni National pour un Cambodge Ind\u00e9pendant, Neutre, Pacifique Et Coop\u00e9ratif\" (Fronte unito nazionale per una Cambogia indipendente, neutrale, pacifica e cooperativa).\nStoria.\nLa nascita.\nNorodom Sihanouk, re e poi capo di Stato della Cambogia complessivamente fra il 1941 e il 1970, fu spodestato il 18 marzo 1970 da un colpo di Stato del generale Lon Nol e pertanto sigl\u00f2 un patto con la guerriglia del Partito Comunista Kampucheano di Pol Pot per combattere il comune nemico. Nel 1975, rovesciato Lon Nol, i comunisti diedero vita alla Kampuchea Democratica e Norodom ed i suoi sostenitori si trovarono progressivamente emarginati. Con l'invasione vietnamita nel 1979, per\u00f2, vennero a formarsi nuovi movimenti politici perlopi\u00f9 antivietnamiti e Norodom vide l'occasione per \"risorgere\".\nNell'ambito della resistenza antivietnamita, il principale movimento non comunista che venne a formarsi fu il Fronte di Liberazione Nazionale del Popolo Khmer di Son Sann, che per\u00f2 aveva simpatie repubblicane; i realisti pertanto fondarono il Movimento per la Liberazione Nazionale della Kampuchea (Moulinaka), primo gruppo a dichiararsi fedele al re.\nNel febbraio 1981, a Parigi, Norodom diede vita al Funcinpec per fornire una resistenza allo stesso tempo realista e anticomunista. Il Moulinaka venne inserito nell'Armata Nazionale Sihanoukista (\"Armee Nationale Sihanoukiste\"). Nel 1982 ebbero inizio i contatti con gli altri gruppi della resistenza, Khmer Rossi compresi, che in giugno diedero vita al Governo di Coalizione della Kampuchea Democratica, con Norodom stesso come presidente, Son Sann primo ministro ed il comunista Khieu Samphan vicepresidente e ministro degli Esteri.\nLa resistenza antivietnamita.\nAnche nell'ambito della resistenza non mancavano comunque i disaccordi fra tre forze politiche essenzialmente contrastanti. Gi\u00e0 nel 1985, il capo dell\"'Armee Sihanoukiste\", In Tam (ex sostenitore di Lon Nol) fu rimosso dall'incarico e sostituito con Norodom Ranariddh, figlio di Sihanouk.\nIl Funcinpec, che godeva del sostegno degli Stati Uniti (mentre la Cina spalleggiava i Khmer Rossi), ottenne sempre maggiore influenza presso la resistenza non comunista a seguito della spaccatura del FLNPK fra il suo leader Son Sann ed il capo militare Sak Sutsakhan nel 1986.\nIl coordinamento con i Khmer Rossi non fu sempre esente da scontri e incomprensioni, ma fu tutto sommato efficiente e permise addirittura alle forze della resistenza di pattugliare le zone circostanti Phnom Penh.\nIl trattato di pace e l'attivit\u00e0 legale.\nCon la ritirata dei vietnamiti nel 1989, il Funcinpec accett\u00f2 di trattare con il neocostituito \"Stato di Cambogia\" e nel 1991 arriv\u00f2 alla conclusione di un trattato di pace; nel 1992 Norodom Sihanouk pot\u00e9 tornare in Cambogia con il titolo formale di re. Alle elezioni del 1993, il Funcinpec - portatore delle istanze restauratrici - ottenne la maggioranza dei voti; il suo leader Norodom Ranariddh divenne primo ministro, in un governo con Hun Sen (leader del Partito Popolare Cambogiano, ex comunista e filovietnamita) \"secondo primo ministro\".\nIl Funcinpec, fortemente diviso al suo interno su varie questioni, venne duramente indebolito nel 1997 dal colpo di Stato di Hun Sen, il quale accus\u00f2 Ranariddh di voler prendere il potere con la forza al fianco dei resti dei Khmer Rossi. Diversi ministri e attivisti del partito vennero arrestati o uccisi e Ranariddh stesso fugg\u00ec in Francia. Il Funcinpec rimase nominalmente al potere, in quanto il nuovo primo ministro, Ung Huot, era un membro del partito, ma in realt\u00e0 fu Hun Sen ad avere il controllo del paese.\nLe elezioni del 1998 videro la vittoria del PPC e il Funcinpec pass\u00f2 all'opposizione, pur essendo comunque il secondo partito nell'Assemblea Nazionale. Nel 2003 vide ridurre ulteriormente i propri voti, ma nemmeno il PPC riusc\u00ec a formare un governo, e pertanto Hun Sen e Ranariddh raggiunsero un accordo che port\u00f2 alla nascita di un governo di coalizione fra PPC e Funcinpec, pur guidato da Hun Sen. Alle elezioni per il Senato del 2006, il partito cal\u00f2 nuovamente. Lo stesso anno Ranariddh fu cacciato dal partito e sostituito da Keo Puth Rasmey, genero di Sihanouk, come presidente del Funcinpec.\nLe elezioni del 2008 furono un altro colpo mortale al partito realista, che cal\u00f2 al 5%. Hun Sen gli permise di restare in coalizione, ma impose il generale Nek Bhun Chhay come capo del partito; il primo a non appartenere alla famiglia reale."}
{"id": "2965025", "revid": "363629", "url": "https://it.wikipedia.org/wiki?curid=2965025", "title": "Virus della varicella", "text": ""}
{"id": "2965026", "revid": "486946", "url": "https://it.wikipedia.org/wiki?curid=2965026", "title": "Virus della varicella-zoster", "text": ""}
{"id": "2965029", "revid": "287204", "url": "https://it.wikipedia.org/wiki?curid=2965029", "title": "6505 Muzzio", "text": "6505 Muzzio \u00e8 un asteroide della fascia principale. Scoperto nel 1976, presenta un'orbita caratterizzata da un semiasse maggiore pari a 3,2007571\u00a0UA e da un'eccentricit\u00e0 di 0,1888665, inclinata di 17,62990\u00b0 rispetto all'eclittica.\nL'asteroide \u00e8 dedicato all'argentino Juan Carlos Muzzio, direttore dell'Istituto di Astrofisica di La Plata."}
{"id": "2965032", "revid": "830939", "url": "https://it.wikipedia.org/wiki?curid=2965032", "title": "Giovanna Massimetti", "text": "Biografia.\nSi \u00e8 laureata in Lettere moderne a Torino, ha conseguito nel 1978 il diploma di Operatore Culturale Cinematografico della Regione Piemonte. Nel 1986 si \u00e8 trasferita a Roma per frequentare la scuola di Sceneggiatura di Agenore Incrocci e Ettore Scola. Ha conseguito il diploma di sceneggiatura cinematografica presso il Centro Studi Comunicazione di Roma. Dal 1991 lavora in Rai.\nHa partecipato al Festival Cinema Giovani con \"Mito T-Rito Rock\" (1984), \"Cento vasche\" (1991), \"Troppo trucido\" (1991), e \"Zampa di mulo\" (1991). Ha diretto diversi cortometraggi selezionati in festival internazionali, tra cui \"Finestre Azzurre\" (1991), \"Made in Italy\" (1991).e \"Gi\u00f9 le Mani\" (1994). Insieme a Paolo Serbandini, ha preparato per Rai3 \"Far East\". Sempre insieme a Serbandini ha realizzato la sua opera pi\u00f9 importante \"\" che ripercorre tutta la carriera di Anna Politkovskaya, la giornalista russa assassinata nel 2006 mentre conduceva un'inchiesta sulle torture e sulle violazioni dei diritti umani in Cecenia. Il documentario contiene immagini inedite e rare della giovinezza di Anna e propone sue testimonianze filmate nei mesi precedenti il suo omicidio. Il film ha vinto numerosi premi, tra cui il Grand Prix Documentaire al Annecy cin\u00e9ma italien, il Premio Ilaria Alpi e la nomination ai David di Donatello 2009."}
{"id": "2965035", "revid": "228587", "url": "https://it.wikipedia.org/wiki?curid=2965035", "title": "Monetazione del Canton Vaud", "text": "La monetazione del Canton Vaud riguarda le monete coniate da varie autorit\u00e0 nel territorio dell'attuale canton Vaud, dalle origini fino ai giorni d'oggi.\nAlla ricerca dell'unit\u00e0 monetaria.\nPrima della creazione dello Stato federale nel 1848, e ad eccezione del periodo dalla Repubblica elvetica (1798-1803), il diritto di battere monete era nelle mani dei cantoni o dei i semi-cantoni, e i pezzi stranieri erano presenti fino all'80% del circolante. Una stima del numero dei differenti tipi di monete utilizzata nel territorio svizzero d\u00e0 una cifra di circa 860, il che comportava una notevole complessit\u00e0 del commercio intercantonale e internazionale..\nL'Encyclop\u00e9die du dix-neuvi\u00e8me si\u00e8cle riassume la situazione:\nQuadro di riferimento.\nIl territorio dell'attuale canton Vaud era abitato gi\u00e0 in tempi preistorici. In seguito, la trib\u00f9 celtica degli Elvezi popol\u00f2 l'area, ma fu sconfitta da Cesare nel 58 a.C. e come conseguenza i Romani si insediarono nella regione e fondarono varie centri tra cui Vevey (\"Viviscus\") e Losanna (\"Lausonium\" o \"Lausonna\").\nNel 27 a.C. lo stato di \"Civitas Helvetiorum\" venne fondato attorno alla sua capitale, Avenches (\"Aventicum\"). Tra il II e il IV secolo, l'area venne ripetutamente invasa dalle trib\u00f9 Alemanne e, nel corso del V secolo, fece parte della Burgundia e poi del Regno di Borgogna. In seguito, i Franchi Merovingi rimpiazzarono i Burgundi e, nell'888, la regione divenne parte dell'Impero Carolingio.\nNel 1032 le truppe degli Z\u00e4hringen (famiglia feudale tedesca) occuparono il territorio dell'attuale cantone, fino al 1218 quando il territorio pass\u00f2 ai conti di Savoia. In questo periodo il Vaud vede per la prima volta la sua unit\u00e0 politica, all'interno dei domini dei Savoia. Con le guerre borgognone (1474-1477) Berna invase parte del Vaud e, nel 1536 era gi\u00e0 completamente annesso. Il controllo di Berna termin\u00f2 quando le truppe rivoluzionarie francesi conquistarono il cantone nel 1798.\nI francesi favorirono la proclamazione della \"Repubblica del Lemano\", che ben presto venne ribattezzata \"Canton Lemano\" e nel 1803 si un\u00ec alla Confederazione Svizzera.\nL'attuale costituzione risale al 1831, ma venne sostanzialmente rivista negli anni 1845, 1861 e 1885. Alla met\u00e0 del XIX secolo il Canton Vaud si oppose con vigore al movimento separatista promosso dai cantoni cattolici (\"Sonderbund\") ed i suoi soldati vodesi combatterono vittoriosamente nella breve guerra che ne segu\u00ec.\nEmissioni.\nPrima delle guerre galliche.\nLe prime monete in circolazione nel territorio del Vaud furono prima di tutto il risultato di scambi commerciali con le regioni limitrofe.\nI pezzi pi\u00f9 antichi ritrovati nel canton Vaud sono gli oboli di Massalia, che sono stati trovati a Vevey e Villeneuve.\nPoco prima dell'invasione romana, il circolante era diviso equamente tra monete galliche e monete della Repubblica romana.\nSebbene non sia documentato l'esistenza di nessuna zecca ufficiale, la scoperta di due conii monetari gallici a Avenches e a Mont Vully, suggerisce che alcune monete siano state prodotte in questa regione.\nEpoca romana.\nDopo la conquista romana le popolazioni del territorio del Vaud utilizzarono esclusivamente le monete romane.\nIl declino del loro utilizzo fu molto progressivo e si estese dalle prime invasioni barbariche nel 260 alla caduta dell'Impero romano d'Occidente nel 476.\nLa scoperta a Vidy, un quartiere di Losanna, di 10 quinari di un tipo unico, battuti con un unico conio e attribuiti a Giulio Cesare, suggerisce che queste monete siano state coniate nelle vicinanze, probabilmente a Nyon. Sarebbe l'unico esempio di moneta romana coniata nel territorio vodese.\nFino al 1011.\nUna prima zecca fu situata a Avenches, e coni\u00f2 dei tremissi (un terzo di solido) a nome del monetario, AGIULFUS. La zecca fu spostata a Losanna, contemporaneamente allo spostamento della sede vescovile, sotto la pressione delle invasioni degli Alamanni, verso la fine del VI secolo.\nLa zecca di Losanna coni\u00f2 dei tremissi per il re merovingio Gontrano. Guillaume Combrouse cita una moneta con la legenda Lausonna.\nDei \"denier\" a nome di Corrado III, re di Borgogna, furono coniati nella zecca di Orbe.\nMonetazione locale (1011 \u2013 1536).\nVescovi di Losanna.\nIl diritto di battere moneta dei vescovi di Losanna deriva dalla concessione dei diritti di regalia da parte di Rodolfo III di Borgogna al vescovo Enrico di Schw\u00e4nis il 25 agosto 1011, assieme al titolo di conte del Vaud.\nNegli anni 1260 il vescovo Jean de Cossonay aveva fatto coniare delle monete e dato ordine che circolassero in tutta la diocesi. Il conte di Neuch\u00e2tel, Rodolfo IV, non le trov\u00f2 di buona qualit\u00e0 e il vescovo scomunic\u00f2 lui e mise l'interdetto sulla citt\u00e0. Per risposta Rodolfo convoc\u00f2 un'assemblea con prevosti, canonici, signori feudali che approvarono tutti la resistenza del conte, risoluto a non cedere, compresi i prevosti e i canonici anche perch\u00e9 i due dei figli del conte facevano parte di questi gruppi. La situazione si appian\u00f2 dopo la morte del conte, grazie all'azione della vedova, Sybille de Montfaucon, che trov\u00f2 un accordo con il vescovo.\nNegli anni 1270 i vescovi di Losanna ottennero anche il titolo di principi.\nMonete anonime.\nLe prime monete coniate furono denier anonimi, con due tipi: quello con il tipo \"del tempio\" e quello con il tipo della \"Vergine\".\nI \"denier\" detti \"del tempio\" presentavano al dritto il tempietto carolingio. La legenda era (sede \u2013sottinteso vescovile\u2013 di Losanna, in latino).\nAl rovescio era raffigurata una croce potenziata dentro la legenda (citt\u00e0 equestre). La croce \u00e8 accantonata a volte da un tortello o da altra figura araldica.\nIl tipo della \"Vergine\" aveva al dritto la Vergine Maria e la legenda e al rovescio la croce accantonata da luna e sole.\nEsistono anche altri tipi monetari meno frequenti.\nAccanto ai \"denier\" furono coniati anche degli oboli, che valevano la met\u00e0 dei \"denier\", con gli stessi tipi.\nIl peso era di circa un grammo per i \"denier\" e di mezzo grammo per gli oboli.\nMonete firmate.\nGuy di Prangins 1375-1394.\n\u00c8 stato anche il primo a mettere il nome sulle monete.\nLe monete di Guy di Prangins sono: il mezzo grosso da sei denari, il \"denier\" e l'obolo. Le monete non hanno indicazione dell'anno.\nQuesto vescovo, nel 1375, appena nominato vescovo, fece venire a Losanna Pierre Manfr\u00e8d, un fiammingo, cui affid\u00f2 le zecca.\nConi\u00f2 \"denier\", oboli o maglie \u2013in francese \"maille\"\u2013 cio\u00e8 monete dal valore di \u00bd denaro.\nOltre a queste monete, che erano gi\u00e0 state coniate in precedenza, introdusse anche un mezzo-grosso, cio\u00e8 una moneta dal valore di 6 \"denier\", per questo chiamata anche sesino. Il mezzo-grosso fu battuto imitando i tipi delle coeve monete di Milano che circolavano in Svizzera ed erano particolarmente apprezzate. Le monete milanesi, chiamate ambrosini mostravano il protettore della citt\u00e0, Ambrogio, seduto in trono.\nGuy mise dunque al dritto l'immagine di un vescovo in trono, con il bastone pastorale nella mano sinistra e con la destra alzata per la benedizione; ai piedi lo scudo con le armi della famiglia (un'aquila) ed intorno la legenda o simile.\nAl rovescio c'era la croce patente dentro un quadrilobo e la legenda . Alcune monete recano come segno di zecca un'aquila.\nLe monete di minor valore recavano il nome del vescovo con i tipi classici del periodo: tempio al dritto e la croce al rovescio.\nGuillaume di Menthonay 1394-1406.\nLe monete di Guillaume di Menthonay sono: il mezzo grosso da sei denari, il \"tresel\" (pari a 3 \"denier\"), il forte (1\u00bd denier), il \"denier\" e il mezzo forte. Le monete non hanno indicazione dell'anno.. I mezzi grossi di questo periodo hanno lo stesso valore di quelle coniate da Guy di Prangins.\nGuillaume concluse nel 1396 un contratto con il maestro monetiere Giovanni da Canturio da Milano. Il contratto prevedeva la coniazione di monete d'oro, 61 pezzi in un marco troy (ca. 185 g), con una purezza di 23 1/2 carati, dal valore di 20 sol. Inoltre erano previste le monete d'argento gi\u00e0 citata. Il rapporto tra oro e argento era fissato a 1: 10,4. Nel 1397 Guillaume a Giovanni don\u00f2 come feudo la torre di Gourze (a Riex).\nI tipi erano simili a quelli di Guy di Prangins. Nelle denominazioni minori la legenda fu sostituita da .\nNei valori maggiori la legenda al dritto \u00e8 ed il tipo usato \u00e8 quello con il vescovo e lo stemma di Guillame (\"di rosso al decusse d'argento accantonato da conchiglie\").\nAl rovescio c'\u00e8 la croce patente in un quadrilobo e la legenda ; il segno di zecca \u00e8 una croce.\nGuillaume di Challant 1406-1431.\nLe monete di Guillaume di Challant sono il mezzo grosso da sei denari, il \"tresel\" (3 \"denier\") e il \"denier\". Le monete non hanno indicazione dell'anno.\nInizialmente continu\u00f2 a usare un piede simile a quello dei suoi predecessori.\nIn questo periodo coni\u00f2 mezzi-grossi, tresel con i tipi usati dai suoi predecessori.\nAl dritto il tipo del vescovo in trono con il pastorale e la mano benedicente e in basso le armi degli Challant. La legenda G D CHALAT EPS LAVS. Al rovescio la croce cardata dentro un quadrilobo e la legenda SIT NOMEN DNI BENEDICTV. Il segno di zecca era una croce.\nConi\u00f2 anche danari con il tipo del tempio dal dritto e la croce al rovescio\nVerso il 1420 effettu\u00f2 una riforma monetaria per avvicinare le sue monete a quelle della Savoia.\nIl tasso fu di 30 unit\u00e0 vecchie per 17 unit\u00e0 nuove. Le monete vecchie continuarono tuttavia a circolare.\nGuillaume cambi\u00f2 contemporaneamente il tipo monetario\nNel mezzo grosso il tipo del vescovo fu sostituito dall'immagine della Madonna, con il figlio in braccio e lo scudo con le armi di Guillaume davanti.\nAnche nel tresel fu usato il tipo della Madonna; in alcuni al rovescio ci sono le armi del vescovo, in altri una croce fiorita.\nNel denaro rimase il tipo del tempio, ma al rovescio furono rappresentate le armi di Guillaume.\nJean di Prangins 1433-1440.\nA questo vescovo \u00e8 attribuito un \"denier\" anonimo al tipo detto \"\u00e0 la rosace\" (al rosone).\nGeorges di Saluzzo 1440-1461.\nGiorgio di Saluzzo apparteneva alla famiglia dei marchesi di Saluzzo. Lo stemma era d'argento al capo d'azzurro.\nLa zecca, dopo un periodo di inattivit\u00e0, riprese a funzionare nel 1449.\nLe monete di Giorgio di Saluzzo sono la parpagliola, la mezza parpagliola e il mezzo grosso d'argento e il \"tresel\", il \"denier\" e l'obolo, tutti di biglione.\nLa parpagliola e la mezza parpagliola furono introdotte dopo il 1457 sul modello della Savoia.\nLa parpagliola presentava al dritto la Vergine nimbata con il bambino che tiene un grande scudo con le armi del vescovo. La legenda recita . Al rovescio una stella potenziata circondata da un quadrilobo e la legenda + .\nLa parpagliola presentava al dritto la Vergine nimbata con il bambino che tiene un grande scudo con le armi del vescovo. La legenda recita . Al rovescio una stella potenziata circondata da un quadrilobo e la legenda + .\nDel mezzo grosso esistono tre tipi: Vergine con stemma e croce in quadrilobo; Vergine con stemma e croce accantonata da quattro stelle; Vergine senza stemma e croce con quattro stelle.\nNel caso del \"tresel\" i tipi sono due: Vergine con stemma e croce; Vescovo con stemma e croce.\nLa sua monetazione fu abbondante, con una lega buona e di conseguenza accettata a Berna e in Savoia. In particolare nel 1452 il duca di Savoia, all'epoca Ludovico, permise la libera circolazione nel ducato della monete d'oro coniate dal vescovo di Losanna.\nGuillaume di Varax 1462-1466.\nContinu\u00f2 la coniazione delle monete seguendo il sistema della Savoia.\nLe monete di Guillaume di Varax sono: la parpagliola e la mezza parpagliola d'argento, il \"denier\" e l'obolo di biglione. Le monete non hanno indicazione dell'anno.\nLa parpagliola aveva al dritto la Vergine con il bambino che tiene un grande scudo con le armi del vescovo.\nAl rovescio era rappresentata una croce patente accantonata da quattro stelle. La legenda al rovescio riporta i titoli di principe e conte: . Varax \u00e8 il primo a usare il titolo. La sua era una famiglia comitale della Bresse.\nNel \"denier\" al dritto la legenda circondava lo stemma di Varax sovrastato dal pastorale, mentre al rovescio era rappresentata una croce fiorita, con la legenda .\nJean di Micha\u00eblis 1466-1468.\nDi questo vescovo si conosce solo una moneta, un \"denier\". Recava al dritto le armi del vescovo e al rovescio un croce gigliata.\nBarth\u00e9l\u00e9mi Chuet, amministratore 1469-1472.\nAlla morte di Jean, alla fine di dicembre del 1469, la diocesi rimase vacante e fu amministrata dal vescovo di Nizza, Barthelemi Chuet dall'inizio del 1470 al 1472.\nA Barthelemi sono attribuite quattro denominazioni, due d'argento \u2013 parpagliola e mezza parpagliola, e due di biglione \u2013 \"denier\" e obolo. Le monete non sono datate.\nLa parpagliola recava al dritto la legenda e lo scudo, con le sue armi, stella radiante e crescente montante, sormontato dalla Vergine nimbata e coronata con il cuore nella mano destra e il bambino nel braccio sinistro.\nAl rovescio la legenda + intorno a una croce potenziata accantonata da quattro rosette, entro quadrilobo.\nBarth\u00e9l\u00e9my continu\u00f2 la monetazione secondo il sistema della Savoia.\nGiuliano della Rovere, 1472-1473.\nAl vescovo Giuliano della Rovere, futuro papa Giulio II, 1503-1513, sono attribuite solo due monete, entrambe di biglione: un \"denier\" e un obolo. Recavano al dritto lo stemma della famiglia..\nBeno\u00eet di Montferrand 1476-1491.\nBen\u00f4it coni\u00f2 una moneta d'oro, il ducato, una parpagliola d'argento datata 1477, un quarto sempre d'argento e un forte e un denaro di biglione. Ad eccezione della parpagliola, le altre monete non recavano la data di coniazione.\nNel 1481 i cittadini di Losanna elessero, contro la volont\u00e0 del vescovo, un consiglio. Ci fu un morto nel gennaio del 1482, e a causa di ci\u00f2 ci fu una sommossa e alcune case furono saccheggiate, tra cui due di canonici. Segu\u00ec uno scontro di competenze per chi dovesse punire i colpevoli, tra il vescovo e il capitolo. La sollevazione si allarg\u00f2 e ci furono ulteriori saccheggi. I cittadini si rivolsero per chiedere giustizia all'imperatore. Il duca di Savoia fu incaricato, in qualit\u00e0 di vicario temporale, di giudicare la cosa e condann\u00f2 il vescovo al pagamento di una multa che il vescovo si rifiut\u00f2 di pagare. La situazione si ricompose solo nel 1473\nIn seguito alle agitazioni di Losanna, la zecca fu trasferita ad Avenches, nel 1482 o nel 1483. Le monete pervenuteci dimostrano una svalutazione.\nAymon di Montfalcon 1491-1517.\nLa monetazione di Aimone fu abbondante, visto il numero di variet\u00e0 presente nella sua monetazione. Le monete coniate furono il ducato d'oro, il doppio grosso e la parpagliola d'argento, e il quarto e il \"denier\" di biglione. Le monete non recavano la data.\nLa parpagliola fu battuta in due varianti: al dritto recavano l'immagine della Madonna, mentre al rovescio una variante aveva la croce e l'altra le armi del vescovo.\nS\u00e9bastien di Montfalcon 1517-1536/60.\nS\u00e9bastien di Montfalcon fu l'ultimo vescovo a governare la citt\u00e0 di Losanna.\nNel 1521 S\u00e9bastien appalt\u00f2 la coniazione a Virgile Forgery.\nLe monete d'argento furono il testone (o \"Dicken\"), il mezzo-testone, il cornuto e la parpagliola.\nQuelle di biglione furono il soldino, il quarto, il \"denier\" e l'obolo.\nNel 1528 gli abitanti di Losanna si rivolsero a Berna per lamentarsi del vescovo, tra le altre cose, perch\u00e9, contro la pronunciazione delle citt\u00e0 di Berna, Friburgo e Soletta, aveva fatto coniare monete di scarso valore. Secondo uno storico aveva fatto fondere le monete e coniarle nuovamente riducendo di un terzo il contenuto di metallo prezioso. I Bernesi si rivolsero al vescovo chiedendo di ritirare le monete e di coniarne di nuove. La monetazione fu molto abbondante, rispetto alla circolazione del tempo, e di lega scadente. Le sue monete erano disprezzate in tutte le regioni limitrofe.\nNel 1536 Losanna fu invasa dalle truppe protestanti e la signoria vescovile su Losanna ebbe termine.\nNel 1540, un impiegato della zecca di Francia raccolse quasi 90.000 pezzi del tipo \"lyards \u00e0 la Notre Dame\" (probabilmente oboli) per fonderli.\nFine delle emissioni vescovili.\nIl diritto di battere moneta fu perduto con la conquista del Vaud da parte del canton Berna nel 1536. Una richiesta dei borghesi di Losanna di riavere questo diritto fu rifiutata dalle autorit\u00e0 bernesi.\nBaronia del Vaud.\nIl Vaud fu retto da una baronia dal 1285 al 1359, sempre sotto i Savoia. Furono baroni di Vaud Ludovico I di Vaud (1285 - 1302), figlio di Tommaso di Savoia, seguito dal figlio Ludovico II (1302 - 1349).\nLudovico II mor\u00ec nel 1349, dopo il suo unico figlio che era stato ferito nella battaglia di Laupen nel 1339 ed era morto nel 1340. Rimasto senza figli maschi lasci\u00f2 la baronia alla figlia, Caterina che fu signora di Vaud dal 1349 al 1359. Caterina e il marito Guglielmo, conte di Namur, in Belgio, non erano interessati a questo possedimento lontano dalla loro residenza e cos\u00ec la baronia torn\u00f2 al ramo principale, al duca Amedeo VI di Savoia nel 1359.\nRodolfo d'Asburgo concesse, nel maggio 1284, il diritto di battere moneta a Ludovico I, con lettera spedita da Friburgo: \"Licet hoc sibi ex nobilitate et auctoritate sui generis videatur competere ab antiquo\"..\nLa zecca si trovava inizialmente a Thierrens, nel territorio del vescovo di Losanna e fu trasferita in seguito a Nyon.\nLudovico I e il figlio Ludovico II batterono degli oboli e dei \"denier\".\nLe prime monete avevano al dritto il tipo del tempietto e al rovescio una croce patente.. Questi tipi le rendevano simili alle contemporanee monete dei vescovi di Losanna.\nIl diritto di coniazione prevedeva che le monete circolassero dentro la baronia, ma di fatto cominciarono a circolare anche nel territorio del vescovo, Guillaume di Champvent. La situazione divenne conflittuale e il vescovo si rivolse ad Alberto d'Asburgo, che scrisse a Ludovico I, nell'aprile del 1299 da Baden, confermandogli di fatto il diritto di coniazione e limitandosi a intimargli di coniare monete di aspetto diverso da quelle coniate dai vescovi.\nIn seguito ci fu anche una guerra, per altri motivi pi\u00f9 rilevanti, tra il signore di Vaud e il vescovo che ebbe termine con un trattato di pace firmato il 5 luglio 1300.\nAnche i rapporti tra Ludovico II e il vescovo di Losanna Pierre d'Oron, furono tesi fino a sfociare nel 1316 in guerra aperta. Non essendo in grado di difendersi il vescovo si pose sotto la tutela del conte di Savoia, Amedeo V.\nDominazione bernese (1536 \u2013 1798).\nAll'inizio del XVI secolo le terre vodesi vennero invase dall'esercito del canton Berna e, nel 1536, il Vaud era gi\u00e0 completamente annesso.\nGli scambi erano comunque tali che il territorio vodese era fortemente legato con rapporti commerciali alla Savoia. I due sistemi monetari erano diversi, cos\u00ec a circolare furono prima di tutto le monete della Savoia (comprese le vecchie monete dei vescovi di Losanna), anche dopo l'invasione dei bernesi.\nDi fatto solo verso la met\u00e0 del XVII secolo che la moneta di Berna riusc\u00ec a imporsi nel territorio vodese.\nIl pezzo bernese chiamato \"Kreuzer\" (1/4 di Batz) nel cantone di Vaud era detto e scritto \"Cruch\".\nLe truppe della Rivoluzione francese vennero accolte con entusiasmo nel 1798. I francesi favorirono la proclamazione della \"Repubblica del Lemano\", che ben presto venne ribattezzata \"Canton Lemano\" e nel 1803 si un\u00ec alla Confederazione Svizzera.\nRepubblica Elvetica (1798 - 1803).\nIn questo periodo nel canton Vaud furono usate le Monete della Repubblica Elvetica, a eccezione del pezzo seguente.\nDal gennaio 1798 al 30 maggio dello stesso anno i distretti di Avenches e di Payerne formarono con Morat e la parte francofona di Friburgo l'effimero canton di Sarine e Broye, che coni\u00f2 dei pezzi da 42 Kreuzer.\nQueste monete di lega scadente furono messe fuori corso alla data del 1\u00ba gennaio 1801, e cambiate fino a quella data con un tasso di 10 Batz per pezzo.\nMonete cantonali (1803 \u2013 1850).\nSolo dopo l'Atto di mediazione del 1803 i vodesi ebbero nuovamente il diritto di battere monete e fu possibile produrre nel territorio vodese della monete a partire dal 1804.\nLe unit\u00e0 utilizzate furono il franco o livre, diviso in 10 batz, e quest'ultimo era a sua volta suddiviso in 10 rappes.\nLa parola \"Batz\" nel canton Vaud era chiamata e scritta \"bache\" (e letta secondo le regole del francese)..\nNel 1825 il canton Vaud ader\u00ec al concordato monetario dei cantoni svizzeri, con i cantoni Argovia, Basilea, Berna, Friburgo e Soletta.\nIl canton Vaud ha emesso monete dal 1804 al 1846, prima che le monete fossero sostituite dal franco svizzero nel 1850.\nUn'importante collezione di conii monetari, contromarche e prove si trovano attualmente al museo monetario cantonale a Losanna\nMonete contromarcate per 39 Batz.\nIn seguito all'introduzione del franco francese, ci fu un afflusso di vecchie monete reali francesi verso l'ovest della Svizzera. Per garantire un peso minimo di 542 grani (circa 35,12g), il consiglio di stato vodese decise il 4 marzo 1830 di contromarcare le monete che avevano questo peso. Queste contromarche sono presenti sui tipi monetari da sei \"livre\", sugli \"\u00e9cu aux lauriers\" e sugli \"\u00e9cu conventionnel\".\nConcordato.\nNel 1825 alcuni cantoni fecero un accordo (\"Concordato\") per uniformare i tipi e soprattutto i valori delle monete: Argovia, Basilea, Berna, Friburgo, Soletta, Vaud.\nL'accordo prevedeva l'emissione di monete con i seguenti nominali: 5, 2\u00bd, 1 e 1/2 \"Batzen\" e di 1 \"Kreuzer\" (= 1/4 \"Batzen\")\nBiglietti di banca 1845 - 1910.\nLa banca cantonale del Vaud (\"Banque cantonale Vaudoise\"), come anche delle banche regionali emisero dei biglietti di banca. Tale diritto si estinse subito dopo la creazione della Banca Nazionale Svizzera nel 1907. Questi biglietti sono ormai molto rari, e di alcuni non esiste pi\u00f9 nessun esemplare.\nDopo il 1850.\nDopo la guerra del Sonderbund (1848) una nuova costituzione pose termine alla grande indipendenza di cui godevano i cantoni trasformando la Svizzera in uno stato federale, pur mantenendo il nome di confederazione.\nFu emanata una costituzione e il diritto di emettere moneta fu riservato al governo centrale.\nLe prime monete furono emesse nel 1850. Il piede scelto era quello del franco francese e la nuova moneta prese il nome di franco svizzero.\nIl tasso di cambio ufficiale fu di 1 nuovo franco svizzero per 7 vecchi batz (cio\u00e8 circa 1,43 nuovi franchi per un vecchio franco cantonale o 10 vecchi batz)\nLa legge regolamenta severamente la coniazione delle monete, i pezzi emessi dalle autorit\u00e0 cantonali o locali dopo il 1850 sono tutti limitati nel tempo e nello spazio.\nEmissioni commemorative locali.\nUna moneta da 5 franchi commemorativa fu emessa in questa occasione.\nNell'occasione del bicentenario del canton Vaud nel 2003, sono state battute delle monete commemorative da \u00ab 1 Gilles \u00bb (in omaggio a Jean Villard Gilles) per un valore nominale di 10 franchi svizzeri \u2013 monete bimetalliche e in argento \u2013 e di 150 franchi \u2013 monete in oro.\nIl comune di la Tour-de-Peilz nel 1984 emise delle monete in \"Boeland\".\nDelle monete di \"Jazz\" sono state coniate per il Montreux Jazz Festival"}
{"id": "2965036", "revid": "287204", "url": "https://it.wikipedia.org/wiki?curid=2965036", "title": "Sant'Erasmo", "text": ""}
{"id": "2965038", "revid": "287204", "url": "https://it.wikipedia.org/wiki?curid=2965038", "title": "Eduard von Alvensleben", "text": "Biografia.\nEra figlio del barone Gebhard Johan Achaz von Alvensleben ed apparteneva ad un'antichissima famiglia di diramazioni prussiane e sassoni, vantante numerosi nomi illustri di vescovi, generali, politici e storici, tra i quali figuravano Joachim I von Alvensleben, consigliere dell'elettore sassone Federico il Saggio, due vescovi di Havelberg, Busso VIII von Alvensleben e Busso X von Alvensleben, ammiratore di Niccol\u00f2 Copernico, e un condottiero, Busso VII von Alvensleben. Da parte di madre il barone Eduard discendeva invece da una famiglia Juncker della Pomerania e suo nonno da parte di madre era il ministro di Federico il Grande e generale prussiano, Joachim Bernhard von Prittwitz.\nIl barone Eduard fu educato all'Accademia Militare di Breslavia, dalla quale usc\u00ec sottotenente di un reggimento degli ulani. Von Alvensleben partecip\u00f2 alle guerre contro Napoleone e in particolare alla campagna di Sassonia, distinguendosi durante la Battaglia di Lipsia e cadendo prigioniero dei francesi durante la Battaglia di Dresda. Promosso tenente e poi capitano, nel marzo 1814 fu insignito del Pour le M\u00e9rite da Federico Guglielmo III di Prussia e fece parte delle truppe d'occupazione a Parigi.\nDurante i cento giorni accompagn\u00f2 la corte esiliata di Luigi XVIII a Gand; tornato in Germania, lasci\u00f2 la carriera militare e intraprese una fiorente carriera politica, iniziando come segretario del liberale barone von und zu Stein, presente ai Congressi di Lubiana e Verona e infine durante la Rivoluzione del 1848 fu deputato, contrariamente al figlio Udo Gebhard Ferdinand von Alvenssleben che era liberale al Parlamento di Berlino, all'Assemblea di Francoforte per i moderati.\nAmico del confidente del re di Prussia Federico Guglielmo IV, Engelbert von Landsberg-Velen und Steinfurt, riusc\u00ec a farsi riammettere nelle grazie del principe reazionario, e fu nominato rettore delle province di Redekin e poi di Ihleburg.\nNonostante lui e il figlio Udo si scontrassero sulle opinioni politiche, lui appoggiando i moderati e il figlio sostenendo invece Bismarck e i riformatori, furono invece d'accordo e favorevolmente sulle idee di riunificazione della Germania in una confederazione unita sotto la corona prussiana."}
{"id": "2965039", "revid": "287204", "url": "https://it.wikipedia.org/wiki?curid=2965039", "title": "RDS Arena", "text": "La Royal Dublin Society Arena (meglio conosciuta come RDS Arena) \u00e8 uno stadio irlandese di Dublino, nel sobborgo di Ballsbridge.\nLo stadio era stato inizialmente progettato per ospitare gare equestri, tra cui spiccava il \"Dublin Horse Show\", fino al suo acquisto nel 1879 da parte della Royal Dublin Society, che ne avrebbe cambiato il destino. Attualmente \u00e8 utilizzato principalmente per gare interne del Pro14 (ex Magners League), da parte del Leinster Rugby, ma \u00e8 stato anche sfruttato per partite di calcio, tennis, incontri di wrestling e concerti.\nLa sua capienza ammonta a circa posti.\nCalcio.\nLa prima partita di calcio fu disputata nell'arena il 30 settembre 1990, quando gli Shamrock Rovers iniziarono a utilizzarlo come campo di casa (fatto che si sarebbe protratto fino all'aprile del 1996). Il primo incontro tra squadre nazionali vide contrapposte la Irlanda e il Galles, il 19 febbraio 1992. L'impianto fu utilizzato per le finali di FAI Cup del 2007 e 2008 durante la costruzione dell'Aviva Stadium. Sempre all'RDS venne disputato il primo turno di Coppa UEFA 2008-2009 tra St Patrick's Athletic Football Club ed e il primo turno di Europa League 2009-2010 sempre tra St. Pats' e Steaua Bucarest.\nRugby.\nLo stadio fu utilizzato per la prima volta per un match di rugby nell'ottobre 2005, in occasione della partita tra Leinster Rugby e Cardiff Blues, vinta dagli irlandesi per 34-15. Altre quattro partite sarebbero state giocate sullo stesso campo nella medesima stagione. La stagione 2007/2008 fu la prima in cui l'impianto ospit\u00f2 in pianta stabile le partite casalinghe del Leinster, in seguito alla sottoscrizione di un contratto ventennale, reso obbligatorio dal fatto che oramai Donnybrook non rispettava pi\u00f9 i minimi parametri richiesti. Nei medesimi anni lo stadio fu migliorato grazie alla realizzazione di nuove tribune e all'aggiunta di un impianto illuminante all'avanguardia.\nL'RDS Arena \u00e8 un vero e proprio talismano per i padroni di casa dal momento che sinora vi hanno perso solo due volte: col Bath Rugby e con gli Scarlets.\nAll'inizio della stagione 2008/2009, che si sarebbe rivelata trionfale per il Leinster, terminando con la vittoria dell'Heineken Cup a Edimburgo a discapito dei Leicester Tigers, fu costruito un tetto sulla GrandStand. Durante il corso di tale manifestazione europea, sul campo di Dublino furono battuti le seguenti franchigie: London Wasps, Edinburgh Rugby e Castres Olympique.\nIl 21 novembre 2009, stanti i lavori in corso per la ricostruzione del Lansdowne Road, si \u00e8 disputato il primo \"test match\" internazionale, tra le nazionali di e \nLo stadio ha anche ospitato le finali Pro12 2010, 2012, 2013 e 2014.\nIl 17 maggio 2013 ha ospitato la finale di Amlin Challange Cup tra Leinster e Stade Fran\u00e7ais. Per l'occasione vi \u00e8 stata un'affluenza record di 20.343 spettatori.\nTennis.\nNel 1983, la squadra irlandese di Coppa Davis sfid\u00f2 gli Stati Uniti proprio sui campi dell'RDS.\nConcerti.\nTantissimi concerti si sono svolti su questo campo. Tra i gruppi o cantanti che vi si sono esibiti si annoverano: U2, Bon Jovi, Metallica, Boyzone, McFly, Fall Out Boy, Shania Twain, Avril Lavigne, Michael Jackson, Guns N' Roses, Dolly Parton, Shirley Bassey, Gwen Stefani, Rod Stewart, Tina Turner, Britney Spears, Queen, George Michael, Justin Timberlake, Kanye West, Rihanna, Pink (cantante) e Paul McCartney.\nBruce Springsteen vi si \u00e8 esibito ben 6 volte.\nWrestling.\nL'impianto \u00e8 stato teatro di incontri della WWE tra campioni vari come Kurt Angle, Eddie Guerrero, Rey Mysterio, John Cena e Stone Cold Steve Austin."}
{"id": "2965044", "revid": "1699816", "url": "https://it.wikipedia.org/wiki?curid=2965044", "title": "State of Mind (singolo Holly Valance)", "text": "State of Mind \u00e8 il primo ed unico singolo estratto dal secondo album studio di Holly Valance, intitolato \"State of Mind\". Il singolo si differenzia dai precedenti per un'interpretazione pi\u00f9 elettronica, dance e house e non come gli altri singoli che includevano anche il genere pop. Tuttavia il brano, per il genere poco commerciale, \u00e8 il singolo meno venduto e pi\u00f9 deludente della cantante Australiana. Esso \u00e8 stato esibito pi\u00f9 volte in moltissime trasmissioni (anche italiane) e riesce a debuttare alla posizione numero 8 della classifica inglese e alla numero 14 di quella australiana.\nVideoclip.\nIl video \u00e8 stato diretto da Jake Nava. Inizialmente il video mostra Holly, in stile cantante rock anni '90, guidare per le strade notturne di una citt\u00e0 simile a Los Angeles con la sua macchina (una Toronado del 1966), mentre si dirige ad un locale. Ad un certo punto si ferma al rosso di un semaforo, si volta e nota due ragazze; quando la luce del semaforo diventa verde, mostra il dito medio alle ragazze e sfreccia via. Subito dopo si vede la cantante entrare in un locale dove, oltrepassata la folla, sale sul palco e si esibisce cantando il singolo, acclamata dal pubblico. Terminata l'esibizione, Holly si dirige nel backstage, si cambia indossando un abito corto elegante, si trucca ed esce dal club per rientrare in macchina nuovamente e partire. Durante il viaggio si fa mattina e la cantante arriva ad una villa dal design moderno all'interno della quale si trovano donne e uomini d'affari in effusioni. Alla fine del video vediamo Holly camminare verso la sua camera da letto, buttarsi nel letto e farsi riprendere da una videocamera.\nFormati del Singolo e Tracce.\nEurope Enhanced CD\nQuesta versione contiene anche un piccolo calendario, rimasto per\u00f2 incompleto.\nEurope 2-Tracks CD\nAustralia CD\nAustralia/Europe/Japan Promo\nMixes\nDVD Single"}
{"id": "2965048", "revid": "1186766", "url": "https://it.wikipedia.org/wiki?curid=2965048", "title": "Logofobia", "text": "La logofobia pu\u00f2 essere definita come la paura ingiustificata delle parole e del loro utilizzo. Con il termine \"logofobia\" quindi si indica generalmente un insieme di sentimenti, pensieri e comportamenti avversi all'utilizzo di determinate parole, all'oggetto o all'idea definiti da tali parole e, per estensione, a coloro che le impiegano.\nPer logofobia si pu\u00f2 intendere anche la paura di parlare in pubblico.\nLogofobia deriva dal greco \"logos\" (discorso) e \"fobos\" (paura).\nConseguenze della logofobia.\nLe violente reazioni negative all'utilizzo di determinate parole possono talvolta essere evitate grazie a perifrasi che rappresentano sostanzialmente il medesimo pensiero, ma senza citare il termine oggetto di fobia.\nAd esempio, la fobia della parola \"dio/divinit\u00e0\" non si manifesta quando vengono utilizzate parafrasi tipo \"entit\u00e0 o energia che unisce e compenetra tutto.\""}
{"id": "2965053", "revid": "395393", "url": "https://it.wikipedia.org/wiki?curid=2965053", "title": "La banalit\u00e0 del bene", "text": "La banalit\u00e0 del bene \u00e8 un libro del 1991, scritto da Enrico Deaglio.\nTrama.\nIl libro narra della vita del Giusto tra le nazioni Giorgio Perlasca e del suo operato a Budapest durante la seconda guerra mondiale. \nIl titolo \u00e8 un riferimento, ribaltato, al titolo del libro di Hannah Arendt, \"La banalit\u00e0 del male\", incentrato sulla figura di Adolf Eichmann, che fu attivo in Ungheria fino al 1944 e fu il principale fautore delle deportazioni di migliaia di ebrei durante la Soluzione finale della questione ebraica del regime nazista.\nIl racconto narra la storia di Giorgio Perlasca durante la seconda guerra mondiale e delle persone coinvolte nella sua vicenda. Il giornalista Enrico Deaglio nel 1989 riesce a intervistare il protagonista del libro che, ormai ottantenne, gli racconta tutta la sua storia, scatenando l'ammirazione del giornalista che decide di scrivere un libro, dove viene descritta l'intervista e i fatti narrati.\nNel libro si parla della storia di un uomo qualunque, Giorgio Perlasca, che riusc\u00ec a salvare oltre cinquemila ebrei ungheresi dalla deportazione. Inizi\u00f2 tutto negli anni venti, quando Perlasca ader\u00ec con entusiasmo al fascismo, tanto da partire come volontario in due spedizioni, tra cui l'ultima al fianco del generale Francisco Franco. Nel 1938, tornato in Italia, entr\u00f2 in crisi con il partito fascista in seguito a due motivazioni scatenanti: in primo luogo l'alleanza tra Italia e Germania (nemiche dalla prima guerra mondiale), ma soprattutto le leggi razziali del 1938, che sancivano definitivamente la persecuzione e l'odio nei confronti degli ebrei italiani. Scoppiata la seconda guerra mondiale, Perlasca venne mandato come commerciante di carne per l'esercito italiano nei paesi dell'Est Europa. A seguito dell'armistizio tra l'Italia e gli Alleati, rifiut\u00f2 di aderire alla Repubblica Sociale Italiana nazista e venne confinato per alcuni mesi in un castello riservato ai disertori. Nel 1944 riusc\u00ec a fuggire a Budapest, nel vortice finale della guerra, solo, senza alcun documento e ricercato dalle SS. Grazie all'asilo da parte della sede diplomatica spagnola e all'aiuto del delegato diplomatico, si fece produrre un passaporto con il nome di Jorge Perlasca e si mise al servizio del programma di salvataggio degli ebrei che la Spagna condusse al fianco di altri paesi neutrali e della Croce Rossa Internazionale.\nSuccessivamente, per\u00f2, l'ambasciatore spagnolo lasci\u00f2 l'Ungheria e Giorgio Perlasca, che avrebbe potuto salvarsi tentando la fuga, si autonomin\u00f2 nuovo rappresentante diplomatico della Spagna. Con questo piano, riusc\u00ec ad assicurare protezione a pi\u00f9 di cinquemila ebrei, reperendo edifici a cui dare giurisdizione spagnola, le cosiddette \u201ccase protette\u201d (otto in totale), salvandoli dai nazisti tedeschi e ungheresi che li avrebbero uccisi. La sua azione dur\u00f2 da quando ricevette il passaporto, fino alla fine della guerra. Perlasca, nella sua opera, fu aiutato anche da Raul Wellenberg (un diplomatico svedese inviato dal re di Svezia che, grazie a buoni mezzi finanziari, doveva salvare pi\u00f9 ebrei possibile); i due si ritrovavano allo scalo merci della stazione per cercare di strappare qualche deportato dai treni pieni di ebrei. Per paura di creare un incidente diplomatico con la Spagna neutrale, i nazisti tollerarono la sua salvaguardia verso queste persone che, altrimenti, avrebbero avuto vita breve.\nDopo l'entrata a Budapest dell'Armata Rossa, Perlasca venne catturato e fatto prigioniero per alcuni giorni. Fu poi liberato e pot\u00e9 trasferirsi in Italia, riprendendo la sua vita.\nPer circa mezzo secolo il protagonista non raccont\u00f2 mai a nessuno il proprio gesto eroico. Un giorno del 1987, per\u00f2, trov\u00f2 nella sua casetta postale una lettera proveniente dalla Germania, a rintracciarlo fu un gruppo di donne che voleva che il suo nome fosse ricordato. Nel periodo della seconda guerra mondiale queste donne erano poco pi\u00f9 che ragazzine e Perlasca aveva salvato la loro vita o quella di un membro della loro famiglia. Nel libro viene raccontato l'incontro tra Perlasca e queste donne, con i racconti delle loro storie e di come questo abbia scombussolato in positivo la vita di Giorgio Perlasca, venendo riconosciuto da sempre pi\u00f9 persone e rendendo nota la sua storia. Un capitolo del libro contiene le pagine del diario di Giorgio Perlasca, in cui scrive di come venivano catturati e ammazzati gli ebrei, delle torture che venivano loro inflitte e di come fosse difficile garantire una degna vita a queste persone, garantendo loro cibo e protezione, di come molti degli ebrei che proteggeva non capissero pienamente l'entit\u00e0 del pericolo in cui si trovavano, racconta degli escamotage utilizzati.\nDal libro, che \u00e8 stato tradotto in varie lingue (tra cui tedesco, inglese, spagnolo, ungherese), il regista italiano Alberto Negrin ha tratto il tv-movie Perlasca. Un eroe italiano del 2002, trasmesso dalle reti Rai.\nNote.\n "}
{"id": "2965062", "revid": "1494169", "url": "https://it.wikipedia.org/wiki?curid=2965062", "title": "Santa Nonna", "text": ""}
{"id": "2965063", "revid": "767487", "url": "https://it.wikipedia.org/wiki?curid=2965063", "title": "Facundo Bertoglio", "text": "Carriera.\nClub.\nHa fatto il suo debutto nei professionisti con il Col\u00f3n di Santa Fe, il 2 maggio 2009 nella sconfitta per 2-0 in casa dell'Argentinos Juniors. Ha segnato il suo primo gol per il club l'8 ottobre 2009 nella vittoria per 4-1 contro l'Arsenal de Sarand\u00ed..\nIl 19 maggio 2010 il centrocampista diciannovenne ha lasciato il Col\u00f3n e ha firmato un accordo quinquennale con la , per 4 milioni di euro.. Questa \u00e8 stata la cifra pi\u00f9 alta mai pagata per un giocatore del Colon.\nNel gennaio del 2012 \u00e8 andato a giocare in Brasile, nel Gremio.\nNazionale.\nBertoglio ha debuttato con la nazionale argentina il 5 maggio 2010 in una amichevole contro Haiti, nella quale ha segnato 2 gol."}
{"id": "2965064", "revid": "2039709", "url": "https://it.wikipedia.org/wiki?curid=2965064", "title": "Auschwitz spiegato a mia figlia", "text": "Auschwitz spiegato a mia figlia (\"Auschwitz expliqu\u00e9 \u00e0 ma fille\") \u00e8 un libro della docente di storia Annette Wieviorka.\nLa versione italiana \u00e8 stata pubblicata da Einaudi nel 2005. \nTrama.\nQuesto libro \u00e8 frutto del dialogo che la stessa autrice ha avuto con la figlia Mathilde. La ragazza, all'epoca tredicenne, nota sul braccio di Berte, un'amica di famiglia, un numero di colore azzurrognolo e da quel momento, lei comincia a chiedersi il perch\u00e9 di quel numero e di molti altri eventi che sono accaduti durante la Shoah. La madre, di fronte a queste domande, si dimostra pronta e per niente preoccupata e di conseguenza d\u00e0 tutte le risposte necessarie a rispondere a ci\u00f2 che le viene chiesto."}
{"id": "2965068", "revid": "1793900", "url": "https://it.wikipedia.org/wiki?curid=2965068", "title": "Porte-Saint-Denis", "text": "Porte-Saint-Denis \u00e8 il 38\u00ba quartiere amministrativo di Parigi, situato nel X arrondissement.\nDal 1860, il quartiere \u00e8 delimitato dal \"Boulevard de Bonne-Nouvelle\" a sud, dal \"Boulevard de Magenta\" a nord, dalla \"Rue du Faubourg-Poisonni\u00e8re\" a ovest e dal \"Boulevard de Strasbourg\" a est.\nIl toponimo deriva dalla presenza della Porta di Saint Denis, un arco di trionfo costruito del 1672, dall'architetto Fran\u00e7ois Blondel, in onore del re Luigi XIV."}
{"id": "2965071", "revid": "767487", "url": "https://it.wikipedia.org/wiki?curid=2965071", "title": "General Electric CF34", "text": "Il General Electric CF34 \u00e8 un motore turbofan ad uso civile sviluppato dalla General Electric dalla versione militare TF34. Il CF34 viene utilizzato principalmente su business jet e aerei a corto raggio tra cui i Bombardier CRJ, gli Embraer E-Jets e l'ARJ21. Al 2012 pi\u00f9 di 5.600 motori sono in servizio."}
{"id": "2965072", "revid": "339392", "url": "https://it.wikipedia.org/wiki?curid=2965072", "title": "Georg Brauchle Ring", "text": ""}
{"id": "2965074", "revid": "32312194", "url": "https://it.wikipedia.org/wiki?curid=2965074", "title": "General Electric TF34", "text": ""}
{"id": "2965080", "revid": "1342115", "url": "https://it.wikipedia.org/wiki?curid=2965080", "title": "Dante Rossi (politico)", "text": "Biografia.\nNasce in una famiglia operaia di Anghiari, nell'aretino. A 21 anni, nel 1940, \u00e8 militare di leva in Sicilia. Viene imprigionato dagli Alleati dopo lo sbarco in Sicilia nel luglio del 1943 e trasferito in prigionia nel Nord Africa. Con altri compagni di prigionia si schiera con gli Alleati dopo l'8 settembre 1943. \u00c8 al seguito dell'esercito americano durante lo sbarco in Normandia come addetto alle munizioni. \nRientra in Italia nel 1945 e si iscrive al Partito Socialista Italiano. Nel 1946 inizia anche l'attivit\u00e0 sindacale, diventando segretario della Camera del Lavoro di Anghiari. Alterna l'attivit\u00e0 sindacale con quella politica, schierandosi con la corrente di sinistra del PSI.\nNel 1964 \u00e8 fra i promotori del PSIUP e diventa segretario della Federazione di Arezzo del partito. Nel 1972, al momento dello scioglimento del PSIUP, Dante Rossi che era stato eletto senatore in base all'accordo fra PCI e PSIUP nel collegio di Firenze II, non confluisce nel PCI e partecipa alla fondazione del Nuovo PSIUP. Successivamente milita nel Partito di Unit\u00e0 Proletaria, nel Partito di Unit\u00e0 Proletaria per il Comunismo e dal 1991 in Rifondazione Comunista."}
{"id": "2965081", "revid": "149466", "url": "https://it.wikipedia.org/wiki?curid=2965081", "title": "San Mena d'Egitto", "text": ""}
{"id": "2965102", "revid": "729019", "url": "https://it.wikipedia.org/wiki?curid=2965102", "title": "Battaglia di Dak To", "text": "La battaglia di Dak To fu uno degli scontri pi\u00f9 violenti e sanguinosi della guerra del Vietnam; combattuta nell'autunno 1967, nella provincia di Kontum, sul confine tra il Vietnam del Sud ed il Laos.\nRappresent\u00f2 la fase finale di quasi un anno di dure battaglie combattute nella regione dalle crescenti forze americane, dipendenti dalla \"I Field Force, Vietnam\", per affrontare e distruggere le consistenti forze regolari nord-vietnamite impegnate ad infiltrarsi nel territorio montuoso del confine per sferrare (secondo le nuove e pi\u00f9 aggressive direttive della dirigenza nordvietnamita di Hanoi) attacchi pi\u00f9 pesanti e infliggere maggiori perdite alle forze americane.\nConsiderata parte delle cosiddette \"battaglie delle frontiere\" dell'estate-autunno 1967, insieme agli scontri di Loc Ninh, Con Thien e Khe Sanh, la battaglia di Dak To (originata dalla operazione americana MacArthur, quarta offensiva dell'anno nella provincia di Kontum), cost\u00f2 perdite sanguinose alle due parti, e, anche se termin\u00f2 tatticamente con un successo americano, conferm\u00f2 la pericolosit\u00e0 e la intatta efficienza dell'esercito nordvietnamita, capace di sferrare attacchi sanguinosi, di resistere saldamente alla micidiale potenza di fuoco americana, e quindi di sfuggire alla distruzione per continuare a combattere.\nOperazioni sugli Altipiani centrali.\nNella provincia di Kontum.\nNel gennaio 1967, la 4\u00aa Divisione fanteria americana, schierata in Vietnam del Sud dal settembre 1966 e raggruppata intorno a Pleiku nella regione montuosa centrale, diede inizio a massicce operazioni attive dirette ad agganciare e distruggere le forze regolari nordvietnamite individuate nelle aree di confine con il Laos e minacciosamente posizionate per penetrare in profondit\u00e0 oltre il fiume Nam Sathay nelle province di Pleiku e Kontum.\nIl generale William Westmoreland, comandante in capo del MACV, intendeva proseguire con la massima energia anche nel 1967 la sua strategia di attrito basata su grandi operazioni offensive alla ricerca del nemico per costringerlo a combattere e infliggergli perdite insostenibili a lungo termine, contando sulla superiorit\u00e0 tecnologica delle sue crescenti forze. Alla luce della strategia perseguita da Westmoreland, l'individuazione di consistenti reparti nordvietnamiti apparentemente aggressivi e a portata tattica, rappresentava una invitante occasione per impiegare le truppe americane offensivamente nella II Regione militare, sperando di costringere finalmente il nemico a combattere quelle grandi battaglie convenzionali cos\u00ec lungamente ricercate dal comando americano e da cui si attendevano risultati decisivi.\nA questo scopo, la \"I Field Force, Vietnam\" (responsabile delle operazioni nella II Regione militare del Vietnam del Sud) guidata dal tenente generale Stanley Larsen diede quindi ordine, secondo le direttive di Westmoreland, alla 4\u00aa Divisione fanteria (maggior generale William Peers) di organizzare una massiccia operazione di \"individuazione e distruzione\" (\"Search and Destroy\") nella regione degli altipiani centrali per annientare le forze regolari nordvietnamite apparentemente disposte a combattere in campo aperto; fu l'Operazione \"Sam Houston\" che sarebbe durata da gennaio fino al 5 aprile 1967.\nLe operazioni ebbero inizio con il sistematico rastrellamento delle aree pianeggianti delle province di Pleiku e Kontum, prima di iniziare la difficile manovra in direzione del territorio collinare e fittamente boscoso contiguo al confine cambogiano, dove erano presenti in forze reparti nordvietnamiti appartenenti alla 1\u00aa e alla 10\u00aa Divisione.\nA met\u00e0 febbraio la 2\u00aa Brigata della 4\u00aa Divisione fanteria si inoltr\u00f2 a ovest del fiume Nam Sathay, incappando in continue imboscate nordvietnamite nella giungla, subendo forti perdite e finendo in una situazione difficile; l'intervento di una seconda Brigata (la 1\u00aa), trasportata con gli elicotteri nella zona di operazione, miglior\u00f2 la situazione e le forze americane si diressero lentamente verso il confine affrontando duri scontri con il nemico nordvietnamita.\nEstenuate dalle difficolt\u00e0 del terreno e dall'aspra e abile resistenza nordvietnamita, le due brigate americane dovettero essere richiamate a met\u00e0 marzo a est del fiume Se Sanh; l'operazione \"Sam Houston\" continu\u00f2 fino ai primi di aprile ma si concluse con un sostanziale fallimento strategico. Gli aggressivi e pericolosi metodi tattici nordvietnamiti imposero una revisione delle tattiche americane, e il generale Peers si trov\u00f2 costretto ad emanare nuove direttive operative pi\u00f9 prudenziali al fine di mantenere maggiormente la coesione dei reparti e rafforzare il sostegno reciproco e l'appoggio di fuoco.\nOperazioni \"Francis Marion\" e \"Greeley\".\nIl comando americano, insoddisfatto dei risultati raggiunti e deciso a ingaggiare il nemico e provocarne la sconfitta o la ritirata oltre il confine cambogiano, pass\u00f2 quindi a organizzare rapidamente una nuova operazione (denominata \"Francis Marion\") con l'obiettivo iniziale di bonificare la regione sul confine della provincia meridionale di Pleiku, impegnando nuovamente le due brigate della 4\u00aa Divisione fanteria, rinforzate con l'arrivo della 3\u00aa Brigata della 25\u00aa Divisione fanteria. Il 17 maggio ebbe quindi inizio questa difficile e costosa missione di controllo e rastrellamento sulla frontiera con la Cambogia.\nLa campagna prosegu\u00ec per circa un mese, con la 1\u00aa Brigata impegnata a nord della citt\u00e0 di Duc Co, e con la 2\u00aa Brigata in azione a sud di quella localit\u00e0; vennero inflitte circa 1000 perdite alla 1\u00aa Divisione nordvietnamita che ripieg\u00f2, dopo aver effettuato alcuni riusciti agguati, pi\u00f9 a nord, apparentemente per raggrupparsi con la 10\u00aa Divisione. A met\u00e0 giugno la 3\u00aa Brigata della 25\u00aa Divisione fanteria venne ritirata dall'ordine di battaglia della \"I Field Force, Vietnam\" e rischierata nella I Regione militare per rafforzare i Marines della III MAF (III \"Marine Amphibious Force\") costituendo il primo nucleo della cosiddetta \"Task Force Oregon\".\nAl suo posto, il generale Westmoreland fece affluire dalla regione di Saigon la 173\u00aa Brigata aviotrasporta del generale di brigata John L. Deane, che entr\u00f2 in azione il 17 giugno nella regione di Dak To, a nord delle forze della 4\u00aa Divisione impegnate nella Operazione \"Francis Marion\". Totalmente all'oscuro dei metodi e della pericolosit\u00e0 dei reparti nordvietnamiti (avendo combattuto fino a quel momento solo contro le forze irregolari vietcong), la brigata aviotrasportata avrebbe presto sofferto un sanguinoso esordio nel difficile teatro operativo degli altipiani centrali.\nLa nuova operazione, denominata \"Greeley\", prevedeva l'intervento da sud (provincia di Pleiku) delle due brigate della 4\u00aa Divisione fanteria, e da nord-est (regione di Dak To) della 173\u00aa Brigata aviotrasportata. Con questa azione combinata il nuovo comandante della \"I Field Force, Vietnam\", tenente generale William B. Rosson, intendeva rastrellare la provincia pi\u00f9 settentrionale di Kontum e schiacciare le numerose forze nordvietnamite che si stavano raggruppando in quest'area al confine con il Laos.\nL'inizio dell'offensiva fu immediatamente segnato dalle difficolt\u00e0 incontrate dalla 173\u00aa Brigata aviotrasportata: di fronte alle forze nordvietnamite (appartenenti al 32\u00ba reggimento) sempre pronte a ricercare il combattimento ravvicinato per ridurre la superiorit\u00e0 in potenza di fuoco degli americani grazie all'artiglieria e all'aviazione (\"prendere il nemico per la cintura\", secondo la terminologia dell'esercito nordvietnamita), gli aviotrasportati furono colti di sorpresa gi\u00e0 il 20 giugno su Quota 1338 a sud della base delle forze speciali di Dak To. Fu una terribile trappola, l'intera compagnia \"Alpha\" venne distrutta e gli americani contarono 76 morti e 123 feriti; nella boscaglia dopo la ritirata tattica delle forze nemiche vennero individuati solo 15 cadaveri nordvietnamiti.\nIl 23 giugno, durante un nuovo agguato del nemico, altri reparti della 173\u00aa aviotrasportata subirono dure perdite sulla Quota 664, lamentando 22 morti e 62 feriti; i nordvietnamiti lasciarono sul terreno solo tre corpi. Il comandante della 173\u00aa Brigata venne duramente criticato per questi sanguinosi scacchi (e sarebbe stato sostituito il 23 agosto dal generale di brigata Leo Schweiter), anche se ufficialmente il comando del MACV e della \"I Field Force\" rivendicarono la vittoria finale nelle operazioni sulla base di una discutibile \"conta dei corpi\" dedotta empiricamente dal servizio informazioni americano.\nNelle settimane successive le forze americane e sudvietnamite intensificarono gli sforzi per snidare e respingere le truppe nordvietnamite; ci furono grandi difficolt\u00e0 sulla Quota 1258 dove un reparto sudvietnamita venne attaccato e quasi distrutto, mentre grazie all'impiego in massa dell'artiglieria e dell'aviazione le altre formazioni della 4\u00aa Divisione fanteria avanzarono faticosamente verso il confine con il Laos. Nelle ultime tre settimane dell'operazione \"Greeley\" non ci furono pi\u00f9 contatti significativi con il nemico che apparentemente era svanito nella boscaglia o sembrava essersi ritirato oltre il confine laotiano.\nL'operazione \"Greeley\" ebbe ufficialmente termine il 11 ottobre, mentre la 4\u00aa Divisione e la 173\u00aa Brigata rimanevano nei dintorni di Dak To.\nBattaglia a Dak To.\nSi prepara la battaglia.\nIn realt\u00e0, durante l'estate, la dirigenza politico-militare nordvietnamita aveva analizzato approfonditamente la situazione del conflitto e le implicazioni derivanti dal sempre pi\u00f9 massiccio intervento diretto americano; di fronte alle gravi perdite subite e alla micidiale potenza di fuoco terrestre e aereo del nemico, i personaggi pi\u00f9 importanti del Vietnam del Nord discussero le varie opzioni disponibili.\nBen lontani dal rinunciare alla lotta o passare ad una condotta pi\u00f9 prudente, centrata principalmente sulla guerriglia vietcong (come sembrerebbe sia stato prospettato dallo stesso Ho Chi Minh e anche dal generale Giap), alcuni dirigenti, principalmente L\u00ea Du\u1ea9n, il generale V\u0103n Ti\u1ebfn D\u0169ng e i capi militari presenti nel Vietnam del Sud, richiamati per l'occasione ad Hanoi (Nguy\u1ec5n Ch\u00ed Thanh, Tran Do, Tr\u1ea7n V\u0103n Tr\u00e0) decisero di adottare una strategia pi\u00f9 ambiziosa ma politicamente pi\u00f9 efficace.\nLe infiltrazioni dei reparti regolari nordvietnamiti, equipaggiati con armamenti moderni di provenienza cinese o sovietica, furono intensificate, si decise di sferrare attacchi massicci contro le forze americane nelle regioni di confine per infliggere perdite maggiori e possibilmente distruggere interi reparti organici del nemico; sarebbero state attaccate alcune importanti postazioni americane (Con Thien, Loc Ninh, Dak To e Khe Sanh), mentre contemporaneamente si sarebbe sviluppato un progetto di offensiva generale anche nelle regioni urbane del Vietnam del Sud (la successiva offensiva del T\u00eat). Si contava, in questo modo, di logorare maggiormente le truppe americane e di ottenere anche decisivi vantaggi propagandistici e psicologici anche alla luce delle difficolt\u00e0 interne dell'Amministrazione americana.\nSulla base di queste direttive quindi le forze nordvietnamite impegnate nel settore della provincia di Kontum (che avevano combattuto aspramente durante le offensive americane della primavera e dell'estate 1967), lungi dal ripiegare in Laos, ricevettero dal generale Hoang Minh Thao (l'abile comandante nordvietnamita del settore degli Altipiani centrali) ordine di ripartire all'attacco verso Dak To, raggruppando tre reggimenti della 1\u00aa Divisione regolare del colonnello Nguy\u1ec5n H\u1eefu An (66\u00b0, 32\u00b0 e 24\u00b0) e con il rinforzo di un quarto reggimento (174\u00b0); obiettivo era possibilmente quello di distruggere una grossa unit\u00e0 americana (almeno una brigata), e minacciare o conquistare la base delle forze speciali di Dak To.\nIn questa occasione, tuttavia, il comando americano non venne colto di sorpresa; informazioni di intelligence e l'importante contributo di informatori e disertori, permisero di individuare tempestivamente il nuovo concentramento di forze nordvietnamite che sembrava minacciare la provincia di Kontum e la base di Dak To. Il generale Westmoreland, quindi, fiducioso di poter finalmente combattere una grande battaglia campale contro consistenti forze nemiche in cui far valere la sua schiacciante superiorit\u00e0 tecnologica, ottenere grandi risultati e incrementare ulteriormente le perdite delle forze comuniste, organizz\u00f2 una nuova operazione offensiva, affidata al maggior generale William Peers, con i reparti della 173\u00aa Brigata aviotrasportata e della 4\u00aa Divisione fanteria per affrontare le velleit\u00e0 nordvietnamite.\nInoltre predispose un notevole concentramento di artiglieria pesante e soprattutto distacc\u00f2 numerose squadriglie di cacciabombardieri tattici e anche di bombardieri pesanti B-52 per devastare la boscaglia intorno a Dak To e polverizzare il nemico (come contemporaneamente aveva organizzato anche nel settore di Con Thien con l'operazione \"Neutralize\"). Il generale contava di ottenere una devastante vittoria nel settore degli Altipiani centrali e di frustrare completamente i propositi nordvietnamiti in queste \"battaglie delle frontiere\".\nOperazione \"MacArthur\" e la Collina 875.\nLa nuova operazione di \"individuazione e distruzione\" organizzata dal comando americano per anticipare i propositi offensivi nemici (denominata \"Operazione MacArthur\") che ebbe quindi inizio il 3 novembre 1967, fu subito caratterizzata da violenti scontri con i reparti nordvietnamiti, rafforzati e aggressivi, presenti nelle boscaglie a ovest di Dak To, e avrebbe dato origine a venti giorni di aspri combattimenti tra i pi\u00f9 duri e sanguinosi della guerra del Vietnam.\nI primi duri scontri si verificarono gi\u00e0 il 3 e il 4 novembre; i reparti americani entrarono in azione metodicamente preceduti da un massiccio appoggio di fuoco per indebolire le forze nemiche prima di procedere all'avanzata terrestre; i reparti nordvietnamiti solidamente trincerati nelle posizioni dominanti fittamente boscose, si batterono sempre coraggiosamente e non cedettero facilmente terreno, subendo per\u00f2 forti perdite.\nIl 4 novembre il IV battaglione del 503\u00ba reggimento aviotrasportato attacc\u00f2 il nemico su Quota 823, a sud di Ben Het; dopo scontri a distanza ravvicinata, gli americani conquistarono la posizione. Una eccessiva dispersione delle forze americane del I battaglione/ 503\u00ba reggimento aviotrasportato (comandato dal tenente colonnello J. Schumacher), provoc\u00f2 invece grandi difficolt\u00e0 l'11 novembre; la \"Task Force Black\", cadde in un agguato da parte di due battaglioni nemici; attaccata da tutte le parti la formazione americana rischi\u00f2 la distruzione, prima dell'intervento della \"Task Force Blue\", inviata in soccorso; il 66\u00ba reggimento nordvietnamita dopo aver messo in grave difficolt\u00e0 gli aviotrasportati fin\u00ec per ripiegare di fronte al massiccio intervento dell'artiglieria e dell'aviazione americana. Gli americani ebbero 20 morti e 154 feriti. Il comando della \"I Field Force, Vietnam\", rivendic\u00f2 la \"conta\" di 154 corpi nemici (dopo surreali polemiche tra i comandi subordinati sui conteggi e riconteggi dei cadaveri).\nSempre l'11 novembre, le truppe nordvietnamite diedero ulteriore prova di aggressivit\u00e0 e combattivit\u00e0 attaccando su Quota 724 reparti della 4\u00aa Divisione fanteria; preceduti da pesante fuoco di mortai, i nordvietnamiti sferrarono un attacco nella giungla; gli americani respinsero l'assalto ma ebbero 18 morti e 118 feriti; il nemico si ritir\u00f2 senza aver ottenuto risultati concreti ma mantenendo la coesione e il morale, nonostante le dure perdite subite.\nNella notte del 12 novembre le forze nordvietnamite iniziarono una serie di pesanti attacchi con razzi contro la base delle forze speciali e la pista aerea di Dak To, gli attacchi continuarono per vari giorni provocando danni di rilievo e alcune spettacolari esplosioni dei depositi di munizioni presenti nell'area. Tuttavia, martellati incessantemente dall'aria e dal fuoco d'artiglieria, i nordvietnamiti non fecero tentativi di conquistare la base e viceversa furono infine costretti a desistere ed a iniziare un ripiegamento ordinato in direzione sud-est.\nElementi della 4\u00aa Divisione fanteria rastrellarono efficacemente la Quota 1338, sei km a sud dei Dak To, e smantellarono una complessa ed estesa rete di bunker organizzati dai nordvietnamiti. Il 15 novembre anche la 173\u00aa Brigata aviotrasportata ripart\u00ec all'attacco contro Quota 882; il I battaglione del 503\u00ba reggimento perlustr\u00f2 il declivio, scopr\u00ec e distrusse un'altra rete di bunker, ma venne accolto da un pesante fuoco nemico, finendo in un nuovo agguato; solo il 19 novembre il 66\u00ba reggimento nordvietnamita abbandon\u00f2 la postazione dopo una dura resistenza; gli americani lamentarono sette morti e 34 feriti, mentre furono contati 51 cadaveri nemici.\nDi fronte alla massiccia potenza delle forze americane, i comandi nordvietnamiti decisero di abbandonare gli ambiziosi propositi offensivi e di ritirare al sicuro i tre indeboliti reggimenti della 1\u00aa Divisione, schierando contemporaneamente il 174\u00ba reggimento, appena arrivato, per coprire la manovra e infliggere nuove perdite al nemico.\nIl comando americano della \"I Field Force\" e del MACV, convinto di aver ormai schiacciato la potenza nemica e di aver costretto alla ritirata le decimate forze nordvietnamite, decise quindi di proseguire le operazioni verso il confine laotiano, spingendo la 173\u00aa Brigata verso la importante Quota 875, che l'intelligence riteneva debolmente occupata dai resti del 66\u00ba reggimento. in realt\u00e0, la collina era solidamente difesa dal fresco 174\u00ba reggimento nordvietnamita che aveva organizzato un elaborato sistema difensivo nella giungla ed era pronto a opporre una durissima resistenza agli aviotrasportati americani gi\u00e0 provati da quasi un mese di incessanti scontri.\nAlle 9.45 del 19 novembre il II Battaglione del 503\u00ba reggimento aviotrasportato inizi\u00f2 l'attacco alla Quota 875 con tre compagnie (circa 330 uomini), alle 10.30, giunti a 30 metri dalla cima gli americani vennero colpiti da un micidiale fuoco di armi automatiche e di mortai delle truppe nordvietnamite in agguato; la situazione degli americani divenne immediatamente critica, costretti a fermarsi e in grave difficolt\u00e0, cercarono di trincerarsi sulle posizioni raggiunte e di resistere agli assalti nemici.\nLa compagnia \"Alpha\", ripieg\u00f2 lungo il pendio per evitare la distruzione, inseguita dai nordvietnamiti, frenati solo da alcune disperate azioni di retroguardia di alcuni gruppi di paracadutisti. Anche l'immediato intervento dell'artiglieria e dell'aviazione, peraltro funestato anche da alcuni gravi incidenti di \"fuoco amico\", non riusc\u00ec a ristabilire la situazione. Il comandante della compagnia \"Alpha\" fu ucciso e nel complesso il II battaglione, anche se riusc\u00ec a mantenere alcune precarie posizioni sul declivio e a resistere ai furiosi assalti in massa del II battaglione del 174\u00ba reggimento nordvietnamita, usc\u00ec praticamente distrutto dai durissimi scontri perdendo tutti i suoi ufficiali (8 uccisi e 8 feriti).\nIl 20 novembre il IV battaglione del 503\u00ba reggimento aviotrasportato venne mandato alla riscossa sulle pendici della Quota 875 per soccorrere il II battaglione che rischiava il totale annientamento. Anche queste truppe fresche incontrarono una dura resistenza e subirono perdite; al cader della notte riuscirono finalmente a raggiungere i superstiti del II battaglione e a consolidare le posizioni raggiunte. Il 21 novembre i due battaglioni fecero un nuovo tentativo di raggiungere la cima della collina; nonostante qualche successo, l'attacco, duramente contrastato dai difensori nordvietnamiti, non riusc\u00ec, anche se dopo scontri a distanza ravvicinata, alcuni paracadutisti riuscirono a conquistare una parte dei trinceramenti nemici.\nDi fronte a questa durissima resistenza, i generali Westmoreland e Rosson (comandante della \"I Field Force\") fecero ricorso nuovamente alla loro potenza di fuoco: durante l'intera giornata del 22 novembre attacchi aerei e fuoco di artiglieria pesante martell\u00f2 le pendici della collina e le postazioni nordvietnamite; la cima della Quota 875 venne completamente devastata.\nIl 23 novembre venne finalmente sferrato un nuovo attacco combinato con i due battaglioni (II e IV) della 173\u00aa Brigata e con un battaglione di rinforzo della 4\u00aa Divisione fanteria; l'operazione ebbe finalmente successo: venne raggiunta la cima della collina, le pendici vennero conquistate e i trinceramenti nemici rastrellati. La posizione fu conquistata, ma nel frattempo i soldati nordvietnamiti avevano gi\u00e0 ripiegato con ordine dopo aver inflitto perdite sanguinose e dopo aver lasciato sul posto solo poche decine di corpi e pochissime armi abbandonate.\nNella terribile battaglia di Quota 875 il II battaglione ebbe 87 morti e 130 feriti (uscendo praticamente distrutto), mentre il IV battaglione cont\u00f2 28 morti, 123 feriti e 4 dispersi; nel complesso queste dure perdite rappresentavano un quinto dell'intera 173\u00aa Brigata aviotrasportata. La battaglia di Dak To, pur tatticamente vittoriosa, aveva causato perdite sanguinose ad alcuni reparti scelti americani e aveva confermato la pericolosit\u00e0 di combattere a distanza ravvicinata contro l'esercito nordvietnamita.\nConclusione.\nLa battaglia di Dak To, la pi\u00f9 aspramente combattuta e sanguinosa delle cosiddette \"battaglie delle frontiere\" dell'autunno 1967, ebbe quindi termine con la ritirata delle unit\u00e0 nordvietnamite oltre il confine laotiano e con la conquista da parte americana di tutte le posizioni dominanti intorno alla base di Dak To. L'enorme potenza di fuoco impiegata dal comando americano del generale Westmoreland fin\u00ec per avere ragione della combattivit\u00e0 e dell'abilit\u00e0 del nemico negli scontri ravvicinati di fanteria.\nIl generale diede campo libero alle sue poderose forze e devast\u00f2 la regione di Dak To con trecento missioni di bombardieri pesanti B-52 (cosiddette missioni Arc Light), pi\u00f9 di 2000 attacchi di cacciabombardieri e 170.000 colpi di artiglieria. Le perdite del nemico furono senza dubbio elevatissime: dei quattro reggimenti nordvietnamiti impiegati in azione, tre vennero decimati e non furono pi\u00f9 impiegati per lungo tempo, solo il 24\u00ba reggimento mantenne la sua operativit\u00e0 e entr\u00f2 in azione durante il Tet.\nTuttavia, nonostante il grande ottimismo di Westmoreland, che magnific\u00f2 i risultati della battaglia, non mancarono critiche e polemiche tra i comandi e nelle truppe americane; alcuni subordinati del generale misero in dubbio la inflazionata \"conta dei corpi\" (i numeri variarono ampiamente tra i 1000 e i 2000 morti nordvietnamiti \"contati\") e gli stessi risultati operativi e tattici della battaglia.\nIn effetti anche le truppe americane uscirono molto logorate dagli scontri ravvicinati e dai continui agguati subiti da parte del nemico nordvietnamita. In pratica, anche la 173\u00aa Brigata aviotrasportata venne gravemente indebolita dai combattimenti e non fu pi\u00f9 impiegabile in azioni operative, anche due battaglioni della 4\u00aa Divisione fanteria subirono perdite debilitanti; 40 elicotteri andarono persi. Il morale dei soldati americani (in particolare dei vantati \"Sky soldiers\" della 173\u00aa) rimase piuttosto scosso dalla violenza degli scontri e dalla pericolosit\u00e0 del nemico, contribuendo a mettere in discussione la portata reale di queste sbandierate \"vittorie\" americane.\nQuanto alla dirigenza nordvietnamita, la battaglia di Dak To, come le altre battaglie sulle frontiere, termin\u00f2 senza dubbio con pesanti perdite e senza risultati concreti, ma serv\u00ec ugualmente a scuotere la sicurezza americana, ad attrarre il nemico sugli altipiani e sulla zona di confine sguarnendo le aree urbane (presto obiettivo dell'offensiva del Tet), e anche a confermare l'intatta efficienza e la grande combattivit\u00e0 delle truppe nordvietnamite, pronte a subire pesanti perdite senza disgregarsi e capaci di sferrare duri colpi al nemico.\nAnche il 1967, l'\"anno della vittoria\" secondo i piani iniziali di Westmoreland, terminava quindi con importanti successi americani ma senza risultati veramente decisivi, la sorpresa del Tet dell'inizio del 1968 avrebbe ulteriormente scosso l'Esercito e la dirigenza politica americana, imprimendo una svolta inaspettata all'interminabile conflitto."}
{"id": "2965105", "revid": "298229", "url": "https://it.wikipedia.org/wiki?curid=2965105", "title": "Triathlon ai XVII Giochi del Commonwealth", "text": "La prima edizione di triathlon ai Giochi del Commonwealth si \u00e8 svolta nel 2002 a Manchester, Inghilterra, all'interno della diciassettesima (XVII) edizione dei Giochi del Commonwealth .\nTra gli uomini ha vinto il canadese Simon Whitfield, mentre tra le donne il titolo \u00e8 andato alla connazionale Carol Montgomery."}
{"id": "2965115", "revid": "4252", "url": "https://it.wikipedia.org/wiki?curid=2965115", "title": "San Primo Martire", "text": ""}
{"id": "2965116", "revid": "1305772", "url": "https://it.wikipedia.org/wiki?curid=2965116", "title": "Malm\u00f6 Fotbollf\u00f6rening 1977", "text": "Questa voce raccoglie le informazioni riguardanti il Malm\u00f6 Fotbollf\u00f6rening nelle competizioni ufficiali della stagione 1977.\nStagione.\nNella stagione 1977 il Malm\u00f6 vinse per la dodicesima volta (la terza in quattro anni) la Allsvenskan, assicurandosela con alcuni turni d'anticipo grazie al consistente (sette punti al termine della stagione) vantaggio accumulato sulle inseguitrici.\nAl termine della stagione la squadra disput\u00f2 inoltre la Coppa UEFA, dove fu eliminata ai trentaduesimi di finale dal Lens che, grazie a una vittoria per 4-1 all'andata, fu capace di mantenere intatta la qualificazione nonostante una sconfitta per 2-0 subita al ritorno.\nDivisa e sponsor.\nVengono confermate le divise introdotte nella stagione precedente."}
{"id": "2965118", "revid": "767487", "url": "https://it.wikipedia.org/wiki?curid=2965118", "title": "Lee Quinones", "text": "Trasferito nel Bronx, a New York, a partire dal 1976 Lee incomincia a dipingere interi murales e vagoni delle metropolitane, mentre nel 1983 \u00e8 Ray, il protagonista del film \"Wild Style\" che tra l'altro \u00e8 un writer proprio come lui."}
{"id": "2965120", "revid": "204391", "url": "https://it.wikipedia.org/wiki?curid=2965120", "title": "Polimorfonucleati", "text": ""}
{"id": "2965121", "revid": "204391", "url": "https://it.wikipedia.org/wiki?curid=2965121", "title": "Nervi ottici", "text": ""}
{"id": "2965124", "revid": "528493", "url": "https://it.wikipedia.org/wiki?curid=2965124", "title": "Shabu shabu", "text": "Lo shabu shabu (\u3057\u3083\u3076\u3057\u3083\u3076), traslitterato anche \"syabu syabu\", \u00e8 una variante giapponese di un piatto tradizionale cinese.\nStoria.\nLo shabu shabu \u00e8 stato introdotto in Giappone all'inizio del novecento, con l'apertura del ristorante Suehiro ad Osaka. Le sue origini possono essere ritrovate nell'hot pot cinese, conosciuto come shuan yang rou; questo piatto infatti \u00e8 molto pi\u00f9 vicino alla fattura dei piatti cinesi che ai piatti al vapore giapponesi (nabemono) come il sukiyaki. Insieme a quest'ultimo lo shabu shabu \u00e8 un piatto comune nei ristoranti per turisti a Tokyo, cos\u00ec come nei ristoranti giapponesi negli Stati Uniti ed in Canada.\nIl piatto.\nIl piatto \u00e8 simile allo stile di cucina sukiyaki, con la cottura contemporanea di carne e verdure, solitamente serviti con salse varie. I giapponesi lo considerano pi\u00f9 salato e meno dolce del sukiyaki stesso, chiamando il suo sapore umami. \u00c8 un piatto generalmente consumato d'inverno, ma mangiato anche in altri periodi dell'anno. Sono utilizzate fettine sottili di manzo, di cui spesso viene utilizzata la parte del controfiletto, ma sono comuni anche tagli meno nobili. La preparazione moderna fa uso anche di maiale, pollo, oca, granchio ed aragosta. Talvolta vengono usate anche carni pi\u00f9 costose e prelibate, come il wagy\u016b.\nLa tavola viene preparata con una pentola al centro della tavola, sopra un fornello acceso, in cui bolle dell'acqua oppure una zuppa dashi, fatta con kombu. Attorno alla pentola sono posti numerosi piattini e recipienti con dentro le sottilissime fette di carne descritte in precedenza e listelline di verdure: rape cinesi, petali di crisantemo, alghe nori, cipolle, carote, funghi shiitake e enokitake. Vi sono inoltre gli accompagnamenti ad esse: tofu e salsa ponzu, o goma, a base di semi di sesamo e, a seconda del luogo, con udon, mochi o spaghetti harusame.\nIl piatto si gusta prendendo i pezzetti di carne e verdure con le bacchette, immergendoli nella pentola per qualche secondo e mangiandoli direttamente dopo averli tuffati velocemente nella salsa ponzu. Una volta che lo shabu shabu \u00e8 stato terminato, il brodo rimasto nella pentola solitamente viene unito al riso rimanente e la zuppa restante viene mangiata in seguito. \u00c8 proprio il fischiare della pentola durante la cottura a bollore che ha dato alla pietanza il suo nome: shabu-shabu pu\u00f2 infatti essere tradotto come fiuu-fiuu o swish-swish."}
{"id": "2965136", "revid": "76963", "url": "https://it.wikipedia.org/wiki?curid=2965136", "title": "Gwen Taylor", "text": "Ha recitato nella serie televisiva \"Heartbeat\"."}
{"id": "2965145", "revid": "729019", "url": "https://it.wikipedia.org/wiki?curid=2965145", "title": "L'Adula", "text": "L'Adula fu un periodico di cultura italiana e irredentista pubblicato nel canton Ticino dal 4 luglio 1912 al 3 agosto 1935 fondato e diretto da Teresina Bontempi.\nCaratteristiche.\nIl nome della testata, \"Adula\", si riferisce al monte omonimo (\"Rheinwaldhorn\" in lingua tedesca) che separa la Svizzera italiana dalla Svizzera tedesca.\nPromotore del periodico fu il glottologo Carlo Salvioni, fondato e redatto da Teresa Bontempi e da Rosetta Colombi.\nDapprima il periodico condusse una battaglia per affermare l'italianit\u00e0 storica, culturale e linguistica delle terre ticinesi contro le tendenze e influenze istituzionali dei cantoni di lingua tedesca. Sulle sue pagine scrissero Francesco Chiesa, lo storico Eligio Pometta, Carlo Salvioni e dall'Italia Giuseppe Prezzolini e Giovanni Papini.\nSuccessivamente i toni del giornale si acuirono verso simpatie irredentiste e infine filofasciste. In questo periodo che inizi\u00f2 intorno al 1920 scrissero su L'Adula Emilio Colombi, Nino Rezzonico, Dante Severin e Aurelio Garobbio.\nI toni del periodico vennero accusati di estremismo e propaganda irredentistica e perci\u00f2 venne pi\u00f9 volte sospeso.\nInfine nel 1935 le autorit\u00e0 della Confederazione chiusero il giornale e la direttrice, Teresina Bontempi fu condannata con l'accusa di irredentismo ad alcuni mesi di prigione che scont\u00f2 nel penitenziario di Lugano."}
{"id": "2965149", "revid": "2055516", "url": "https://it.wikipedia.org/wiki?curid=2965149", "title": "Squadra russa di Fed Cup", "text": "La squadra russa di Fed Cup rappresenta la Russia nella Fed Cup, ed \u00e8 posta sotto l'egida della \"Federazione tennistica russa\".\nLa squadra partecipa alla competizione dal 1968, come Unione Sovietica, e nel 1991 e 1992 sotto il nome di CSI (Comunit\u00e0 degli Stati Indipendenti).\nVanta in totale quattro successi nella manifestazione e altrettante finali perse, di cui due nel periodo dell'Unione Sovietica.\nNegli ultimi anni \u00e8 una presenza costante del Gruppo Mondiale. Nel 2011 raggiunge la finale, dopo aver eliminato la Francia nel primo turno, rimontando l'iniziale 0-2 di Aliz\u00e9 Cornet e Virginie Razzano rispettivamente su Svetlana Kuznecova e Marija \u0160arapova, e l'Italia in semifinale con un inappellabile 5-0. Nella finale di Mosca le ragazze guidate da \u0160amil' Tarpi\u0161\u010dev cedono alla Repubblica Ceca, che ringrazia la buona stella di Petra Kvitov\u00e1, vincitrice dei singolari contro Marija Kirilenko e Svetlana Kuznecova. La stessa Kuznecova e Anastasija Pavlju\u010denkova portano la serie al quinto incontro sconfiggendo Lucie \u0160af\u00e1\u0159ov\u00e1 nei rispettivi singolari. Nel doppio la coppia ceca formata da Lucie Hradeck\u00e1 e Kv\u011bta Peschke ha la meglio sulle padrone di casa Marija Kirilenko ed Elena Vesnina.\nNel 2012 la Russia cede in semifinale alla Serbia, per poi tornare in finale nel 2013. Dopo i faticati successi su Giappone e Slovacchia (quest'ultimo in rimonta dallo 0-2), le russe, con una formazione decisamente rimaneggiata (Aleksandra Panova, Irina Chroma\u010d\u00ebva e Alisa Klejbanova le singolariste) cedono in finale di schianto all'Italia che si impone grazie a Roberta Vinci e Sara Errani vincendo la serie per 4-0.\nNell'edizione 2014 la diaspora delle migliori tenniste russe si allarga ulteriormente. Disertano le prime dieci del ranking e cos\u00ec il nuovo capitano Anastasija Myskina \u00e8 costretta a convocare nuovamente Chroma\u010d\u00ebva (all'epoca n\u00b0241, ventunesima in patria), Viktorija Kan (n\u00b0158, dodicesima a livello nazionale), Veronika Kudermetova (n\u00b0650, cinquantacinquesima in patria) e la doppista Valerija Solov'\u00ebva. Il risultato \u00e8 una totale disfatta al primo turno contro l'Australia che con Samantha Stosur e Casey Dellacqua non ha alcun problema a sbarazzarsi del debole rivale. La squadra russa \u00e8 cos\u00ec costretta, dopo molti anni, agli spareggi per evitare la retrocessione, dove \u00e8 sorteggiata contro l'Argentina. La squadra sudamericana non \u00e8 certamente di livello, cos\u00ec Elena Vesnina e Ekaterina Makarova non hanno alcun problema a chiudere la serie dopo i primi tre singolari contro Paula Ormaechea e Mar\u00eda Irigoyen, permettendo alla propria squadra di mantenere la categoria.\nNel 2015, la Russia torna ad avere le sue migliori tenniste a disposizione: nel primo round contro la Polonia delle sorelle Radwa\u0144ska, partecipano sia Svetlana Kuznecova che soprattutto Marija \u0160arapova, che ritorna nel team per la prima volta dal 2012. Dopo un netto 4-0 alle polacche, in semifinale ci pensano Pavlju\u010denkova e Kuznecova a portare i primi due punti contro la Germania di G\u00f6rges e Lisicki; Kerber e Petkovi\u0107 ri-equilibrano la situazione sul 2-2, ma Pavlju\u010denkova/Vesnina vincono il doppio decisivo, ottenendo la terza finale del decennio, dopo quelle del 2011 e del 2013. Nell'ultimo atto, affrontano la Repubblica Ceca: nel primo singolare, Petra Kvitov\u00e1 rimonta un set di svantaggio a Pavlju\u010denkova (2-6 6-1 6-1). Nel secondo match, \u0160arapova regola Pl\u00ed\u0161kov\u00e1 (6-3 6-4) e poi vince il big-match contro Kvitov\u00e1 (3-6 6-4 6-2), portando la nazionale russa sul 2-1. Pavlju\u010denkova perde il quarto match contro Pl\u00ed\u0161kov\u00e1 (3-6 4-6), rimandando l'esito della sfida al doppio. Nel quinto match, Pavlju\u010denkova/Vesnina vengono sconfitte da Pl\u00ed\u0161kov\u00e1/Strycov\u00e1 con lo score di 6-4 3-6 2-6. La Russia perde la sua terza finale di Fed Cup consecutiva.\nNel 2016, la Russia di Makarova e Kuznecova viene sorprendentemente battuta per 3-1 dai Paesi Bassi trascinati da Kiki Bertens: clamorose e decisive le sconfitte di Kuznecova contro la n\u00b0106 Bertens (1-6 4-6) e contro la n\u00b0141 Hogenkamp (6(4)-7 7-5 8-10). Negli spareggi, vengono convocate Margarita Gasparjan e Dar'ja Kasatkina per la sfida contro la Bielorussia, in cui partecipa la ritrovata Azaranka, recente campionessa di Indian Wells e Miami: le russe vengono sconfitte per 3-2 dalle avversarie, retrocedendo nel Gruppo II, evento che non accadeva dal 2006.\nNel 2017, le russe vincono contro Cina Taipei grazie alla spinta di Ekaterina Makarova e accedono alla sfida play-off per ri-accedere al Gruppo Mondiale. In aprile, affrontano il Belgio: vengono convocate la recente campionessa di Indian Wells Elena Vesnina, Anastasija Pavlju\u010denkova e Blinkova/Kasatkina per il doppio. Alla fine, la sfida termina 3-2 per il Belgio, grazie ai successi di Mertens su entrambe le singolariste russe e alla vittoria nel doppio di Mestach/Zanevs'ka.\nNel 2018, le russe affrontano la Slovacchia nel loro match di Gruppo II: la nazionale schiera Natalia Vikhlyantseva, Anastasija Potapova e Anna Kalinskaya. La Russia va incontro a una rovinosa sconfitta (4-1), facendo sprofondare il team negli spareggi per la permanenza nel Gruppo II. In aprile, nei suddetti spareggi, la russa affronta la Lettonia, che schiera le sue prime linee (Sevastova e Ostapenko). Anche la Russia decide di convocare due top-40, Anastasija Pavlju\u010denkova ed Ekaterina Makarova, a differenza di quanto successo nello scontro con la Slovacchia. Alla fine, le lettoni, trascinate da Ostapenko, vincono la sfida per 3-2, facendo precipitare la Russia nel terzo grado della competizione, la Zona Euro-Africana.\nNel 2019, la Russia vince il suo girone con Polonia e Danimarca; nello spareggio promozione contro la Svezia, Vikhlyantseva e Pavlju\u010denkova riportano la loro nazionale agli Spareggi del Gruppo II. In aprile, Potapova e Pavlju\u010denkova trascinano la Russia nella vittoria per 4-0 contro l'Italia, facendo permanere la nazionale nel Gruppo II ed evitando la recessione nel Gruppo zonale Euro-africano. \nNel 2020, la Fed Cup cambia formato e nome, diventando la Billie Jean King Cup. Ora, le squadre del gruppo II devono disputare le qualificazioni, che se vengono passate permettono alle nazionali vincenti di accedere alle finali. Nel febbraio 2020, la Russia batte per 3-2 la Romania grazie ad Aleksandrova e Kudermetova. Dopo la lunga pausa dovuta alla pandemia COVID-19, la Billie Jean King Cup torna nel novembre 2021, periodo in cui si giocano le fasi finali: la Russia \u00e8 inserita nel gruppo A con Francia e Canada; le russe vincono per 3-0 sul Canada e per 2-1 sulla Francia, qualificandosi per la semifinale contro gli USA. Samsonova batte in rimonta Sloane Stephens (1-6 6-4 6-3) mentre Pavlju\u010denkova perde da Danielle Collins (7-6(9) 6(2)-7 2-6). Nel doppio decisivo, Kudermetova/Samsonova lasciano 4 giochi a Vandeweghe/Rogers, qualificando la nazionale russa alla sua 12\u00b0 finale della competizione. Nell'ultimo atto, affrontano la Svizzera: nel primo singolare, Kasatkina si impone su Jil Teichmann (6-2 6-4) mentre, nel secondo singolare, Ljudmila Samsonova regala il 5\u00b0 titolo della storia della Russia nella competizione, battendo la campionessa olimpica Belinda Bencic in rimonta (3-6 6-3 6-4).\nRisultati.\n = Incontro del Gruppo Mondiale"}
{"id": "2965153", "revid": "124842031", "url": "https://it.wikipedia.org/wiki?curid=2965153", "title": "Stazione di Vibo Valentia-Pizzo", "text": "La stazione di Vibo Valentia-Pizzo \u00e8 il principale scalo ferroviario della citt\u00e0 di Vibo Valentia e della provincia vibonese. Sita al km 282 della linea Salerno \u2013 Reggio Calabria.\nStoria.\nLa stazione fu aperta nel 1972, in concomitanza con l'apertura della variante di tracciato (\"direttissima\") fra Eccellente e Rosarno.\nLa stazione, gestita da Rete Ferroviaria Italiana, si \u00e8 aggiunta a quella storica all'interno della frazione di Vibo Marina nel comune di Vibo Valentia, posta sull'antico tracciato costiero a binario unico (\"via Tropea\"), che ha cambiato il proprio nome in Vibo Marina.\nStrutture e impianti.\nHa 4 binari con servizio prevalentemente passeggeri.\nMovimento.\nTrasporto nazionale.\nLa stazione \u00e8 servita da treni InterCity, InterCity Notte, Frecciargento, Frecciarossa ed Italo, che collegano lo scalo con Lamezia Terme, Paola, Salerno, Napoli, Roma, Firenze, Bologna, Reggio Emilia, Milano, Torino, Ferrara, Padova, Venezia, Villa San Giovanni, Reggio Calabria e Sicilia.\nI treni InterCity e InterCity Notte vengono effettuati con locomotive E.401, E.402B, E.403 con carrozze UIC-Z + semipilota di seconda classe e Gran Confort di prima classe.\nI treni Frecciarossa e Frecciargento vengono effettuati con elettrotreni ETR.1000, ETR.500 ed ETR.485.\nI treni Italo vengono effettuati con elettrotreni ETR.675.\nTrasporto regionale.\nLa stazione \u00e8 servita da treni Regionali che collegano Vibo Valentia-Pizzo con:\nI treni del trasporto regionale vengono effettuati con E.464 con carrozze UIC-X restaurate + carrozze semipilota, carrozze piano ribassato + carrozze semipilota, carrozze MDVC, carrozze MDVE + carrozze semipilota, miste di prima e seconda classe. Inoltre vengono utilizzati i treni Minuetto ALe 501/502.\nServizi.\nLa stazione, che RFI classifica nella categoria \"Silver\", dispone di:"}
{"id": "2965159", "revid": "104485", "url": "https://it.wikipedia.org/wiki?curid=2965159", "title": "Porsche 918", "text": "La Porsche 918 Spyder \u00e8 un'automobile a motore centrale progettata e costruita da Porsche, presentata al pubblico come concept car in occasione del salone dell'automobile di Ginevra nel marzo 2010 e, in veste definitiva, nel 2013 ad Atlanta.\n\u00c8 il primo veicolo ibrido progettato dalla casa automobilistica tedesca. Fin dall'inizio destinata a una produzione di serie in un numero ridotto di esemplari (918), la produzione \u00e8 terminata nel 2015; il numero maggiore di esemplari \u00e8 stato destinato al mercato statunitense.\nCaratteristiche tecniche.\nMotore.\nLa 918 \u00e8 una vettura ibrida a trazione integrale, combina la spinta fornita da un motore V8 endotermico collocato in posizione posteriore centrale e di 2 motori elettrici posti rispettivamente uno sull'asse anteriore e uno sull'asse posteriore. Il motore V8 a ciclo Otto \u00e8 uno sviluppo del propulsore da corsa utilizzato sullo Sport Prototipo Porsche RS Spyder di classe LMP2, da cui \u00e8 derivata questa versione stradale da 4,6 litri di cilindrata che mantiene la lubrificazione a carter secco, sviluppa una potenza massima di 447\u00a0kW (608\u00a0CV) a 8700 giri al minuto.\nIl motore elettrico posteriore garantisce 115\u00a0kW (156\u00a0CV), mentre quello sull'asse anteriore da 95\u00a0kW (129\u00a0CV), offrendo quindi altri 210\u00a0kW (285\u00a0CV), per una potenza totale in combinata di 893\u00a0CV e di 1275\u00a0Nm di coppia massima. Il sistema di accumulo di energia \u00e8 una batteria raffreddata a liquido con ioni di litio posizionati dietro la cellula dell'abitacolo. I motori elettrici, lavorando come generatori in fase di frenata, permettono il recupero dell'energia cinetica durante il rallentamento riducendo i consumi e le emissioni di CO2.\nTelaio e corpo vettura.\nIl telaio \u00e8 composto in parte da una monoscocca in plastica rinforzata con fibra di carbonio; \u00e8 inoltre costituito da acciai alto-resistenziali e alluminio.\nNonostante l'utilizzo di materiali compositi e la presenza di materiali leggeri, il peso dichiarato del modello base (senza pacchetti aggiuntivi) \u00e8 di 1700\u00a0kg.\nLa trasmissione \u00e8 un cambio a doppia frizione a 7 marce. Due motori elettrici guidano le ruote anteriori direttamente attraverso un rapporto fisso, mentre un terzo motore elettrico \u00e8 collegato alla trasmissione e fornisce energia supplementare alle ruote posteriori.\nPrestazioni.\nLa 918 Spyder in modalit\u00e0 ibrida raggiunge i 100\u00a0km/h da ferma in 2,7 secondi (la vettura \u00e8 dotata di trazione integrale), da 0 a 200\u00a0km/h in 7,3 secondi e da 0 a 300\u00a0km/h in 19,9 secondi. La velocit\u00e0 massima \u00e8 di 345\u00a0km/h. In modalit\u00e0 esclusivamente elettrica impiega 6,2 secondi per andare da 0 a 100\u00a0km/h, raggiunge una velocit\u00e0 massima di 150\u00a0km/h e ha un'autonomia di 29\u00a0km.\nLa vettura offre 5 diverse modalit\u00e0 di funzionamento: E-Drive consente all'auto un'esecuzione con alimentazione a batteria automatica, usando il motore elettrico posteriore. Vi sono anche quattro modalit\u00e0 ibride (Hybrid, Sport Hybrid, Race Hybrid e Hot Lap) per variare autonomia e prestazioni. La vettura, in una versione specifica studiata per il tracciato, ha fatto registrare sul circuito del N\u00fcrburgring un tempo di 6:57 minuti, tempo che in quel momento rappresentava uno dei pi\u00f9 veloci per un'auto di serie.\n918 Pacchetto Weissach.\nLa Porsche 918 Spyder pu\u00f2 essere equipaggiata con il pacchetto opzionale \"Weissach\" che rende la vettura pi\u00f9 leggera e pi\u00f9 prestazionale. La 918 Spyder perde 36\u00a0kg attraverso la rimozione del sistema di ricarica rapida, diversi tappeti, rivestimenti delle porte, il cassettino porta oggetti e le tasche. La vernice, su alcune parti del veicolo \u00e8 sostituita da una pellicola. Alcune parti in alluminio o acciaio sono sostituite con parti in magnesio come ad esempio per ruote, in titanio o in carbonio.\nAttivit\u00e0 sportiva.\n918 RSR.\nDella 918 \u00e8 stata realizzata una versione da competizione denominata RSR, presentata in anteprima internazionale al North American International Auto Show di Detroit del 2011. Costruita per essere impiegata alla 24 ore del Nurburgring del 2011, la vettura anzich\u00e9 utilizzare un sistema plug-in con tecnologia ibrida, usa un sistema KERS che \u00e8 alloggiato accanto al conducente nell'abitacolo. Questa unit\u00e0 \u00e8 composta da un volano che ruota a 36.000 giri/m sfruttando l'energia della frenata e che poi, a richiesta fornisce l'energia accumulata ai 2 motori elettrici che erogano un ulteriore potenza di 102\u00a0CV (76\u00a0kW) sull'asse anteriore. La potenza totale sviluppata \u00e8 di 767 CV, 563 generati dal motore 3.4 litri V8 a benzina e 204 dalle due unit\u00e0 elettriche anteriori.\nA livello di estetica e carrozzeria la RSR ha importanti differenze rispetto alla 918 Spyder. Le porte sono ad apertura a \"forbice\", ha un tetto fisso, un grande spoiler posteriore di tipo fisso, e frontale con varie appendici aerodinamiche supplementari. \u00c8 dotata inoltre di ruote da 19 pollici a dado centrale unico. La carrozzeria \u00e8 verniciata di un particolare tonalit\u00e0 di grigio chiamato \"Blue Liquid Metal\", ed essa \u00e8 attraversata da una striscia arancione lungo tutta la sua lunghezza, colore che compare sulle pinze dei freni e sulla scritta \"Hybrid\" sul parafango posteriore.\nL'interno si distingue per essere molto spoglio. Nel sedile del passeggero c'\u00e8 l'accumulatore del volano del sistema ibrido, e la console centrale \u00e8 dotata di interruttori a bilanciere invece di uno schermo touch come sulla 918 Spyder."}
{"id": "2965165", "revid": "123296716", "url": "https://it.wikipedia.org/wiki?curid=2965165", "title": "Journal of the Southwest", "text": "Il Journal of the Southwest (abbreviato anche in JSW o J Southwest) \u00e8 una rivista accademica a revisione paritaria pubblicata dall'Universit\u00e0 dell'Arizona, che si focalizza sulla ricerca interdisciplinare per gli studi di popoli e culture.\nLa rivista pubblica ricerche e recensioni riguardanti argomenti come antropologia, folklore, studi letterari, storiografia, studi socio-politici e aspetti vari della natura della storia.\nStoria editoriale.\nLa rivista fu pubblicata per la prima volta nel 1959 come un periodico sponsorizzato dall'Universit\u00e0 dell'Arizona (UA), sotto il nome di \"Arizona e l'Ovest\".\nNel 1987 la responsabilit\u00e0 dell'editoriale della rivista fu riorganizzata assieme all'istituto di ricerche riformato nell'Universit\u00e0, il Southwest Center, fondato nel 1986.\nLa rivista cambi\u00f2 nome nell'attuale \"Journal of the Southwest\", \"Rivista del Sud Ovest\", riazzerando la numerazione e cambiando grafica del testo. La rivista \u00e8 ora pubblicata, ogni qualvolta cominci una nuova stagione, dalla stampa dell'Universit\u00e0 con coordinazione editoriale del Southwest Center."}
{"id": "2965169", "revid": "1788047", "url": "https://it.wikipedia.org/wiki?curid=2965169", "title": "Squadra statunitense di Fed Cup", "text": "La squadra statunitense di Fed Cup rappresenta gli Stati Uniti d'America nella Fed Cup, ed \u00e8 posta sotto l'egida della \"United States Tennis Association (USTA)\".\nLa squadra partecipa alla competizione dal 1963 (la prima edizione della manifestazione), ed \u00e8 la squadra pi\u00f9 titolata in assoluto con 17 vittorie totali, ben dieci in pi\u00f9 rispetto all'Australia, seconda nell'albo d'oro. Vanta ben 28 finali su 51 edizioni totali.\nNel 2011 la squadra, finalista nelle precedenti due edizioni, \u00e8 retrocessa nel Gruppo Mondiale II a seguito della sconfitta contro il Belgio nel primo turno e la successiva pesante battuta d'arresto contro la Germania nello spareggio finale, palesando la crisi del tennis femminile a stelle e strisce.\nStatistiche giocatrici.\nDi seguito la classifica delle tenniste statunitensi con almeno una partecipazione in Fed Cup, ordinate in base al numero di vittorie. In caso di parit\u00e0 si tiene conto del maggior numero di incontri disputati; in caso di ulteriore parit\u00e0 viene dato pi\u00f9 valore agli incontri in singolare; come quarto e ultimo criterio viene considerata la data d'esordio. In grassetto quelle tuttora in attivit\u00e0 (Aggiornata ad aprile 2015)."}
{"id": "2965174", "revid": "2167671", "url": "https://it.wikipedia.org/wiki?curid=2965174", "title": "Gonzalo P\u00e9rez Gudiel", "text": "Venne anche citato erroneamente come Gonzalo Garc\u00eda Gudiel nella tradizione ecclesiastica successiva.\nBiografia.\nNacque intorno al 1239, figlio del nobiluomo Pedro Juanes, sindaco della citt\u00e0 di Toledo nel Regno di Castiglia e Le\u00f3n, e di Teresa Juanes Ponce, anch'essa di importante famiglia.\nDopo essere divenuto canonico della cattedrale di Toledo, prosegu\u00ec i suoi studi nella scuola della cattedrale, con gli insegnamenti di Ermanno Alemanno, noto studioso di Aristotele e membro della scuola di traduttori di Toledo. Dopo il 1250 studi\u00f2 all'Universit\u00e0 di Parigi, dove divenne \"magister artium\".\nFu rettore dell'Universit\u00e0 degli Studi di Padova nel 1260, divenendo il primo giurista a ricoprire questa carica. Pass\u00f2 quindi a studiare teologia a Roma presso la curia papale e poi a Palencia. Raccolse una importante biblioteca.\nRientrato in Spagna, divenne canonico della cattedrale di Burgos e quindi decano del capitolo dei canonici della Cattedrale di Toledo. Nel 1272 fu nominato vescovo di Cuenca e nel settembre del 1275 vescovo di Burgos. Nel maggio del 1280 fu nominato arcivescovo di Toledo. Nel 1285 fu nominato primate di Spagna.\nNel 1296 fu invitato a Roma e nel concistoro del 4 dicembre 1298 fu nominato da Bonifacio VIII cardinale-vescovo di Albano.\nMor\u00ec a Roma poco dopo, nel 1299. Due anni dopo la sua morte le sue spoglie vennero trasferite nella cattedrale di Toledo e inumate di fronte alla cappella di Santa Mar\u00eda la Blanca."}
{"id": "2965178", "revid": "599013", "url": "https://it.wikipedia.org/wiki?curid=2965178", "title": "Libro (disambigua)", "text": ""}
{"id": "2965179", "revid": "767487", "url": "https://it.wikipedia.org/wiki?curid=2965179", "title": "Meloe angusticollis", "text": "Meloe angusticollis \u00e8 una specie di scarabeo appartenente alla famiglia Meloidae, nativo del Nord America.\nSono mediamente lunghi dagli 8 ai 10 millimetri."}
{"id": "2965186", "revid": "287204", "url": "https://it.wikipedia.org/wiki?curid=2965186", "title": "La caccia al tesoro", "text": "La caccia al tesoro \u00e8 un romanzo di Andrea Camilleri, il sedicesimo con protagonista il Commissario Montalbano, pubblicato da Sellerio il 20 maggio 2010. Dal libro \u00e8 stato realizzato un adattamento televisivo. \nTrama.\nNel commissariato di Vigata non c'\u00e8 proprio niente da fare. Catarella s'impegna senza speranza nella soluzione di cruciverba e rebus e Montalbano leggicchia un romanzo di Simenon quando \u00e8 inopinatamente costretto a recitare la parte alla Bruce Willis in un film americano. In un vecchio palazzo abitato da due anziani bigotti, i fratelli Gregorio e Caterina Palmisano, le cui manie religiose sono ormai arrivate al culmine della pazzia. Il vecchio allucinato si \u00e8 messo a sparare dalla finestra e Montalbano, a sfida del suo sentirsi ormai vecchio, arrampicandosi pericolosamente su per una scala dei pompieri riesce a rendere inoffensivo il vecchio pazzo.\nNel palazzo fatiscente, in una foresta di crocefissi di ogni fattura illuminata da innumerevoli lumini, Montalbano crede di aver scoperto una giovane uccisa ma si accorge che si tratta di una consunta bambola gonfiabile ormai malridotta dal prolungato uso, senza un occhio e con un buco riparato alla meglio.\nRicoverati i due fratelli, l'inerzia sembra tornata nel commissariato di Vigata quando giunge la notizia di un cadavere ritrovato in un cassonetto. Non \u00e8 il corpo di una vittima ma di un'altra bambola identica a quella rinvenuta nel palazzo dei fratelli Palmisano. \nIn quegli stessi giorni il commissario riceve una strana lettera anonima dove lo si sfida con indovinelli in versi ad una caccia al tesoro che per curiosit\u00e0 e perch\u00e9 non aveva altro da fare accetta. Dopo due o tre indizi gli nasce il sospetto che il gioco nasconda qualcosa di pericoloso e di folle. Purtroppo il suo fiuto da \"sbirro\" non lo inganna."}
{"id": "2965197", "revid": "149466", "url": "https://it.wikipedia.org/wiki?curid=2965197", "title": "San Bishoi", "text": ""}
{"id": "2965201", "revid": "2055516", "url": "https://it.wikipedia.org/wiki?curid=2965201", "title": "Squadra ceca di Fed Cup", "text": "La squadra ceca di Fed Cup rappresenta la Repubblica Ceca nella Fed Cup, ed \u00e8 posta sotto l'egida della \"\u010cesk\u00fd tenisov\u00fd svaz\".\nLa squadra partecipa alla competizione dal 1963 (la prima edizione della manifestazione), e fino all'edizione del 1992 (compresa) partecipava come Cecoslovacchia, fino alla divisione del paese in Repubblica Ceca e Slovacchia nel 1993.\nNell'edizione del 2011 vince la sua sesta coppa, la prima dopo la dissoluzione della Cecoslovacchia. Il cammino delle ragazze guidate da Petr P\u00e1la inizia con la vittoria contro la Slovacchia al primo turno: Lucie \u0160af\u00e1\u0159ov\u00e1 e Petra Kvitov\u00e1 si sbarazzano senza particolari difficolt\u00e0 di Daniela Hantuchov\u00e1 e Dominika Cibulkov\u00e1 nei primi tre singolari, che rendono vane le vittorie slovacche dell'ultimo singolare e del doppio. In semifinale la Repubblica Ceca affronta il Belgio a Charleroi, orfana di Lucie \u0160af\u00e1\u0159ov\u00e1, sostituita da Barbora Z\u00e1hlavov\u00e1-Str\u00fdcov\u00e1, che perde i suoi due incontri contro Yanina Wickmayer e Kirsten Flipkens. Petra Kvitov\u00e1 tiene a galla la propria squadra sconfiggendo le due singolariste belghe e il doppio Bene\u0161ov\u00e1/Z\u00e1hlavov\u00e1-Str\u00fdcov\u00e1 conquista il punto decisivo. La finale \u00e8 prevista a Mosca, contro la Russia, che deve rinunciare alla propria numero uno Marija \u0160arapova. Ancora una volta \u00e8 Kvitov\u00e1 a reggere il peso dello scontro, vincitrice dei propri incontri contro Marija Kirilenko e Svetlana Kuznecova. \u0160af\u00e1\u0159ov\u00e1 viene infatti sconfitta dalla stessa Kuznecova e da Anastasija Pavlju\u010denkova. Nuovamente il doppio, stavolta composto da Lucie Hradeck\u00e1 e Kv\u011bta Peschke, risulta decisivo.\nIl 2012 vede le ceche bissare il successo ottenuto l'anno precedente, con Kvitov\u00e1 e \u0160af\u00e1\u0159ov\u00e1 ancora grandi protagoniste. Nel primo turno a Stoccarda \u00e8 la Germania a soccombere gi\u00e0 dopo i primi tre singolari vinti da Bene\u0161ov\u00e1 e Kvitov\u00e1, mentre \u0160af\u00e1\u0159ov\u00e1 \u00e8 assente. In semifinale la squadra ceca si sbarazza con la stessa facilit\u00e0 dell'Italia di Francesca Schiavone e Sara Errani, che cadono senza opporre molta resistenza sotto i colpi di Kvitov\u00e1 e \u0160af\u00e1\u0159ov\u00e1. La finale \u00e8 contro la Serbia. Kvitov\u00e1 perde il suo primo incontro dei sei disputati, ad opera della ex n\u00b01 al mondo Ana Ivanovi\u0107. Tuttavia le precedenti vittorie di \u0160af\u00e1\u0159ov\u00e1 contro la stessa Ivanovi\u0107 e di Kvitov\u00e1 contro Jelena Jankovi\u0107, permettono a \u0160af\u00e1\u0159ov\u00e1 di conquistare il punto finale contro Jankovi\u0107 con un doppio 6-1.\nNel 2013 la corsa della Repubblica Ceca si ferma in semifinale contro l'Italia, poi vincitrice del torneo. Dopo aver sconfitto l'Australia al primo turno, Sara Errani e Roberta Vinci hanno la meglio su Kvitov\u00e1 e \u0160af\u00e1\u0159ov\u00e1. L'unico punto conquistato dalle ceche \u00e8 opera di Kvitov\u00e1 nel terzo singolare, contro Errani, mentre il doppio non viene disputato.\nL'edizione 2014 vede le ceche tornare sul tetto del mondo per la terza volta in quattro anni. Il primo turno contro la Spagna risulta pi\u00f9 insidioso del previsto, sia per l'assenza di Kvitov\u00e1 che per la presenza di Carla Su\u00e1rez dall'altra parte della rete, capace di vincere i propri incontri di singolare contro Z\u00e1hlavov\u00e1-Str\u00fdcov\u00e1 e Kl\u00e1ra Zakopalov\u00e1. Quest'ultima vince il suo incontro contro Mar\u00eda Teresa Torr\u00f3 Flor e, per il quarto incontro, il capitano P\u00e1la decide di schierare \u0160af\u00e1\u0159ov\u00e1, tenuta a riposo, che ha la meglio in tre set su Silvia Soler. Il doppio Hlav\u00e1\u010dkov\u00e1/Z\u00e1hlavov\u00e1-Str\u00fdcov\u00e1 conquista il punto decisivo. In semifinale la Repubblica Ceca incontra l'Italia per la terza volta in altrettante edizioni: per l'occasione torna Kvitov\u00e1 e per Errani, Giorgi e Vinci non c'\u00e8 scampo: 4-0 l'esito finale della serie. In finale si rivede la Germania dopo tanti anni di anonimato, ma Andrea Petkovi\u0107 e Angelique Kerber non sono abbastanza per fermare il duo Kvitov\u00e1-\u0160af\u00e1\u0159ov\u00e1, che consegnano alla propria squadra l'ottava coppa della sua storia.\nL'anno successivo, le ceche sembrano non avere troppi problemi: il primo turno si apre con un'autentica passeggiata sul malcapitato Canada (4-0 a Qu\u00e9bec senza perdere un set) e la semifinale, con la Francia, a Ostrava, \u00e8 gi\u00e0 archiviata dopo i primi tre singolari. In finale, a Praga con la Russia, Marija \u0160arapova prova a spaventare le ceche con due vittorie su altrettanti singolari, ribaltando la sconfitta iniziale (da 1-0 a 1-2), ma Anastasija Pavlju\u010denkova e Elena Vesnina non seguono la \u0160arapova consegnando alla Kvitov\u00e1, alla Z\u00e1hlavov\u00e1-Str\u00fdcov\u00e1 e alla Pl\u00ed\u0161kov\u00e1 il nono titolo (il 2\u00b0 consecutivo per la seconda volta).\nRispetto all'anno precedente, nel 2016 risulta tutto pi\u00f9 complicato, forse per il fatto che le ceche giocano sempre fuori casa, ma nonostante ci\u00f2 riescono a passare tutti i turni all'ultimo incontro (3-2), portando a casa il decimo titolo (il terzo consecutivo). Il primo turno \u00e8 all'insegna dell'equilibrio: la Pl\u00ed\u0161kov\u00e1 riesce dove la Kvitov\u00e1 fallisce contro la Halep e Monica Niculescu e quindi ci vuole il doppio Denisa Allertov\u00e1/Barbora Str\u00fdcov\u00e1 per aver ragione in due set delle rumene Andreea Mitu/Ioana Raluca Olaru. In semifinale a Lucerna, la Svizzera con Viktorija Golubic prova a opporre resistenza, ma le ceche con la Z\u00e1hlavov\u00e1-Str\u00fdcov\u00e1, la Pl\u00ed\u0161kov\u00e1 e il doppio Allertov\u00e1/Hradeck\u00e1 superano Timea Bacsinszky sia nel singolare, sia nel doppio che forma con la veterana Martina Hingis. Nella finale giocata a Strasburgo, la Francia (che torna in finale dopo 11 anni) \u00e8 trascinata da Caroline Garcia, ma Kristina Mladenovic e Aliz\u00e9 Cornet vengono battute rispettivamente dalla Pl\u00ed\u0161kov\u00e1 (in un terzo set-maratona per 16-14) e dalla Z\u00e1hlavov\u00e1-Str\u00fdcov\u00e1; cos\u00ec sar\u00e0 il doppio a decidere le sorti della Fed Cup 2016, che il duo Z\u00e1hlavov\u00e1-Str\u00fdcov\u00e1/Pl\u00ed\u0161kov\u00e1 vincer\u00e0 contro le meno affiatate Garcia/Mladenovic, permettendo inoltre a Petr P\u00e1la di essere il primo capitano a vincere 5 Fed Cup.\nIl 2017, con le ceche orfane della sfortunata Kvitov\u00e1, si apre con una non facile vittoria casalinga sulla Spagna, con Str\u00fdcov\u00e1 che, pur perdendo il primo incontro con Muguruza, riesce con Pl\u00ed\u0161kov\u00e1 a ribaltare lo svantaggio iniziale, ottenendo la qualificazione alla semifinale (3-1); alla Spagna la soddisfazione di vincere anche il doppio (per il finale 3-2 ceco). Ma negli USA la situazione cambia: le ceche, oltre che senza Kvitov\u00e1, rimangono orfane di Str\u00fdcov\u00e1 e \u0160af\u00e1\u0159ov\u00e1, inoltre Pl\u00ed\u0161kov\u00e1 gioca solo il doppio, costringendo P\u00e1la a schierare la diciassettenne Mark\u00e9ta Vondrou\u0161ov\u00e1 che comunque riesce a battere la pi\u00f9 quotata Lauren Davis. Anche gli USA hanno i loro problemi senza le Williams e Madison Keys, ma Coco Vandeweghe vince i due singolari rimandando il verdetto al doppio che vincer\u00e0 insieme alla doppista n\u00b01 Bethanie Mattek-Sands senza troppi problemi.\nNel 2018, Kvitov\u00e1 e Str\u00fdcov\u00e1 riescono a vincere agevolmente i loro match sulla Svizzera di Golubi\u0107 e Bencic, concludendo sul 3-1. In semifinale, trovano la Germania: Kvitov\u00e1 si impone su G\u00f6rges (6-3 6-2) mentre Pl\u00ed\u0161kov\u00e1 batte Angelique Kerber (7-5 6-3); G\u00f6rges ravviva le speranza tedesche sconfiggendo Pl\u00ed\u0161kov\u00e1 (6-4 6-2) ma Kvitov\u00e1 chiude la contesa lasciando quattro giochi a Kerber (6-2 6-2) e qualificando la Repubblica Ceca alla sua 12\u00b0 finale nella competizione; nell'ultimo atto, a novembre nell'O2 Arena di Praga, le ceche si presentano con Kate\u0159ina Siniakov\u00e1 e Barbora Strycov\u00e1, in quanto Pl\u00ed\u0161kov\u00e1 d\u00e0 forfait all'ultimo momento per un infortunio al polpaccio; anche la nazionale statunitense, campione in carica, si presenta senza le sorelle Williams e Madison Keys, schierando Alison Riske e Sofia Kenin; nel primo singolare, Strycov\u00e1 vince su Kenin in rimonta (6(5)-7 6-1 6-4) mentre Siniakov\u00e1 batte Alison Riske in due set (6-3 7-6(2)); nel terzo singolare, Siniakov\u00e1 sconfigge Kenin dopo 3 ore e 44 minuti di battaglia, con lo score di 7-5 5-7 7-5, regalando alle ceche il titolo numero 11 della loro storia e il 6\u00b0 trionfo nelle ultime otto edizioni della Fed Cup.\nNel 2019, da campionesse in carica, affrontano la Romania al primo turno: Pl\u00ed\u0161kov\u00e1 regola Buz\u0103rnescu in due set (6-1 6-4) mentre la n\u00b03 del mondo Halep si impone nettamente su Siniakov\u00e1 (6-4 6-0); nello scontro pi\u00f9 atteso tra le due top-10, Simona Halep supera Karol\u00edna Pl\u00ed\u0161kov\u00e1 per 6-4 5-7 6-4, portando le romene sul 2-1; Siniakov\u00e1 riequilibra lo scontro battendo Buzarnescu (6-4 6-2), rimandando al doppio l'esito della sfida: in maniera del tutto inaspettata, le n\u00b01 del mondo della specialit\u00e0 Siniakov\u00e1/Krej\u010d\u00edkov\u00e1 vengono sconfitte da Begu/Niculescu per 7-6(2) 4-6 4-6. La Repubblica Ceca esce di scena al primo turno, evento che non si verificava dal 2004.\nNel 2020, le ceche sarebbero costrette a disputare i Play-off per rientrare nel gruppo mondiale per la prima volta dal 2008: tuttavia, cambia il formato della competizione (ora Billie Jean King Cup) che non \u00e8 pi\u00f9 a eliminazione diretta ma invita alle finali del torneo le 8 vincitrici della fase di qualificazioni, la nazione ospitante, le due finalisti uscenti e una wild-card. La Repubblica Ceca riceve una wild-card per le finali dell'evento, evitando i play-off. A causa della pandemia di COVID-19, la Billie Jean King Cup viene rimandata al 2021: in novembre si svolgono le fasi finali in Ungheria. Nella nuova formula a gruppi, le ceche vengono inserite nel girone D assieme a Germania e Svizzera. Nel primo match contro le tedesche, Mark\u00e9ta Vondrou\u0161ov\u00e1 batte nettamente Andrea Petkovi\u0107 (6-1 6-3) mentre la n\u00b01 ceca Barbora Krej\u010d\u00edkov\u00e1 si arrende ad Angelique Kerber (7-6(5) 0-6 4-6); nel doppio decisivo Hradeck\u00e1/Siniakov\u00e1 vincono a fatica su Friedsam/Niemeier (6-4 6(2)-7 [10-8]), conquistando il primo punto per la nazionale nella nuova competizione; nel secondo scontro con la Svizzera, Vondrou\u0161ov\u00e1 sconfigge Golubic (6-4 6-2) mentre Krej\u010d\u00edkov\u00e1 cede alla campionessa olimpica Belinda Bencic (6(2)-7 4-6). Nel doppio decisivo, Hradeck\u00e1/Siniakov\u00e1 perdono nettamente da Teichmann/Bencic (3-6 3-6), consegnando il passaggio in semifinale alle elvetiche e fermandosi al secondo posto nel girone.\nRisultati.\n = Incontro del Gruppo Mondiale"}
{"id": "2965203", "revid": "599013", "url": "https://it.wikipedia.org/wiki?curid=2965203", "title": "Sant'Epimaco", "text": ""}
{"id": "2965208", "revid": "984922", "url": "https://it.wikipedia.org/wiki?curid=2965208", "title": "Material Girl (serie televisiva)", "text": "Material Girl \u00e8 una serie televisiva britannica.\nDescrizione.\nLa fiction \u00e8 ispirata al celebre romanzo \"Fashion Babylon\", e narra la storia di Ali Redcliffe (interpretata da Lenora Crichlow), una giovane stilista che decide di lasciare il suo lavoro nella ditta di Davina Bailey (Dervla Kirwan) per creare un nuovo marchio tutto suo. Ostacolata nella sua scalata al successo, Ali riuscir\u00e0 a diventare famosa grazie al suo ingegno nel creare abiti."}
{"id": "2965216", "revid": "34862", "url": "https://it.wikipedia.org/wiki?curid=2965216", "title": "Nazionale di Fed Cup degli Stati Uniti", "text": ""}
{"id": "2965217", "revid": "298229", "url": "https://it.wikipedia.org/wiki?curid=2965217", "title": "Hankyu Nishinomiya Stadium", "text": "Il Hankyu Nishinomiya Stadium (in giapponese \u962a\u6025\u897f\u5bae\u30b9\u30bf\u30b8\u30a2\u30e0) venne utilizzato come campo da baseball nella citt\u00e0 giapponese di Nishinomiya, Hy\u014dgo sino al 1991, dalla squadra locale Hankyu Braves, Orix Braves.\nDal 2004 al 2005 sono cominciati i lavori di demolizione, e al posto dello stadio \u00e8 sorto il centro commerciale \"\" (nella foto della finestra a fianco), aperto nel novembre del 2008.\nNello stadio si sono esibiti Michael Jackson nel 1988 e Madonna col suo Blond Ambition Tour."}
{"id": "2965219", "revid": "34862", "url": "https://it.wikipedia.org/wiki?curid=2965219", "title": "Nazionale di Fed Cup della Russia", "text": ""}
{"id": "2965220", "revid": "34862", "url": "https://it.wikipedia.org/wiki?curid=2965220", "title": "Nazionale di Fed Cup della Repubblica Ceca", "text": ""}
{"id": "2965221", "revid": "300067", "url": "https://it.wikipedia.org/wiki?curid=2965221", "title": "Valerij Miloserdov", "text": ""}
{"id": "2965222", "revid": "1318658", "url": "https://it.wikipedia.org/wiki?curid=2965222", "title": "Porta di Saint Denis", "text": "La porta di Saint Denis (\"porte Saint-Denis\" in francese), \u00e8 un arco di trionfo situato nel X \"arrondissement\" di Parigi, costruito nel 1672 su progetto dall'architetto Fran\u00e7ois Blondel, in onore del re Luigi XIV. \n\u00c8 uno dei monumenti pi\u00f9 rappresentativi dell'arte ufficiale della sua epoca, secondo tutte le antologie.\nStoria.\nCon l'espansione urbanistica di Parigi, la cinta muraria di Carlo V del XIV secolo fu sostituita da una barriera affiancata da un viale alberato (\"boulevard\"): le porte trionfali prendono, quindi, il posto di quelle fortificate del Medioevo.\nLa porta di Saint-Denis fu eretta nel 1672, sulla base del progetto di Fran\u00e7ois Blondel, direttore dell\"'Accademia reale dell'architettura\", e dello scultore Michel Anguier su commissione del re Luigi XIV, per celebrare le sue vittorie lungo il Reno, in Franca Contea e nei dintorni della citt\u00e0.\nLa porta fu costruita al di sopra di un bastione del secolo precedente, in sostituzione di una porta medievale, e si trova all'intersezione tra rue Saint Denis, rue du Faubourg\u2013Saint Denis e i grand boulevard (boulevard de Bonne-Nouvelle e boulevard Saint-Denis).\nNel 1988 l'arco di trionfo fu soggetto a interventi di restauro.\nDescrizione.\nL'arco di trionfo parigino, realizzato sul modello dell'arco di Tito a Roma, \u00e8 costituito da una grande fornice e da due piccole porte laterali. Sul lato sud, verso il centro cittadino, sporgenti dalla superficie dei piedritti, all'altezza del cornicione dell'edificio vi sono due obelischi decorati con trofei. Ai loro piedi sono raffigurate due figure assise, scolpite in seguito ai disegni di Lebrun, che rappresentano le Province Unite.\nAl di sotto dell'arco, tra l'archivolto e il cornicione si trovano dei bassorilievi di Michel Anguier: a sud, \"La traversata del Reno\" e le allegorie del fiume e dell'Olanda sconfitta, incarnata da una donna afflitta, e a nord \"Luigi XIV conquista la citt\u00e0 di Maastricht\".\nNel fregio del cornicione \u00e8 presente l'epigrafe \"Ludovico magno\" (ovvero \"a Luigi il Grande\") in lettere di bronzo.\nProporzioni e dimensioni.\nAuguste Choisy, nella sua \"Histoire de l'architecture\" fornisce una descrizione della porta di Saint-Denis, la cui struttura ricalca la divisione in due e tre parti di un quadrato.\nIl monumento \u00e8 alto 24,65 m, largo 25 m, e spesso 5 m. La chiave di volta \u00e8 posta a 15,35 m di altezza, mentre l'arcata misura 8 m di apertura e le porte laterali sono alte 3,3 m e larghe 1,7 m."}
{"id": "2965223", "revid": "767487", "url": "https://it.wikipedia.org/wiki?curid=2965223", "title": "Johann Friedrich Karl von Alvensleben", "text": "Biografia.\nApparteneva ad una famiglia aristocratica di origini prussiane e sassoni risalente al X secolo, vantante numerosi politici, vescovi e riformatori. Johann era figlio del maresciallo della corte tedesca degli Hannover, Rudolf Anton von Alvensleben, a sua volta figlio del ministro Johann Friedrich II von Alvensleben e nipote dello scrittore Karl August I von Alvensleben.\nIl conte studi\u00f2 legge e grammatica all'Universit\u00e0 di Helmstedt e venne ordinato procuratore del re a Wetzlar, dove esercito tale professione fino al 1754, quando pubblico a Dresda un articolato trattato giuridico sui diritti e doveri dell'avvocato e del magistrato, sostenendo alcune tesi illuministe contro la tortura, anche se nella sua tesi non era presente alcun riferimento all'abrogazione della pena capitale, che von Alvensleben us\u00f2 per\u00f2 solo in casi di estrema urgenza.\nTale trattato gli inimic\u00f2 vari membri della corte ducale di Hannover e di Londra, ma re Giorgio III d'Inghilterra lo volle presso di s\u00e9 a Londra, dove lo fece favorito e lo nomin\u00f2 Ministro della Giustizia nei possedimenti tedeschi di Celle, Hannover e Gut Randau. Von Alvensleben fu poi autore di altri saggi di minore importanza sul diritto penale inglese e sulle antiche leggi penali che erano in voga tra gli antichi Sassoni. Da Johann Friedrich Karl von Alvensleben discese il ramo della famiglia dei conti che avrebbe assorbito anche il secondo cognome di \"Neugattersleben\" dai suoi possedimenti della Sassonia-Anhalt nel XIX secolo."}
{"id": "2965224", "revid": "34862", "url": "https://it.wikipedia.org/wiki?curid=2965224", "title": "Nazionale di Fed Cup dell'Unione Sovietica", "text": ""}
{"id": "2965225", "revid": "1543377", "url": "https://it.wikipedia.org/wiki?curid=2965225", "title": "World Team Cup 2010", "text": "La World Team Cup 2010 \u00e8 un torneo di tennis giocato sulla terra battuta. \u00c8 la 32 edizione della World Team Cup, che fa parte della categoria 250 series nell'ambito dell'ATP World Tour 2010. Si gioca al Rochusclub di D\u00fcsseldorf in Germania, dal 16 al 22 maggio 2010.\nLa Serbia era la detentrice del titolo, ma \u00e8 stata eliminata nel round robin."}
{"id": "2965227", "revid": "34862", "url": "https://it.wikipedia.org/wiki?curid=2965227", "title": "Nazionale di Fed Cup della Cecoslovacchia", "text": ""}
{"id": "2965228", "revid": "111826433", "url": "https://it.wikipedia.org/wiki?curid=2965228", "title": "Madonna col Bambino (Perugino)", "text": "La Madonna col Bambino \u00e8 un dipinto a olio su tavola di quercia (70,2x50 cm) di Pietro Perugino, databile al 1498 circa e conservato nella National Gallery di Washington.\nDescrizione.\nLa Madonna seduta tiene sulle gambe il Bambino, in una dolce posizione che enfatizza l'abbraccio tra i due. I colori forte del manto e della veste di Maria contrastano col candore della pelle del neonato, ma armonizzandosi nell'insieme, grazie al ricorso a un morbidissimo sfumato che ha il suo apice nel paesaggio sullo sfondo, i cui toni azzurrini e verdi si fondono fino a sparire per effetto della foschia nei dettagli pi\u00f9 lontani; si tratta dell'applicazione della prospettiva aerea, che dilata in profondit\u00e0 lo spazio dipinto.\nUn moderato ricorso a elementi decorativi (la manica arabescata del vestito della Madonna, la sua elaborata acconciatura) rendono l'opera estremamente piacevole ma composta, di un'armonia perfetta e ideale.\nLa tavola \u00e8 vicina stilisticamente e nell'effigie di Maria (ispirato a quello della moglie di Perugino Chiara Fancelli) ad altre opere a cavallo tra Quattro e Cinquecento, come il \"Polittico della Certosa di Pavia\" e la \"Madonna del Sacco\"."}
{"id": "2965231", "revid": "1005847", "url": "https://it.wikipedia.org/wiki?curid=2965231", "title": "Ministero dell'Italia occupata", "text": "Il Ministero dell'Italia occupata fu istituito dal Governo Bonomi III con decreto n. 395 del 12 dicembre 1944 per coordinare i rapporti con il CLNAI e il CVL, oltre che per fornire assistenza alla popolazione del Nord Italia.\nIl Ministro era Mauro Scoccimarro, sottosegretario Aldobrando Medici Tornaquinci, che rimasero al dicastero fino al 21 giugno 1945.\nHa anche curato l'edizione di \"Brigata Sinigaglia\", il primo libro sulla lotta armata di liberazione a uscire in Italia alla fine della guerra, in 10.000 copie, tutte vendute, e del film propagandistico \"Giorni di gloria\".\nNel 1945, presso il Sottosegretariato del Ministero dell'Italia Occupata, fu insediata la Commissione Centrale per i crimini di guerra, al fine di accertare i delitti compiuti dai tedeschi e dai fascisti in danno della popolazione civile italiana dopo il 25 luglio 1943.\nFu soppresso con Decreto Luogotenenziale n. 391 del 5 luglio 1945, le attribuzioni concernenti l'assistenza ai patrioti furono trasferite al Ministero dell'assistenza postbellica, a sua volta soppresso con Decreto Legislativo del Capo provvisorio dello Stato, n. 27 del 14 febbraio 1947."}
{"id": "2965242", "revid": "767487", "url": "https://it.wikipedia.org/wiki?curid=2965242", "title": "Warsaw Open 2010", "text": "Il Warsaw Open 2010 \u00e8 stato un torneo femminile di tennis giocato sulla terra battuta. \u00c8 stata la 14\u00aa edizione del torneo che fa parte della categoria Premier nell'ambito del WTA Tour 2010. Si \u00e8 giocato al Legia Tennis Centre di Varsavia, Polonia, dal 17 al 22 maggio 2010.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nGiocatrici lucky loser:\nCampionesse.\nSingolare.\n Alexandra Dulgheru ha battuto in finale Zheng Jie, 6\u20133, 6\u20134\nDoppio.\n Virginia Ruano Pascual / Meghann Shaughnessy hanno battuto in finale Cara Black / Yan Zi, 6-3, 6-4"}
{"id": "2965243", "revid": "149466", "url": "https://it.wikipedia.org/wiki?curid=2965243", "title": "San Romano Martire", "text": ""}
{"id": "2965245", "revid": "1718925", "url": "https://it.wikipedia.org/wiki?curid=2965245", "title": "Yokohama Stadium", "text": "Lo stadio di Yokohama (\u6a2a\u6d5c\u30b9\u30bf\u30b8\u30a2\u30e0) \u00e8 uno dei tre pi\u00f9 rinomati e moderni stadi del Giappone, molto simile, come struttura, all'architettura degli stadi di baseball statunitensi.\nLo stadio \u00e8 usato dalla squadra locale, i Yokohama DeNA BayStars, che militano nella Nippon Professional Baseball. L'impianto ha ospitato la maggior parte delle gare dei tornei olimpici di baseball e softball delle Olimpiadi di Tokyo 2020.\nIl cantante David Bowie vi si \u00e8 esibito nel 1983 col suo \"Serious Moonlight Tour\". \nMichael Jackson ha tenuto cinque concerti durante il \"Bad World Tour\" del 1987.\nMadonna si \u00e8 esibita per tre sere, dal 25 al 27 aprile 1990, col suo Blond Ambition Tour: il concerto del 26 aprile \u00e8 stato registrato dalla TV giapponese e successivamente \u00e8 uscito in formato VHS e LaserDisk col titolo \"Blond Ambition - Japan Tour 90\"."}
{"id": "2965246", "revid": "36426", "url": "https://it.wikipedia.org/wiki?curid=2965246", "title": "Ponte di Londra", "text": ""}
{"id": "2965253", "revid": "1442080", "url": "https://it.wikipedia.org/wiki?curid=2965253", "title": "Warsaw Open 2010 - Singolare", "text": "Il singolare del Warsaw Open 2010 \u00e8 stato un torneo di tennis facente parte del WTA Tour 2010.\nAlexandra Dulgheru era la detentrice del titolo e ha battuto in finale 6-3, 6-4 Zheng Jie.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2965259", "revid": "1442080", "url": "https://it.wikipedia.org/wiki?curid=2965259", "title": "Warsaw Open 2010 - Doppio", "text": "Il doppio del Warsaw Open 2010 \u00e8 stato un torneo di tennis facente parte del WTA Tour 2010.\nRaquel Kops-Jones e Bethanie Mattek-Sands erano le detentrici del titolo, ma la Mattek-Sands non ha partecipato.\nLa Kops-Jones ha fatto coppia con Sarah Borwell, ma ha perso nei quarti di finale contro Cara Black e Yan Zi.\nVirginia Ruano Pascual e Meghann Shaughnessy hanno battuto in finale 6\u20133, 6\u20134 Cara Black e Yan Zi."}
{"id": "2965260", "revid": "124525449", "url": "https://it.wikipedia.org/wiki?curid=2965260", "title": "Blond Ambition - Japan Tour 90", "text": "Il Blond Ambition - Japan Tour 90 \u00e8 il video del concerto del 26 aprile 1990 a Yokohama, (Giappone), del \"Blond Ambition Tour\" della cantautrice statunitense Madonna.\n\u00c8 stato pubblicato per il solo mercato giapponese il 25 luglio 1990. Era stato trasmesso in anteprima dalla TV nazionale giapponese con un inizio alternativo e il brano \"Like a Virgin\" assente.\nI formati di pubblicazione sono VHS e Laserdisc."}
{"id": "2965261", "revid": "1543377", "url": "https://it.wikipedia.org/wiki?curid=2965261", "title": "Ministero dell'assistenza postbellica", "text": "Il Ministero dell'assistenza postbellica venne istituito con Decreto Luogotenenziale n. 380 del 21 giugno 1945.\nStoria.\nRiuniva le competenze dei tre Alti Commissariati per i prigionieri di guerra, per l'assistenza morale e materiale ai profughi di guerra e per i reduci e del Ministero dell'Italia occupata.\nIl suo compito era quello di prestare assistenza morale e materiale a civili e militari internati e rimpatriati, i civili sfollati in seguito ai bombardamenti o provenienti dalle ex colonie italiane, i profughi, partigiani smobilitati in seguito allo scioglimento delle formazioni alle quali appartenevano e relative famiglie, anche dei caduti.\nAveva un forte radicamento sul territorio, con uffici presenti in ogni capoluogo di provincia: fino al 1946, a Milano, era presente una sede staccata del Ministero con il compito di coordinarne le attivit\u00e0 nel Nord Italia.\nNel 1947 stila una relazione che calcola in 1.45 milioni, il numero degli italiani ancora detenuti nei campi di prigionia in tutto il mondo.\nFu soppresso con Decreto Legislativo del Capo provvisorio dello Stato, n. 27 del 14 febbraio 1947: le sue competenze vennero spacchettate tra il Ministero dell'Interno (istituenda Direzione Generale dell'Assistenza Postbellica), Ministero della difesa e Presidenza del Consiglio dei ministri (apposito Sottosegretariato di Stato).\nGli Uffici provinciali, invece, vennero soppressi solo nel 1954 e confluiranno nella Divisione Assistenza delle Prefetture.\nAttivit\u00e0.\nCoordinava la attivit\u00e0 di ricerca dei dispersi e di rimpatrio dall'estero, dei profughi, degli internati e dei prigionieri italiani, gestiva i 109 Centri di Raccolta Profughi, costruiva alloggi destinati ai connazionali assistiti, erogava generi di prima necessit\u00e0, si occupava del reinserimento lavorativo dei reduci di guerra anche offrendo loro posti di lavoro nella pubblica amministrazione.\nForniva, infine, assistenza sociale e sanitaria.\nPresso tale dicastero era inserita la Commissione Riconoscimento Qualifica Partigiani, per il riconoscimento degli status di patriota, partigiano combattente, caduto per la lotta di liberazione, mutilato o invalido per la lotta di liberazione."}
{"id": "2965268", "revid": "765341", "url": "https://it.wikipedia.org/wiki?curid=2965268", "title": "Warsaw Open 2010 - Qualificazioni singolare", "text": "Le qualificazioni del singolare del Warsaw Open 2010 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nNote.\nTabellone qualificazioni"}
{"id": "2965274", "revid": "115763689", "url": "https://it.wikipedia.org/wiki?curid=2965274", "title": "Rock Racing", "text": "La Rock Racing era una squadra maschile di ciclismo su strada statunitense, attiva dal 2007 al 2009 con licenza da UCI Continental Team e nel 2010 come formazione dilettantistica.\nStoria.\nNella prima stagione di attivit\u00e0, nel 2007, l'effettivo della Rock Racing comprendeva tredici corridori, dodici dei quali erano statunitensi a cui si aggiungeva l'argentino Lucas Sebasti\u00e1n Haedo, unico corridore straniero. Cinque dei dodici corridori erano al debutto come professionisti, mentre il corridore pi\u00f9 esperto era David Clinger, gi\u00e0 membro Festina e US Postal Service. I migliori risultati della squadra nel circuito UCI America Tour furono quelli di Kayle Leogrande, sesto alla Reading Classic e secondo di tappa nella Redlands Classic. Rahsaan Bahati vinse due corse, il CSC Invitational e il Manhattan Beach Grand Prix.\nMichael Ball aveva l'ambizione di fare della Rock Racing la migliore squadra del continente americano e partecipare per la stagione 2009 alle corse europee. Vennero quindi ingaggiati corridori pi\u00f9 esperti, come Fred Rodriguez, V\u00edctor Hugo Pe\u00f1a e Michael Creed. La strategia di Ball suscit\u00f2 per\u00f2 delle controversie quando, ansioso di aumentare il livello della squadra, ingaggi\u00f2 Tyler Hamilton, di ritorno dalla sospensione per doping del 2004, e Santiago Botero e \u00d3scar Sevilla, coinvolti nell'Operaci\u00f3n Puerto. Fu ingaggiato anche il velocista italiano Mario Cipollini, ritirato dal 2005. Frankie Andreu, ingaggiato nell'agosto del 2007 come direttore sportivo, lasci\u00f2 la squadra prima dell'inizio della stagione 2008, a causa della mancanza di comunicazione da parte della direzione della squadra, il comportamento aggressivo di questa nella ricerca di sponsor e corridori e l'ingaggio di corridori che potevano nuocere alla reputazione della squadra.\nCipollini ottenne qualche piazzamento in alcune tappe del Giro della California, ma venne licenziato qualche giorno prima della Milano-Sanremo a causa di dissidi con Ball. La pi\u00f9 importanti vittorie del 2008 furono il prologo della Vuelta a Colombia e la settima tappa della medesima corsa con V\u00edctor Hugo Pe\u00f1a. La nona tappa vide il successo di \u00d3scar Sevilla, che primeggi\u00f2 anche nel Commerce Bank Reading Classic. Santiago Botero conquist\u00f2 la Redlands Bicycle Classic e la Cascade Cycling Classic. Fred Rodriguez concluse terzo al Philadelphia International Championship.\nLa stagione 2009 vide diversi cambiamenti nella rosa, con l'arrivo di molti corridori da Garmin-Chipotle, Team Columbia-High Road, e BMC Racing Team. Tra i nuovi corridori Francisco Mancebo, Jos\u00e9 Enrique Guti\u00e9rrez, Glen Chadwick, Chris Baldwin, David Vitoria, Caleb Manion, e Ivan Dominguez. A met\u00e0 stagione Baden Cooke lasci\u00f2 la Rock Racing per accasarsi alla Vacansoleil, complicando la situazione della squadra. Michael Creed, Caesar Grajales e Chris Baldwin furono anch'essi svincolati a maggio. Mancebo vinse una tappa al Giro della California e un'altra tappa alla Vuelta a Asturias.\nNel 2010 la squadra \u00e8 tornata a livello dilettantistico, a causa di problemi finanziari, sciogliendosi a fine anno."}
{"id": "2965275", "revid": "149466", "url": "https://it.wikipedia.org/wiki?curid=2965275", "title": "Santa Augusta", "text": ""}
{"id": "2965277", "revid": "300067", "url": "https://it.wikipedia.org/wiki?curid=2965277", "title": "Serhij Kovalenko (cestista)", "text": "Nella Nazionale di pallacanestro dell'Unione Sovietica vinse la medaglia di bronzo alle Olimpiadi di Citt\u00e0 del Messico nel 1968 e la medaglia d'oro alle Olimpiadi di Monaco di Baviera del 1972, dopo una famosa finale contro gli Stati Uniti d'America. Vinse inoltre l'oro ai campionati europei del 1969."}
{"id": "2965278", "revid": "287204", "url": "https://it.wikipedia.org/wiki?curid=2965278", "title": "Ludolf Udo von Alvensleben", "text": "Biografia.\nDiscendeva da un'antica famiglia della Prussia vantante numerosi nomi illustri nel suo albero genealogico: tra essi figuravano il conte Joachim I von Alvensleben, consigliere dell'elettore sassone Federico il Saggio e protettore di Lutero, e Busso X von Alvensleben, ammiratore e protettore di Niccol\u00f2 Copernico.\nSuo padre era Udo Gebhard Ferdinand von Alvensleben, noto archivista e storico, mentre sua madre era figlia del politico August Henning von Kr\u00f6cher; suo fratello era Albrecht von Alvensleben-Sch\u00f6nborn.\nLudolf Udo studi\u00f2 all'Accademia Militare di Havel, uscendone tenente di cavalleria in un reggimento di lancieri della Slesia e combatt\u00e9 durante Guerra franco-prussiana a Gravelotte e a Sedan; non rimase con le truppe di stanza in Francia e fu invece trasferito nello Schleswig, dove a volte avevano luogo piccole scaramucce, seguite da non troppo pesanti repressioni, tra i prussiani e i nazionalisti danesi.\nDurante la Guerra franco-prussiana era stato promosso capitano e allora insignito dell'Ordine della Corona, del quale venne insignito da Guglielmo I di Prussia durante un'udienza a corte a Berlino; allora il giovane aristocratico aveva avuto modo di fare una prima apparizione nella raffinata corte berlinese, dalla quale invece il fratello Albrecht fuggiva, ritirandosi spesso nei suoi possedimenti in campagna.\nAssunto come segretario del politico principe Engelberto Augusto d'Arenberg, nemico politico di Bismarck, ebbe modo di assumere un certo valore politico tra i moderati, e ben presto venne eletto deputato alla Camera dei Signori di Prussia e poi al Senato di Prussia, del quale divenne vicepresidente nel 1894, quando ormai la buona stella di Bismarck stava declinando, ma proprio in questo periodo in cui Guglielmo II di Prussia stava assorbendo parte integrante del potere politico estremista di destra in Germania, il moderato von Alvensleben, che vedeva di mal'occhio una politica reazionaria come una politica riformista, ripieg\u00f2 sulla politica di Bismarck, ma con la caduta in disgrazia di questo, anche von Alvensleben perse ogni potere politico e si ritir\u00f2 in campagna. \nVon Alvensleben era stato cavaliere dell'Ordine Teutonico ed era stato nominato ball\u00ec di Braunschweig, ma contrariamente al fratello Albrecht, che era stato un'importante autorit\u00e0 dell'ordine, nonch\u00e9 storico e curatore culturale e teologico di questo, Ludolf Udo non aveva preso parte a nessuna delle attivit\u00e0 teologiche e culturali del fratello e dell'ordine in s\u00e9, preferendo l'attivit\u00e0 politica alla ricerca storica."}
{"id": "2965282", "revid": "838137", "url": "https://it.wikipedia.org/wiki?curid=2965282", "title": "Gonfalone della Giustizia", "text": "Il Gonfalone della Giustizia \u00e8 un dipinto a tempera e olio su tela (278x138 cm) di Pietro Perugino, databile al 1501 circa e conservato nella Galleria nazionale dell'Umbria a Perugia. \nDescrizione e stile.\nIl gonfalone, usato durante le processioni pubbliche, venne dipinto nel periodo di massima popolarit\u00e0 dell'artista, dopo i successi del ciclo della Sala delle Udienze del Collegio del Cambio, quando teneva bottega contemporaneamente sia a Firenze che a Perugia.\nL'opera mostra la \"Madonna in gloria tra angeli, cherubini e serafini\" al di sopra dei santi Francesco d'Assisi e Bernardino da Siena, con sullo sfondo una veduta di Perugia e dei suoi concittadini inginocchiati, tra cui si riconoscono una serie di confratelli incappucciati facenti parte della confraternita della Giustizia a cui era originariamente destinato il gonfalone. \nSebbene si tratti di un'opera di grande finezza compositiva e cromatica, lo schema \u00e8 un accostamento di disegni di repertorio. La \"Madonna col Bambino\" ad esempio \u00e8 una riproposizione di quella della \"Pala di Fano\", mentre i due angeli oranti simmetrici si ritrovano in numerose opere di quegli anni, come la \"Resurrezione di San Francesco al Prato\", la \"Madonna in gloria e santi\" di Bologna, la \"Madonna della Consolazione\", ecc.)."}
{"id": "2965285", "revid": "149466", "url": "https://it.wikipedia.org/wiki?curid=2965285", "title": "Santa Blandina", "text": ""}
{"id": "2965290", "revid": "729019", "url": "https://it.wikipedia.org/wiki?curid=2965290", "title": "Bundesautobahn 92", "text": "La Bundesautobahn 92, abbreviata anche in BAB 92, \u00e8 una autostrada tedesca che collega la citt\u00e0 di Monaco di Baviera (autostrada BAB 99) con la citt\u00e0 di Deggendorf e l'autostrada BAB 3.\nScorre per la sua totalit\u00e0 in Baviera e collega inoltre la citt\u00e0 di Monaco con l'aeroporto F. J. Strauss."}
{"id": "2965294", "revid": "1543377", "url": "https://it.wikipedia.org/wiki?curid=2965294", "title": "Invasioni giapponesi della Corea (1592-1598)", "text": "Le invasioni giapponesi della Corea (1592-1598), definite in breve come la Guerra Imjin, furono una serie di attacchi portati dal daimy\u014d giapponese Toyotomi Hideyoshi contro la penisola coreana della dinastia Joseon. In una situazione di stallo militare e problemi nei rifornimenti alle truppe giapponesi, esse vennero alla fine ritirate nel 1598, dopo la morte di Hideyoshi, su ordine del consiglio dei cinque reggenti.\nAntefatti.\nNel 1388, il generale coreano Yi Seong-gye guid\u00f2 un colpo di stato per rovesciare il re U della dinastia Goryeo, stabilendo cos\u00ec la dinastia Joseon. Questa dinastia ricevette il riconoscimento dalla Cina e la integr\u00f2 nel suo sistema fiscale sotto il precetto noto come \"Mandato del cielo\", una filosofia con la quale giustificava la legittimit\u00e0 o l'illegittimit\u00e0 di un governo.\nSia il Joseon coreano che la dinastia Ming della Cina condividevano molti aspetti: entrambi emersi durante il XIV secolo con la caduta del governo mongolo, entrambi stabilirono i principi del confucianesimo come ideale di societ\u00e0 e governo, oltre a combattere contro simili minacce straniere (come i pirati Jurchen o i pirati wak\u014d giapponesi). Internamente, sia la Cina che la Corea soffrivano di controversie tra le varie fazioni politiche. Questo fattore avrebbe una notevole influenza sulle decisioni prese dal governo coreano prima della guerra e su quelle prese dal governo cinese durante questa. La reciproca dipendenza economica di entrambi i paesi, oltre ad avere nemici in comune, ha portato a un rapporto amichevole e prospero tra di loro.\nIntanto, verso la fine del XVI secolo, Toyotomi Hideyoshi, seguendo le orme del suo ex signore, Oda Nobunaga, era riuscito momentaneamente a unificare il Giappone, il che significava un breve periodo di pace. Poich\u00e9 Hideyoshi non aveva un'ascendenza reale n\u00e9 proveniva da nessuno dei clan giapponesi storici, non gli fu mai concesso il titolo di sh\u014dgun; in cambio, ricevette un titolo minore: kanpaku. Per questo cerc\u00f2 di legittimare il suo governo attraverso il potere militare e allo stesso tempo ridurre la dipendenza dall'imperatore del Giappone. Alcune fonti affermano che Hideyoshi avesse pianificato l'invasione della Cina per adempiere alla missione di Nobunaga, nonch\u00e9 per ridurre il rischio di una possibile ribellione interna a causa dell'eccesso di guerrieri e soldati samurai nel Paese. Un'altra delle possibili motivazioni di Hideyoshi era soggiogare gli stati minori vicini (ad esempio Ry\u016bky\u016b, Luzon, Taiwan e Corea).\nNel 1587, durante il regno di re Seonjo, Hideyoshi invi\u00f2 Tachibana Yasuhiro in Corea con l'obiettivo di ristabilire le relazioni diplomatiche interrotte dal 1555 a causa di un grande attacco pirata giapponese, sperando di indurre la corte Yi a unirsi al Giappone in una guerra contro la Cina. Yasuhiro non ebbe tuttavia successo. Intorno al 1589, una seconda ambasciata di Hideyoshi guidata da S\u014d Yoshitoshi (o Yoshitomo) arriv\u00f2 in Corea ottenendo garanzie di ricevere in cambio dei ribelli coreani che si erano rifugiati in Giappone. Nell'aprile 1590, gli ambasciatori coreani Hwang Yun-gil e Kim Saung-il, tra gli altri, partirono per Kyoto, presentando a Hideyoshi una lettera del re Seonjo. Nella lettera di risposta, Hideyoshi comunic\u00f2 formalmente la sua intenzione che la Corea si sottomettesse al Giappone e lo sostenesse nella sua guerra contro la Cina.\nAl ritorno degli ambasciatori, la corte Yi tenne una serie di discussioni sull'invito giapponese. Mentre Hwang Yun-gil forn\u00ec alla Corte i suoi calcoli sull'effettiva forza militare posseduta dal Giappone, Kim Saung-il assicur\u00f2 che la minaccia di Hideyoshi non era reale. Inoltre, molti ritenevano che il Giappone non fosse abbastanza forte per iniziare una guerra. Sebbene il re Seonjo inizialmente sostenesse che i Ming dovessero essere informati delle intenzioni giapponesi, per evitare sospetti che potessero compromettere il Paese come alleato del Giappone, alla fine decisero di attendere il corso degli eventi. In una terza missione diplomatica, gli inviati di re Seonjo rimproverarono a Hideyoshi di aver violato il sistema fiscale cinese. Hideyoshi rispose con una lettera forte e irrispettosa, che per\u00f2 fu ignorata in Corea perch\u00e9 non era stata consegnata di persona, secondo le loro usanze. Di fronte al secondo rifiuto, Hideyoshi nel 1592 decise di armare le sue truppe per combattere contro la Corea. Quest'ultimo paese, da parte sua, riteneva che il tentativo di invasione di Hideyoshi non sarebbe stato pi\u00f9 grave degli attacchi dei pirati che aveva subito in precedenza.\nLa controffensiva di Yi Sun-sin.\nLa flotta da guerra coreana, creata sotto il Goryeo, era stata sempre modernizzata, e dotata di armi da fuoco pesanti e leggere, razzi, moschetti a pi\u00f9 frecce, granate che utilizzavano polvere di alta qualit\u00e0, permettendo di bombardare e affondare le navi nemiche, invece di speronarle o abbordarle. Era anche dotata di una nuovo tipo di nave da guerra pesante, la panokseon; tuttavia era in inferiorit\u00e0 numerica rispetto a quella giapponese, tra le cui navi da combattimento figurava il tipo \"atake\", dotato di molti moschetti di origine portoghese (\"teppo\"), ma che erano pericolosi solo nel combattimento ravvicinato. I giapponesi avevano anche alcune unit\u00e0 molto grandi come il Nihonmaru.\nConsapevole di questa inferiorit\u00e0, l'ammiraglio Yi Sun-sin, nei mesi precedenti l'invasione giapponese, aveva fatto tutto il possibile per rafforzare la flotta, riabilitare le fortificazioni del lungomare, in particolare quelle degli arsenali, migliorare le prestazioni, e sviluppare la corazzata \"Kobukson\" (nave testuggine).\nL'ammiraglio inizi\u00f2 attaccando piccole flottiglie giapponesi e affond\u00f2 pi\u00f9 di settanta navi nel solo mese di giugno. Schiacci\u00f2 parte della flotta giapponese in un'imboscata da parte delle sue navi testuggine nelle isole Sach'on. Nella battaglia di Dangpo, affond\u00f2 l\"'atake\" dell'ammiraglio Kurushima Michiyuki, che fu salvato e decapitato. Durante la battaglia di Hansan, Yi Sun-sin affond\u00f2 130 navi giapponesi nella baia di Pusan.\nA luglio del 1592, l'imperatore cinese port\u00f2 il suo aiuto al re coreano con una piccola truppa di cinquemila uomini. Sebbene insufficiente per respingere l'invasione, il suo generale approfitt\u00f2 del successo di Yi Sun-sin, che tagli\u00f2 le forniture giapponesi, per negoziare la spartizione della Corea, tra un nord sotto la sovranit\u00e0 cinese e un sud in mano giapponese, ma l'offerta fu rifiutata.\nPer paura che si ripetessero le invasioni w\u014dk\u00f2u degli anni Cinquanta, la Cina chiuse i porti e mantenne tutti i possibili approdi. Nel gennaio 1593 invi\u00f2 una forza maggiore, guidata da Li Rusong e Song Yingchang, che, con i loro centomila uomini, attaccarono Pyongyang a febbraio insieme alle truppe coreane e respinsero i giapponesi fino a Seul. I negoziati ripresero e il Giappone conserv\u00f2 solo poche fortificazioni nel sud della penisola, intorno a Pusan.\nLa tregua.\nLa tregua dur\u00f2 quasi tre anni, consentendo ai soldati giapponesi di stabilirsi in Corea e sposarvi donne coreane. La Cina mantenne quasi 16.000 uomini in Corea. Gli scambi di ambasciate tra Cina e Giappone consentirono a Hideyoshi di essere riconosciuto come re del Giappone e di integrare il sistema del sinocentrismo. Nell'autunno del 1596, a Pusan rimase solo una debole guarnigione giapponese.\nHideyoshi credeva di aver vinto la guerra e si ritrov\u00f2 in condizioni di pace con lo status di vassallo tributario della Cina. Chiese quindi un risarcimento: matrimonio con una figlia dell'imperatore Wanli, quattro province della Corea e un principe coreano tenuto in ostaggio. Il delegato giapponese Konishi Yukinaga e il delegato cinese Shen Weijing sapevano che le richieste di Hideyoshi non sarebbero state accettate, quindi manipolarono il trattato di pace per porre fine alla guerra il prima possibile, introducendovi una fantomatica resa da parte del Giappone, dicendo che Hideyoshi voleva solo lo status di vassallo tributario della Cina come re del Giappone.\nQuando l'ambasciatore cinese visit\u00f2 Hideyoshi per conferirgli il titolo di re del Giappone, questi si rese conto che il trattato di pace era stato manipolato contro la sua volont\u00e0 e tutte le negoziazioni furono annullate. Per Hideyoshi non era possibile fermare la guerra dopo aver perso molti soldati e risorse in Corea, e lanci\u00f2 quindi una nuova offensiva con il pretesto che un principe coreano non fosse arrivato in Giappone come ostaggio.\nIntanto, durante le trattative tra Cina e Giappone, Yi Sun-sin cadde in disgrazia e viene retrocesso al rango di soldato semplice.\nSeconda invasione giapponese.\nNel giugno 1597 i giapponesi sbarcarono di nuovo in Corea, con una flotta di duecento navi e pi\u00f9 di centoquarantamila uomini. La Cina nomin\u00f2 Yan Hao come generale in capo, che riun\u00ec 38.000 uomini di diverse province dell'impero, supportati da una flotta di 21.000 uomini.\nSebbene i giapponesi incontrarono immediatamente una forte resistenza, arrivarono a Seoul nell'agosto del 1597, conquistarono Han-san e distrussero quasi completamente la flotta coreana; tuttavia, una manovra di terra sino-coreana ribalt\u00f2 l'esercito giapponese durante l'inverno, costringendo i giapponesi a ritirarsi. Yi Sun-sin, imprigionato e licenziato dal suo incarico dopo aver rifiutato di attaccare la flotta giapponese a Chilchonryang, venne richiamato e vinse la battaglia di Myeongnyang il 16 settembre 1597 contro una flotta giapponese composta da trecentotrentatr\u00e9 navi.\nNonostante i pesanti combattimenti, i giapponesi mantennero la loro posizione nel sud della penisola. L'invasione non fu abbandonata fino alla morte di Hideyoshi il 18 settembre 1598. Il 19 novembre, Yi Sun-sin vinse una battaglia decisiva a Noryang, venendo ucciso, contro la flotta giapponese che stava evacuando le truppe di terra. L'ammiraglio Shimazu Yoshihiro riport\u00f2 indietro solo cinquanta navi delle duecentocinquanta che aveva condotto in battaglia.\nConseguenze.\nQuesto evento fu il primo in Asia in cui furono coinvolti eserciti con numerose truppe dotate di armi moderne. Il grande fardello economico che la guerra impose alla Cina colp\u00ec gravemente la sua capacit\u00e0 militare, contribuendo alla caduta della dinastia Ming e all'ascesa della dinastia Qing, che ripristin\u00f2 il sistema fiscale. Successivamente, questa stessa dinastia riusc\u00ec a ristabilire le relazioni commerciali tra il Giappone e la Corea. Dopo la morte di Hideyoshi, suo figlio Hideyori divenne il leader del clan Toyotomi. Il conflitto con la Corea indebol\u00ec notevolmente il potere e il prestigio del clan nel giro di pochi mesi, facendo s\u00ec che il Giappone si dividesse nuovamente in due campi. Tokugawa Ieyasu, dopo aver vinto la battaglia di Sekigahara, prese il potere e nel 1603 fu nominato shogun.\nLa Corea sub\u00ec i maggiori danni tra i tre paesi coinvolti. La terra coltivabile diminu\u00ec del 66% rispetto a quanto aveva prima del conflitto, deteriorando gravemente la sua economia. Il Paese sub\u00ec anche la perdita di importanti archivi storici, manufatti scientifici e culturali (come la clessidra ad acqua Ja-gyuk-roo). L'emigrazione di artigiani, inoltre, segn\u00f2 il declino del progresso della scienza. Durante questo periodo, i palazzi principali Gyeongbokgung, Changdeokgung e Changgyeonggung furono bruciati, quindi fu temporaneamente utilizzato il palazzo Deoksugung. \nIl totale delle perdite civili e militari \u00e8 stato stimato nel 19\u00b0 secolo dallo storico Geo H. Jones in un milione di vite umane. Inoltre, si stima che durante la guerra furono portati in Giappone tra i 50 000 e i 60 000 cittadini coreani, e solo circa 7.500 tornarono nel loro paese attraverso negoziati diplomatici. Un gran numero di prigionieri furono venduti a commercianti europei, principalmente portoghesi, che li rivendevano nell'Asia meridionale.\nCrudelt\u00e0 e crimini contro la popolazione civile.\nSecondo i resoconti di storici contemporanei, durante la guerra, le truppe giapponesi commisero gravi crimini contro la popolazione civile e uccisero anche animali da fattoria. I giapponesi avevano l'antica tradizione di tagliare le teste dei rivali caduti, ma per ragioni logistiche questa pratica fu modificata nel tagliare solo il naso. Questi venivano ricoperti di sale e spediti in botti di legno, che sono state sepolte in un tumulo vicino al Grande Buddha di Hideyoshi e sono note come o \"Tumulo delle orecchie\".\nAnche l'esercito cinese commise una serie di atrocit\u00e0 paragonabili a quelle dei giapponesi, attaccando l'esercito coreano e la popolazione civile. Alla fine della guerra, la competizione tra i due eserciti in difesa sfoci\u00f2 in un massacro di civili a Namhae, su ordine del generale Chen Lin, che accusava gli abitanti del villaggio di collaborare con l'esercito nemico. Lo scopo di ci\u00f2 era aumentare la quota di nemici uccisi. Inoltre, vari banditi e rapinatori coreani approfittarono della situazione durante la guerra per saccheggiare e derubare i loro concittadini."}
{"id": "2965297", "revid": "599013", "url": "https://it.wikipedia.org/wiki?curid=2965297", "title": "Castello di Valdengo", "text": "Il castello di Valdengo \u00e8 un complesso di edifici di origine medievale del Biellese situato in comune di Valdengo.\nOltre al castello vero e proprio sono presenti altre costruzioni che erano in passato difese da un'unica cinta muraria e che costituivano un ricetto.\nIl prefisso \"vald\" del toponimo \u00e8 di origine germanica ed \u00e8 probabilmente collegato al significato di \"foresta\" suggerendo che il paese, gi\u00e0 presente in epoca romana, sia stato rifondato in seguito da popolazioni di ceppo tedesco.\nStoria.\nIl castello, la cui origine viene collocata tra l'XI e il XII secolo, a partire dal Quattrocento fu il centro della signoria di un potente ramo biellese della famiglia Avogadro. \nI successivi rifacimenti lo fecero passare da una funzione prevalentemente militare a quella di residenza consortile ad uso dei vari componenti della nobile famiglia.\nGli Avogadro cedettero in seguito parti del complesso ad altre casate nobiliari della zona tra le quali i Ferrero-Fieschi e i Dal Pozzo. Nel 1792 Valdengo divenne una contea la cui potest\u00e0 fu attribuita a Luigi Avogadro di Valdengo.\nCaratteristiche costruttive.\nIl castello si trova a quota 367 su una elevazione della dorsale collinare che separa il bacino del torrente Quargnasca da quello del Chiebbia.\nDella struttura originaria restano la torre di vedetta (bertesca), la porta di ingresso e una parte delle mura di cinta, per quanto oggi inglobate nelle costruzioni residenziali.\nLa torre-porta d\u00e0 accesso sia pedonale sia carraio all'antico ricetto, attraversato da un'unica via. Costruita in mattoni essa era difesa da un ponte levatoio ed era caratterizzata da un piano a sbalzo dotato di caditoie e da un coronamento merlato.\nIl complesso comprende anche una cappella dedicata ai santi Eusebio, Antonio e Caterina. All'interno della chiesetta sono presenti affreschi dell'inizio del XIV secolo attribuibili al Maestro di Oropa e un altare cinquecentesco con una tavola di scuola vercellese.\nFruizione.\nIl complesso di edifici \u00e8 oggi destinato ad abitazioni private."}
{"id": "2965303", "revid": "287204", "url": "https://it.wikipedia.org/wiki?curid=2965303", "title": "Kyme", "text": ""}
{"id": "2965306", "revid": "767487", "url": "https://it.wikipedia.org/wiki?curid=2965306", "title": "Mo Ke", "text": ""}
{"id": "2965310", "revid": "1305772", "url": "https://it.wikipedia.org/wiki?curid=2965310", "title": "Luigi Natoli (arcivescovo)", "text": "Biografia.\nFiglio di Girolamo Natoli e della nobil Donna Nicoletta Piccolo, fu ordinato sacerdote agli inizi del 1822, e poi fu parroco, docente, rettore e prefetto degli studi nel seminario diocesano, vicario generale e vicario capitolare.\nGli studi umanistici, teologici e giuridici, orientarono la sua attivit\u00e0 al vicino seminario, dove ben presto si fece valere non solo come docente, ma anche come responsabile degli studi.\nRicopr\u00ec la carica di vicario generale, e resse la diocesi di Patti per alcuni mesi, tra il 1843 e il 1844, come vicario capitolare, ma la sua attivit\u00e0 prevalente, anche sotto il vescovo Orsino (1844-1860), fu sempre quella di docente e responsabile degli studi in seminario nel rispetto del mandato di \"educatore della prole\"; \nProgettava e sperava appunto di dedicarsi alla direzione degli studi, all'insegnamento, all'oratoria e alla cura delle anime nell'amata Patti quando, su proposta di Ferdinando II delle Due Sicilie, fu eletto da papa Pio IX vescovo di Caltagirone il 15 febbraio 1858, e consacrato a Roma, dal cardinale Girolamo d'Andrea nella chiesa di San Gregorio al Celio, il 22 marzo del 1858; prese possesso della diocesi nell'aprile successivo, facendosi precedere da un'epistola in latino, inviata alla sua chiesa da Roma il giorno stesso della consacrazione.\nNel 1867 fu chiamato a guidare l'arcidiocesi di Messina, retta prima da mons. Giuseppe Maria Papardo del Pacco come amministratore \"sede plena\", e vacante da sei anni per la morte (13 giugno 1861) del cardinale Francesco di Paola Villadecani; questi motivi interni di crisi non erano certo positivamente favoriti dalla situazione esterna e dalle turbolenze seguite all'unit\u00e0 d'Italia, che avevano coinvolto e lacerato l'alto e il basso clero; \u00e8 anche probabile che a questa posizione abbia contribuito la posizione del Natoli, comune ad alcuni altri vescovi siciliani, meno soggetti al monarca borbone e dichiaratamente fedeli al Papa.\nNel 1870, al Concilio Vaticano I, in diversi suoi interventi, sostenne fortemente la definizione del Dogma dell'infallibilit\u00e0 del papa.\nMor\u00ec nel 1875. Riposa nel duomo di Messina.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2965315", "revid": "276327", "url": "https://it.wikipedia.org/wiki?curid=2965315", "title": "Dikaiarcheia", "text": ""}
{"id": "2965317", "revid": "767487", "url": "https://it.wikipedia.org/wiki?curid=2965317", "title": "Richard Boleslawski", "text": "Biografia.\nNacque a D\u0119bowa G\u00f3ra, in Polonia (all'epoca sotto il controllo della Russia zarista), il 4 febbraio del 1889. Cresciuto ad Odessa, nell'odierna Ucraina, lasci\u00f2 la citt\u00e0 per studiare recitazione alla Scuola d'Arte di Mosca; in questo primo periodo recit\u00f2 anche in alcune piccole opere cinematografiche locali.\nAll'inizio della rivoluzione russa e, in seguito, della prima guerra mondiale, Boleslawski lasci\u00f2 per sempre la Russia per emigrare all'estero, recandosi prima in Polonia, dove diresse qualche film di propaganda anticomunista , poi in Germania, dove recit\u00f2 in un film di Carl Theodor Dreyer, \"Elsker Hverandre\" (1921), ed infine negli Stati Uniti. Negli anni venti, si stabil\u00ed a New York dove, insieme all'attrice russa Maria Ouspenskaya, si mise a insegnare le tecniche di recitazione che aveva imparato in Russia. Questo insieme di teorie pi\u00f9 tardi fu conosciuto come \"metodo\" e, per meglio poter insegnare il loro sapere, i due attori fondarono l'American Laboratory (Stage) Theatre, scuola che, dopo la fine della seconda guerra mondiale, verr\u00e0 conosciuta con il nome di Actor's Studio. Fra i suoi allievi si ricordano Lee Strasberg, Stella Adler e Harold Clurman.\nL'avvento del sonoro e la crisi finanziaria in cui versava la scuola lo indussero a lasciare la Grande Mela per recarsi a Los Angeles dove gir\u00f2 diversi film per molte major. Fra le sue opere si ricordano, \"Il velo dipinto\" (1934) con Greta Garbo, \"Il sergente di ferro\" (1935), prima versione hollywoodiana del romanzo \"I miserabili\", e \"Il giardino di Allah\" (1936) con Marlene Dietrich.\nMor\u00ec per un mai del tutto chiarito arresto cardiaco a soli 47 anni mentre terminava il suo ultimo film, \"La fine della signora Cheyney\" (1937)."}
{"id": "2965320", "revid": "767487", "url": "https://it.wikipedia.org/wiki?curid=2965320", "title": "Lindley Miller Garrison", "text": "Biografia.\nFu il quarantaseiesimo segretario alla Guerra degli Stati Uniti, sotto il presidente degli Stati Uniti d'America Thomas Woodrow Wilson (28\u00ba presidente). Nato nello Stato del New Jersey, studi\u00f2 alla Phillips Exeter Academy prima di entrare nell'universit\u00e0 di Harvard.\nSi spos\u00f2 con Margaret Hildeburn."}
{"id": "2965325", "revid": "92723", "url": "https://it.wikipedia.org/wiki?curid=2965325", "title": "Gebhard XXV von Alvensleben", "text": "Biografia.\nApparteneva a un'antica e nobile famiglia prussiana e suo nonno era il conte Joachim I von Alvensleben, amico di Federico il Saggio di Sassonia e fondatore delle basi politiche del luteranesimo in Germania; suo padre era infatti il conte Gebhard XXIII von Alvensleben e suo zio Gebhard Johann I von Alvensleben.\nIl giovane conte fu educato da Christian Gueintz nel seminario protestante di Magdeburgo e fu presentato a corte nel 1627, divenendo gentiluomo del guardaroba della moglie del principe Ludovico I di Anhalt-Kothen, Sofia di Lippe.\nVon Alvensleben fu apprezzato dalla principessa per il suo spirito vivace, la sua intelligenza e la sua arguzia, che lo resero celebre nella corte del piccolo principato di Kothen, tanto da farlo entrare nelle grazie del principe, che gli affid\u00f2 alcune missioni diplomatiche in Francia e nei Paesi Bassi, dove il conte ebbe modo di frequentare alcuni corsi di grammatica all'Universit\u00e0 di Leida.\nTornato in patria, fece pubblicare in onore del duca Augusto di Sassonia-Weisenfels un libretto di poesie, madrigali e sonetti, ma anche discorsi filosofici in immaginarie discussioni tra i celebri dotti dell'epoca e qualche accenno alla teologia, intitolato \"Tamarindus indica L.\"; con questo libretto il conte assunse il favore del principe Augusto, che gli regal\u00f2 il castello di Neugattersleben presso Lipsia. Von Alvensleben \u00e8 considerato uno dei massimi esponenti del gruppo dei poeti barocchi tedeschi e ricordato specialmente per la parole nel sonetto numero 479 del Tamarindus in tedesco antico:\n&lt;poem&gt;\n&lt;/poem&gt;\nGrazie alla popolarit\u00e0 che assunse questa raccolta di versi, il conte von Alvensleben fu colmato di ricchi doni da molti potenti tedeschi e fu amico del poeta Georg Philip Harsdorffer. I suoi figli furono Johann Friedrich II von Alvensleben, ministro della corte degli Hannover in Germania, e Karl August I von Alvensleben, celebre storiografo e amico di Leibnitz."}
{"id": "2965327", "revid": "767487", "url": "https://it.wikipedia.org/wiki?curid=2965327", "title": "Zhu Fangyu", "text": ""}
{"id": "2965330", "revid": "1543377", "url": "https://it.wikipedia.org/wiki?curid=2965330", "title": "Prostaglandina F2\u03b1", "text": "La prostaglandina F2\u03b1 (PGF2\u03b1 nella nomenclatura prostanoide) \u00e8 una prostaglandina, utilizzata in campo farmaceutico, chiamata dinoprost.\nMolecola di ricerca Upjohn poi acquisita da Pfizer.\nIn campo medico viene utilizzata per indurre il travaglio o causare l'aborto.\nNei mammiferi domestici \u00e8 prodotta dall'utero quando \u00e8 stimolato dall'ossitocina nel caso che non si sia effettuato l'impianto nella fase follicolare.\nL'attivit\u00e0 della Prostaglandina F2\u03b1 \u00e8 mediata attraverso il legame con il recettore della prostaglandina F2\u03b1."}
{"id": "2965332", "revid": "599013", "url": "https://it.wikipedia.org/wiki?curid=2965332", "title": "Liu Wei", "text": ""}
{"id": "2965339", "revid": "6923", "url": "https://it.wikipedia.org/wiki?curid=2965339", "title": "Genoa Cricket and Football Club Waterpolo", "text": "Il Genoa Cricket and Football Club Waterpolo \u00e8 stata la sezione pallanuotistica della polisportiva Genoa Cricket and Football Club. Essa venne inaugurata nel dicembre 1911 sotto la dirigenza di Edoardo Pasteur, uno dei primi presidenti del Genoa.\nStoria.\nLa sezione pallanuotistica della polisportiva venne fondata il 18 dicembre 1911 sotto la presidenza di Edoardo Pasteur, grazie all'iniziativa del fratello Enrico. Il 9 gennaio dell'anno seguente entr\u00f2 nel sodalizio anche l'inglese James Gilbert Sanders, fondatore quattro anni prima della Rari Nantes Genova. Questa sezione, come quella calcistica, assume subito grande prestigio nel territorio italiano, vincendo il primo campionato di pallanuoto nel 1912, battendo per quattro a uno i napoletani della Partenope nell'unica partita del torneo. I rossoblu si ripetono l'anno successivo piazzandosi primi davanti a Lazio e Partenope. Nel 1915 la sezione pallanuotistica vince il terzo titolo consecutivo nell'ultimo campionato italiano prima della sosta bellica. Alla ripresa dei campionati nel 1919 \u00e8 ancora la squadra di Genova a portare a casa il titolo, vincendo il quarto consecutivo. Nel 1920 la squadra si aggiudic\u00f2 il Torneo Preolimpico di Millesimo.\nLa sezione pallanuotistica del termin\u00f2 l'attivit\u00e0 al termine della stagione 1922, non iscrivendosi al torneo successivo."}
{"id": "2965342", "revid": "2036605", "url": "https://it.wikipedia.org/wiki?curid=2965342", "title": "Campagna dell'Agro romano per la liberazione di Roma", "text": "La campagna dell'Agro romano per la liberazione di Roma fu una campagna militare volta alla conquista di Roma, condotta dai volontari di Giuseppe Garibaldi. Fu combattuta nel 1867 nel Lazio.\nLa campagna si concluse il 3 novembre con la battaglia di Mentana che termin\u00f2 con la sconfitta di Garibaldi da parte dell'Esercito pontificio coadiuvato da un battaglione francese.\nCronologia.\nNel 1867, approfittando della popolarit\u00e0 derivatagli dalla vittoria di Bezzecca, Garibaldi stava ritentando l'impresa di invadere Roma, raccogliendo un corpo di volontari ai confini con il Lazio. Il presidente del consiglio del Regno d'Italia Urbano Rattazzi ag\u00ec in tempo facendo arrestare Garibaldii a Sinalunga (SI) e mandandolo all'isola di Caprera, dove fu posto sotto sorveglianza della Regia Marina. Intanto il 28 settembre un gruppo di volontari garibaldini pass\u00f2 il confine dello Stato Pontificio.\nLa situazione sfugg\u00ec nuovamente di mano alle autorit\u00e0 italiane, quando il 19 ottobre il generale fugg\u00ec da Caprera, rischiando la vita perch\u00e9 circondato dalla Marina militare, raggiunse rocambolescamente la Sardegna con un'imbarcazione di fortuna, un beccaccino.\nI volontari che parteciparono alla campagna militare, che inizialmente erano circa 8.000, furono radunati tra Terni ed Orvieto. Il figlio Menotti comand\u00f2 l'area confinante con Roma, il generale Giovanni Acerbi la zona di Viterbo e il barone Giovanni Nicotera la zona di Frosinone. Vi furono numerosi scontri tra garibaldini e pontifici a Viterbo, Ronciglione, Bagnoregio, Nerola, Monte San Giovanni Campano, Montelibretti, Farnese e Subiaco.\nGaribaldi da Caprera sbarc\u00f2 in Toscana e raggiunse i suoi volontari nell'agro romano. Da qui impart\u00ec gli ordini ed organizz\u00f2 l'insurrezione di Roma. Il 22 ottobre due rivoluzionari, Giuseppe Monti e Gaetano Tognetti, fecero esplodere una mina nella caserma Serristori, causando 27 vittime. L'attentato doveva essere il segnale che faceva scattare la rivolta, ma la citt\u00e0 non insorse.\nIl 23 ottobre si ebbe il primo scontro tra garibaldini e soldati pontifici: un drappello di settantasei volontari guidati da Enrico e Giovanni Cairoli, giunti a prendere contatto con i rivoluzionari romani, non trovarono nessuno ad attenderli e vennero sopraffatti dai Carabinieri svizzeri dell'esercito pontificio. Il fatto divenne noto come scontro di villa Glori.\nNegli stessi giorni la legione garibaldina si era avviata sulla strada per Roma. Il 24 ottobre i garibaldini ingaggiarono un duro scontro con i soldati pontifici nella piazzaforte di Monterotondo, che fu conquistata al termine di un assalto eseguito il 25 ottobre.\nDopo aver atteso invano l'insurrezione di Roma, mentre le diserzioni si moltiplicavano Garibaldi decise di raggiungere Tivoli per sciogliere la legione. Il 3 novembre a Mentana avvenne lo scontro, prima con i pontifici e subito dopo con i francesi. Terminati i combattimenti, 1300 garibaldini furono presi prigionieri, circa 150 furono i morti e numerosi i feriti, trasferiti all'ospedale Santo Spirito di Roma.\nLe sottoscrizioni per i reduci.\nNel 1877 la \"Societ\u00e0 reduci patrie battaglie\" con una sottoscrizione nazionale realizz\u00f2 l'ara-ossario, opera dell'architetto Fallani in peperino di Viterbo, dove riposano i 300 caduti dell'intera campagna del 1867. A questo si aggiunse nel 1905 l'attiguo museo (che conserva i cimeli garibaldini dal Brasile alla campagna di Grecia di Ricciotti Garibaldi), su progetto dell'architetto De Angelis.\nNel 1898 l'Italia riconobbe ufficialmente la campagna, concedendo a partire dal 1900 riconoscimenti, pensioni e medaglie a quanti vi avevano partecipato. Tra i riconoscimenti, tutti i partecipanti ebbero la medaglia dei \"liberatori di Roma\", analogamente ai bersaglieri che erano entrati nella capitale il 20 settembre 1870."}
{"id": "2965343", "revid": "2163579", "url": "https://it.wikipedia.org/wiki?curid=2965343", "title": "Coat of Arms", "text": "Coat of Arms \u00e8 il sesto album in studio del gruppo musicale heavy metal svedese Sabaton, pubblicato il 21 maggio 2010 per Nuclear Blast.\nL'album \u00e8 stato pubblicato in formato CD, vinile da 7\" e in edizione limitata con digibook."}
{"id": "2965344", "revid": "110157", "url": "https://it.wikipedia.org/wiki?curid=2965344", "title": "O'Connor Park", "text": "O'Connor Park \u00e8 uno stadio irlandese, situato a Tullamore, importante centro della contea di Offaly. \u00c8 di propriet\u00e0 della Gaelic Athletic Association, vanta una capienza pari a circa 20000 spettatori ed \u00e8 uno dei pi\u00f9 importanti impianti di cui usufruiscono le franchige di calcio gaelico ed hurling della stessa contea.\nIl terreno di gioco \u00e8 circondato da una vera tribuna coperta su un lato e da tre gradinate sui restanti. La tribuna principale fu costruita per la prima volta nel 1991 per essere poi completamente rifatta nel 2006. Comprende una sala stampa, servizi all'avanguardia per persone affette da handicap e costrette a spostarsi su sedie a rotelle ed \u00e8 divisa, inoltre, in 10 scomparti, per un totale di 7000 seggiolini di colore o verde o bianco od oro ( i colori della squadra) sul settore bianco campeggia la scritta \"U\u00edbh Fhail\u00ed\" ( l'equivalente gaelico di \"Offaly\"). Sono stati inoltre svolti ottimi lavori di ristrutturazione riguardo alle gradinate e sono in corso lavori per aggiungere riflettori, migliorare gli spogliatoi e i servizi igienici e creare un punto di ripresa televisiva sulla tribuna a gradoni."}
{"id": "2965346", "revid": "765341", "url": "https://it.wikipedia.org/wiki?curid=2965346", "title": "Marica Larocchi", "text": "Di madre slovena si \u00e8 laureata nel 1968 presso l'Universit\u00e0 Statale di Milano con Luigi de Nardis e Sergio Antonelli con una tesi sulla cronologia dell'opera \"Illuminations\" di Arthur Rimbaud. Negli anni 90 ha fatto parte della redazione di Anterem.\nHa insegnato nelle scuole secondarie in provincia di Milano.\nNel 1981 ha vinto il premio Cittadella con la raccolta di poesie \"Lingua dolente\" (Mi 1980); nel 1996 e nel 1998 \u00e8 stata segnalata al premio Italo Calvino per l'inedito con i romanzi brevi \"Carab\u00e0\" e \"La mangiatrice di voci\" editi da Manni (nel 2000 e nel 2002)."}
{"id": "2965352", "revid": "2028514", "url": "https://it.wikipedia.org/wiki?curid=2965352", "title": "World Minigolf Sport Federation", "text": "La World Minigolf Sport Federation (WMF) \u00e8 la federazione sportiva internazionale, membro di SportAccord, che governa lo sport del minigolf."}
{"id": "2965354", "revid": "110157", "url": "https://it.wikipedia.org/wiki?curid=2965354", "title": "Drogheda Park", "text": "Drogheda Park (in gaelico \"P\u00e1irc Dhroichead \u00c1tha\") \u00e8 uno stadio irlandese della Gaelic Athletic Association situato a Drogheda, nella contea di Louth. \u00c8 stato adibito dalla Louth GAA ad ospitare i match casalinghi della sola franchigia di calcio gaelico della stessa contea e vanta una capienza di circa 7000 posti a sedere."}
{"id": "2965359", "revid": "481666", "url": "https://it.wikipedia.org/wiki?curid=2965359", "title": "Lambert Hillyer", "text": "Biografia.\nNato nello Stato dell'Indiana, figlio dell'attrice Lydia Knott, specializzata in ruoli western, Hillyer frequent\u00f2 da sempre il mondo del vaudeville. Ma, per un certo periodo, prefer\u00ec il giornalismo, approdando al cinema all'et\u00e0 di ventinove anni. Dal 1917 in poi, si associ\u00f2 all'attore William S. Hart con cui mise in scena una nutrita serie di film sui cowboy. Il suo genere preferito fu il western, ma talvolta se ne discost\u00f2 per ottenere ammirevoli risultati quale \u00e8 il film \"Il raggio invisibile\" con Bela Lugosi.\nNegli anni cinquanta diresse alcuni episodi di serie televisive prima di ritirarsi dalle scene una decina di anni prima di morire."}
{"id": "2965361", "revid": "401052", "url": "https://it.wikipedia.org/wiki?curid=2965361", "title": "Amt Britz-Chorin-Oderberg", "text": "LAmt\" Britz-Chorin-Oderberg\"' \u00e8 una comunit\u00e0 amministrativa del Brandeburgo, in Germania.\nComprende 1 citt\u00e0 e 7 comuni.\nSuddivisione.\nIl capoluogo \u00e8 Britz, il centro maggiore Chorin."}
{"id": "2965362", "revid": "149727", "url": "https://it.wikipedia.org/wiki?curid=2965362", "title": "Britz-Chorin-Oderberg", "text": ""}
{"id": "2965363", "revid": "287204", "url": "https://it.wikipedia.org/wiki?curid=2965363", "title": "Galveston (Indiana)", "text": "Galveston \u00e8 un comune (\"town\") degli Stati Uniti d'America della contea di Cass nello Stato dell'Indiana. La popolazione era di 1,311 persone al censimento del 2010.\nStoria.\nGalveston \u00e8 stata progettata nel 1854. Probabilmente prende il nome dalla citt\u00e0 di Galveston nel Texas, anche se una credenza locale dice che \"una ragazza col giubbino\" \u00e8 la causa della scelta del nome. Galveston \u00e8 stata incorporata come citt\u00e0 nel 1870.\nGeografia fisica.\nSecondo lo United States Census Bureau, ha un'area totale di 0,52 miglia quadrate (1,35\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 1,311 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 96,9% di bianchi, lo 0,5% di afroamericani, lo 0,3% di nativi americani, lo 0,5% di asiatici, lo 0,4% di altre razze, e l'1,4% di due o pi\u00f9 etnie. Ispanici o latinos di qualunque razza erano l'1,6% della popolazione."}
{"id": "2965364", "revid": "287204", "url": "https://it.wikipedia.org/wiki?curid=2965364", "title": "Pala Tezi", "text": "La Pala Tezi \u00e8 un dipinto a olio su tavola (182x158 cm) di Pietro Perugino, databile al 1500 circa e conservata nella Galleria Nazionale dell'Umbria a Perugia. L'opera era anticamente dotata di una predella composta di un'unica tavoletta con l'\"Ultima Cena\" (18x121 cm) oggi nella Gem\u00e4ldegalerie di Berlino. \nStoria.\nL'opera venne dipinta per la Cappella della famiglia Tezi nella chiesa di Sant'Agostino a Perugia. Dopo le soppressioni napoleoniche fin\u00ec in galleria. \nDescrizione e stile.\nLa pala mostra la Madonna in cielo col bambino sulle ginocchia, affiancata sulle nubi dai santi Nicola da Tolentino e Bernardino da Siena, mentre nel registro inferiore, sullo sfondo di un dolce paesaggio boscoso, si vedono i santi Girolamo col leone e Sebastiano trafitto da frecce. Al centro in basso si trova l'apertura per un piccolo tabernacolo, che doveva contenere il Santissimo Sacramento. Nonostante la grande finezza pittorica, l'opera presenta vari elementi di repertorio, come la Madonna col Bambino proveniente da un cartone da cui fu tratta anche, in quegli stessi anni, la \"Madonna della Consolazione\". \nIl modo di stendere i colori non \u00e8 tipico del Perugino, con forti chiaroscuri e con le ombre stese tramite toni bruni e terrosi che ricordano piuttosto lo stile di Luca Signorelli. Probabilmente si tratta di un'opera di bottega, in cui il maestro intervenne solo per alcuni brani.\nPredella della \"Pala Tezi\""}
{"id": "2965366", "revid": "38120", "url": "https://it.wikipedia.org/wiki?curid=2965366", "title": "Frittelle di San Giuseppe di Pitigliano", "text": "Le frittelle di San Giuseppe sono dolci tipici di Pitigliano a base di riso e latte.\nVengono degustate in piazza in occasione della tradizionale Torciata di San Giuseppe che si svolge nella citt\u00e0 di Pitigliano, il 19 marzo.."}
{"id": "2965368", "revid": "228587", "url": "https://it.wikipedia.org/wiki?curid=2965368", "title": "Partito Popolare Cristiano", "text": ""}
{"id": "2965369", "revid": "1005847", "url": "https://it.wikipedia.org/wiki?curid=2965369", "title": "Partito Popolare Cristiano (Belgio 1968)", "text": ""}
{"id": "2965370", "revid": "950581", "url": "https://it.wikipedia.org/wiki?curid=2965370", "title": "Prodotti della Microsoft", "text": ""}
{"id": "2965372", "revid": "599013", "url": "https://it.wikipedia.org/wiki?curid=2965372", "title": "Iv\u00e1n Moreno y Fabianesi", "text": "Possiede il passaporto argentino."}
{"id": "2965373", "revid": "287204", "url": "https://it.wikipedia.org/wiki?curid=2965373", "title": "Internationaux de Strasbourg 2010", "text": "L'Internationaux de Strasbourg 2010 \u00e8 stato un torneo femminile di tennis giocato sulla terra battuta. \u00c8 stata la 14\u00aa edizione del torneo che fa parte della categoria International nell'ambito del WTA Tour 2010. Si \u00e8 giocato al Centre Sportif de Hautepierre di Strasburgo in Francia, 17 al 22 maggio 2010.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nGiocatrici lucky loser:\nCampionesse.\nSingolare.\n Marija \u0160arapova ha battuto in finale Kristina Barrois, 7\u20135, 6\u20131\nDoppio.\n Aliz\u00e9 Cornet / Vania King hanno battuto in finale Alla Kudrjavceva / Anastasija Rodionova, 3\u20136, 6\u20134, [10\u20137]"}
{"id": "2965379", "revid": "287204", "url": "https://it.wikipedia.org/wiki?curid=2965379", "title": "Internationaux de Strasbourg 2010 - Singolare", "text": "Il singolare dell'Internationaux de Strasbourg 2010 \u00e8 stato un torneo di tennis facente parte del WTA Tour 2010.\nAravane Reza\u00ef era la detentrice del titolo, ma quest'anno non ha partecipato\nMarija \u0160arapova ha battuto in finale 7\u20135, 6\u20131 Kristina Barrois."}
{"id": "2965381", "revid": "224230", "url": "https://it.wikipedia.org/wiki?curid=2965381", "title": "Elard von Oldenburg-Januschau", "text": "Biografia.\nApparteneva ad una nobile famiglia Junker della Prussia, affrancata alla nobilt\u00e0 nel XII secolo e con un avo aiutante di campo di Federico il Grande distintosi durante le guerre di Slesia. Tutore di Elard fino alla maggiore et\u00e0 fu Ferdinand von Arnim, che fece frequentare al giovane aristocratico i migliori ginnasi tedeschi e la Scuola Militare di Wernigerode, dove studi\u00f2 tattica con i migliori maestri, von Roon, Moltke e lo stesso Bismarck. Usc\u00ec dall'accademia sottotenente degli ulani e partecip\u00f2 alla guerra franco-prussiana distinguendosi a Mars-la-Tour e Gravelotte, venendo promosso capitano sul campo.\nDivenne allora deputato alla Camera dei Signori di Prussia nel partito conservatore, del quale facevano parte anche alcuni suoi ex compagni dell'accademia, Gerhard von Kanitz e Arthur Moeller van den Bruck.\nDivenne cos\u00ec un assiduo frequentatore del Club Aristocratico di Berlino, e per mezzo del di questo presidente, Adolf Tortilowicz von Batocki-Friebe, riusc\u00ec ad ottenere un seggio al Senato di Prussia e venne iniziato da Georg von K\u00f6ller ad una brillante carriera nel Ministero dell'Economia, del quale divenne ben presto vicedirettore.\nDisgustato dall'affare Eulenburg, lasci\u00f2 per qualche tempo la politica dedicandosi invece a seguire alcuni corsi universitari di biologia del professore Jakob Johann von Uexk\u00fcll. Sostenitore della monarchia e oppositore del socialdemocratici, rientr\u00f2 in politica, sempre per i conservatori, il cui nuovo capo di partito era Viktor zu Wied, nel 1914 come strenuo difensore della teoria di una guerra preventiva contro la Francia, ma al termine della Prima guerra mondiale rimase notevolmente deluso dall'esito del trattato di Versailles e sostenne la tesi propugnata da Paul von Hindenburg della pugnalata alle spalle.\nDurante il periodo di intermezzo tra le due guerre, fu presidente della Reichswehr in quanto amico del figlio di Hindenburg, Oskar von Hindenburg, e partecip\u00f2 ai Freikorps attivamente; durante il governo di Hindenburg fu nominato presidente del Ministero dell'Economia e si adoper\u00f2 molto perch\u00e9 l'economia tedesca fosse risanata.\nVide di buon occhio l'avvento al potere di Hitler come gran parte dei conservatori, ma rest\u00f2 presto deluso nelle sue speranze di ritorno monarchico e vide dall'scandalo Blomberg-Fritsch come i nazisti intendevano sfruttare l'esercito e si dissoci\u00f2 dal partito.\nAmico per\u00f2 del segretario di Franz von Papen, Wilhelm von Ketteler, vide bene la politica militaristica nazista, ma nonostante ci\u00f2, un vecchio amico politico, Werner von Rheinbaben lo avvicin\u00f2 al gruppo antinazista nato in senso all'Abwehr, del quale von Oldemburg-Januschau entr\u00f2 a far parte. Nonostante fosse stato tra i primi ad avanzare al vicedirettore Horst Julius Treusch von Buttlar-Brandenfels, segretario di Oster, l'ipotesi di eliminare Hitler, non visse mai tanto da poterla vedere realizzata. Von Oldemburg-Januschau \u00e8 inoltre celebre per essere stato presidente del Club Aristocratico di Berlino prima di cederne la presidenza al barone Wilhelm von Gayl."}
{"id": "2965382", "revid": "287204", "url": "https://it.wikipedia.org/wiki?curid=2965382", "title": "Internationaux de Strasbourg 2010 - Doppio", "text": "Il doppio dell'Internationaux de Strasbourg 2010 \u00e8 stato un torneo di tennis facente parte del WTA Tour 2010.\nNathalie Dechy e Mara Santangelo erano le detentrici del titolo, ma la Dechy si \u00e8 ritirata nel 2009 e la Santangelo non ha partecipato.\nAliz\u00e9 Cornet e Vania King hanno battuto in finale Alla Kudrjavceva e Anastasija Rodionova 3\u20136, 6\u20134, [10\u20137]."}
{"id": "2965386", "revid": "149727", "url": "https://it.wikipedia.org/wiki?curid=2965386", "title": "Parstein", "text": ""}
{"id": "2965387", "revid": "63727", "url": "https://it.wikipedia.org/wiki?curid=2965387", "title": "Renault N7Q/N7U", "text": ""}
{"id": "2965394", "revid": "110157", "url": "https://it.wikipedia.org/wiki?curid=2965394", "title": "Serie B 1984 (calcio femminile)", "text": "L'edizione 1984 \u00e8 stata la quindicesima edizione del campionato F.I.G.C.F. di Serie B femminile italiana di calcio. Corrisponde al campionato 1983-1984 del calcio maschile.\nIl campionato \u00e8 iniziato il 7 febbraio 1984 ed \u00e8 terminato il 15 luglio 1984 con assegnazione del titolo di campione di Serie B 1984 alla F.C.F. Elettrik Elcat Juve Piemonte di Torino.\nStagione.\nNovit\u00e0.\nIl Pordenone e l'Oltrarno Firenze sono state ammesse in Serie A 1984 a completamento organico.\nVariazioni prima dell'inizio del campionato:\ncambio di denominazione e sede:\nammesse al campionato di Serie B 1984:\nFormula.\nVi hanno partecipato 29 squadre divise in tre gironi. La prima classificata di ognuno dei tre gironi viene promossa in Serie A. Le ultime tre classificate di ognuno dei due gironi vengono relegate al campionato di Serie C (interregionale).\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nFinale per il titolo.\nAlla finale per il titolo hanno partecipato le vincitrici dei tre gironi, l'Elettrik Elcat Juve Piemonte per il girone A, il Gorgonzola per il girone B e il Brina Foggia per il girone C. Il titolo \u00e8 stato vinto dall'Elettrik Elcat Juve Piemonte."}
{"id": "2965396", "revid": "287204", "url": "https://it.wikipedia.org/wiki?curid=2965396", "title": "Hieronim Augustyn Lubomirski", "text": "Biografia.\nApparteneva ad una famiglia della \"szlachta\", cio\u00e8 l'alta nobilt\u00e0 polacca, avente il titolo di principe, e suo padre era il Maresciallo della Corona Jerzy Sebastian Lubormirski, mentre sua madre Kostancja era figlia dell'Hetman lituano Miko\u0142aj Spytek Lig\u0229za. Ancora adolescente, acquist\u00f2 per diritto regio la commenda dell'Abbazia benedettina di Tyniec.\nLubormirski ebbe una rapida carriera nella politica e nell'esercito polacco: gi\u00e0 nel 1676 era signore di Jaroslavl', Rzesz\u00f3w e P\u0142ock, cavaliere di Malta e Maresciallo di Corte, anche se mal voluto dal Re che lo considerava troppo potente e quindi una minaccia. Infatti il principe aveva costituito un suo esercito personale appoggiato dagli svedesi, e quando Sobieski non volle dargli il permesso di assumere il ruolo di voivoda di Cracovia, Lubormirski scaten\u00f2 una potente ribellione che sconvolse la Polonia e port\u00f2 momentaneamente gli svedesi nel regno e rap\u00ec il principe Marek Sobieski. A questo punto Giovanni III di Polonia cedette non solo il voivodato di Cracovia, ma anche il titolo di Grande Atmano e castellano di Cracovia.\nNonostante tutto questo Lubormirski si distinse combattendo contro i Tartari e i Turchi e venne elogiato dal Re. Fu anche promosso maresciallo del Sejm nel 1681. Accompagn\u00f2 poi il Re contro i Turchi a Vienna e condusse varie campagne in Ungheria. Durante la grande guerra del Nord si schier\u00f2 contro gli svedesi e si distinse in varie battaglie, prima di essere messo a riposo e stipendiato dal governo russo."}
{"id": "2965399", "revid": "36426", "url": "https://it.wikipedia.org/wiki?curid=2965399", "title": "Palazzo del Gran Maestro", "text": "Il Palazzo del Gran Maestro (\"Il-Palazz tal-Granmastru\" in maltese) \u00e8 un edificio che si trova nella citt\u00e0 di La Valletta a Malta. \u00c8 attualmente la sede del Presidente della Repubblica di Malta. Parte del palazzo \u00e8 un museo aperto al pubblico.\nStoria.\nVoluto dal Gran Maestro Pietro del Monte, i lavori del palazzo iniziarono nel 1571 ad opera di Girolamo Cassaro, che lo edific\u00f2 in modo piuttosto austero, senza eccessive decorazioni. Solo in seguito infatti vennero aggiunte le balconate d'angolo e il secondo portone d'accesso.\nL'edificio ha ospitato anche il Parlamento di Malta dal 1923 al 2015.\nDescrizione.\nDi notevole impatto \u00e8 la \"Stanza degli arazzi\", decorata con dieci arazzi raffiguranti il nuovo mondo, realizzati da Gobelin da Le Blondel sulla base di alcuni disegni in possesso di Luigi XIV. La stanza veniva utilizzata in passato come sede dell'assemblea dei Cavalieri e, per un breve periodo, dal parlamento maltese, prima di essere chiusa per mantenere intatti gli arazzi.\nAltre stanze degne di nota sono la \"Stanza di San Michele e San Giorgio (\"detta \"Sala del Trono),\" affrescata (1575-81) da Matteo da Lecce, usata per le riunioni del Gran Consiglio, la \"Sala Gialla\", utilizzata dai paggi dell'Ordine e la \"Stanza dell'Ambasciatore\" o \"Sala Rossa\", ricoperta di tappezzeria rossa e utilizzata per ricevere gli ambasciatori. Quest'ultima stanza contiene vari ritratti di nobili e dignitari, tra cui Caterina II di Russia, Luigi XVI di Antoine Callet, Frederick Langreve e altri."}
{"id": "2965404", "revid": "767487", "url": "https://it.wikipedia.org/wiki?curid=2965404", "title": "Dudley Campbell", "text": "Carriera.\nNella parte conclusiva della stagione 2005-2006 ha collezionato 11 presenze in Premier League. Il 12 gennaio 2011 sigla il definitivo 2-1 contro il Liverpool firmando la sua settima rete stagionale. Il 25 gennaio sigla il 2-0 contro il Manchester, partita che si concluder\u00e0 con la rimonta dei \"Red Devils\" (2-3). Realizza anche il secondo gol nel recupero di Premier League contro il Tottenham nella partita che terminer\u00e0 con il 3-1 casalingo da parte del Blackpool."}
{"id": "2965405", "revid": "767487", "url": "https://it.wikipedia.org/wiki?curid=2965405", "title": "Si riparla dell'uomo ombra", "text": "Si riparla dell'uomo ombra (\"Another Thin Man\") \u00e8 un film del 1939 diretto da W. S. Van Dyke.\nTrama.\nNick e la moglie Nora vanno insieme al figlio alla villa di un colonnello minacciato di morte che verr\u00e0 ucciso poco dopo. Come sempre risolveranno il mistero.\nDoppiaggio.\nIl film fu doppiato negli Stati Uniti da un gruppo di attori italiani e italo americani durante la seconda guerra mondiale."}
{"id": "2965406", "revid": "124034117", "url": "https://it.wikipedia.org/wiki?curid=2965406", "title": "Benedetta Barzini", "text": " \n\u00c8 riconosciuta come uno dei volti pi\u00f9 significativi della moda italiana e internazionale degli anni sessanta.\nBiografia.\nBenedetta Barzini \u00e8 figlia di Luigi Barzini, inviato del \"Corriere della Sera\", e di Giannalisa Gianzana Feltrinelli, vedova di Carlo e madre di Giangiacomo Feltrinelli, di cui quindi \u00e8 sorellastra.\nEsord\u00ec nella moda in maniera assolutamente casuale: passeggiando per una via di Roma fu notata da Consuelo O'Connell Crespi, giornalista italo-americana direttrice dell'edizione italiana di \"Vogue Italia\". Crespi, ignorando che Barzini fosse figlia di amici di famiglia, ne invi\u00f2 una fotografia alla casa madre a New York all'attenzione della caporedattrice Diana Vreeland; quest'ultima convoc\u00f2 Barzini negli Stati Uniti per un servizio fotografico con Irving Penn, e da l\u00ec inizi\u00f2, a vent'anni, la sua carriera di modella.\nSarebbe dovuta restare per 10 giorni, vi rimase 5 anni. Un lustro in cui, davanti all'obiettivo di Bert Stern, Sokolowsky, Richard Avedon, con il suo volto segnato, antico, divenne la sofisticata interprete di quel look esotico-mediterraneo che tanto piaceva agli americani (divenne top model di tutti i massimi fashion-brand dell'epoca). Durante l'esperienza americana ebbe rapporti di amicizia con Salvador Dal\u00ed e Andy Warhol.\nTornata in Italia, divenne una delle modelle preferite di Ugo Mulas e fu molto attiva nel movimento femminista dagli anni 70.\nAttualmente \u00e8 ancora modella \"evergreen\" (richiesta da Armani, Gattinoni, ecc) e giornalista, scrivendo di moda e di temi sociali su varie riviste del settore. \u00c8 inoltre docente presso vari atenei; insegna ad esempio \"Storia dell'abito\" presso la Scuola progettisti di moda della Facolt\u00e0 di Lettere dell'Universit\u00e0 di Urbino e \"Antropologia della moda\" per il corso di Laurea Triennale di Fashion Design presso la Naba - Nuova Accademia di Belle Arti di Milano."}
{"id": "2965408", "revid": "188116", "url": "https://it.wikipedia.org/wiki?curid=2965408", "title": "Distintivo d'onore per i patrioti &quot;Volontari della Libert\u00e0&quot;", "text": "Il distintivo d'onore per i patrioti \"Volontari della libert\u00e0\" fu un riconoscimento istituito dal Regno d'Italia, per premiare coloro che avevano partecipato alla lotta armata della resistenza italiana, durante la seconda guerra mondiale.\nIn particolare, ne vennero insigniti coloro che avevano militato nel Corpo Volontari della Libert\u00e0. \nLa normativa \u00e8 ancora oggi in vigore.\nStoria.\nNell'immediato secondo dopoguerra il governo Bonomi III, con il decreto legge luogotenenziale 3 maggio 1945, n. 350, istitu\u00ec uno speciale distintivo d'onore del quale potevano fregiarsi i patrioti \u00abVolontari della Libert\u00e0\u00bb che avevano partecipato alla lotta armata contro i tedeschi e contro i fascisti. Stesso riconoscimento fu assegnato ai militari dell'Esercito cobelligerante italiano.\nCon legge 1\u00ba dicembre 1977 n. 907 la concessione del distintivo fu estesa al personale militare deportato nei campi di concentramento tedeschi dopo l'8 settembre 1943 che contribu\u00ec alla lotta della Resistenza rifiutando la liberazione per non servire l'invasore tedesco e la Repubblica Sociale e non collaborando comunque volontariamente con i tedeschi o con i fascisti. Gli interessati potevano presentare domanda al distretto militare di appartenenza che concedeva il distintivo previo parere dell'associazione nazionale ex internati. Contro la decisione negativa del distretto militare poteva essere presentato ricorso al Ministro per la difesa entro novanta giorni dalla data di notifica.\nCriteri di eleggibilit\u00e0.\nIl distintivo veniva concesso gratuitamente, a spese dell'Amministrazione, ai patrioti che avevano fatto parte, per non meno di tre mesi ininterrottamente, di formazioni riconosciute dai Comitati di Liberazione Nazionale, o che erano rimasti feriti in combattimento.\nPer fregiarsi di tale distintivo occorreva una speciale autorizzazione, risultante da un certificato rilasciato dai Ministeri della Guerra, della marina o dell'aeronautica per i rispettivi personali, e da quello dell'Italia occupata per i civili non appartenenti alle forze armate.\nDescrizione.\nIl distintivo consiste in un nastro della larghezza di trentasette millimetri di color rosso solferino bordato verticalmente, ai due lati, con i colori della bandiera italiana; al centro del nastro sono sovrapposte le lettere \"V L\" (Volontari Libert\u00e0) in metallo dorato. \nIl distintivo va portato sul lato sinistro del petto.\nUtilizzo non ufficiale di medaglie con il distintivo.\nAnche se il distintivo consiste nel solo nastrino, spesso venne ufficiosamente \"arricchito\" con la medaglia istituita per i volontari di guerra vestita anzich\u00e9 con il nastro regolamentare rosso/violaceo, con quello rosso solferino bordato tricolore; la stessa cosa era accaduta con l'analogo distintivo per le fatiche di guerra istituito con regio decreto n. 655 del 3 maggio 1918 per ricompensare gli agenti delle Ferrovie dei rischi e dei disagi patiti nel corso della prima guerra mondiale."}
{"id": "2965411", "revid": "1821847", "url": "https://it.wikipedia.org/wiki?curid=2965411", "title": "Newton Diehl Baker", "text": "Biografia.\nFu il quarantasettesimo segretario alla Guerra degli Stati Uniti, sotto il presidente degli Stati Uniti d'America Thomas Woodrow Wilson (28\u00ba presidente).\nStudi\u00f2 all'Universit\u00e0 Johns Hopkins e termin\u00f2 il suo percorso di studi alla Washington and Lee University. Nel 1894 divent\u00f2 segretario del ministro generale delle poste William L. Wilson. Il 5 luglio 1902 spos\u00f2 Elizabeth Leopold.\nIl 9 marzo 1916 fu nominato d'urgenza segretario alla Guerra da Wilson a causa dell'attacco improvviso del generale messicano Francisco \"Pancho\" Villa alla citt\u00e0 di Columbus quello stesso giorno."}
{"id": "2965412", "revid": "767487", "url": "https://it.wikipedia.org/wiki?curid=2965412", "title": "Phobia (gruppo musicale)", "text": "I Phobia sono una band grindcore statunitense formatasi nella Contea di Orange, in California, nel 1990 ed appartenenti al circuito underground del metal estremo ispirato politicamente all'anarchismo dell'Hardcore punk."}
{"id": "2965413", "revid": "204012", "url": "https://it.wikipedia.org/wiki?curid=2965413", "title": "Newton D. Baker", "text": ""}
{"id": "2965422", "revid": "253269", "url": "https://it.wikipedia.org/wiki?curid=2965422", "title": "Il racconto dell'ancella (film)", "text": "Il racconto dell'ancella (\"The Handmaid's Tale\") \u00e8 un film del 1990 diretto da Volker Schl\u00f6ndorff, tratto dall'omonimo romanzo distopico del 1985 di Margaret Atwood.\nTrama.\nIn un futuro immaginario, gli Stati Uniti sono reduci da una catastrofe ecologica, che ha reso sterili le donne. Si \u00e8 imposta una nuova struttura politica nel mondo: la \"Repubblica di Galaad\", dove regna una cultura religiosa fondamentalista pseudo-cristiana su base vetero-testamentaria, in una societ\u00e0 fortemente patriarcale. \nIl fine supremo di questa societ\u00e0 \u00e8 la procreazione.\nLe poche donne fertili, provenienti da matrimoni fuori da strutture religiose riconosciute dallo Stato oppure da seconde nozze (il Cattolicesimo non \u00e8 riconosciuto e quindi vengono prelevate persino le suore), vengono prima raccolte in centri denominati \"Centri rossi\" dal colore del vestito che saranno obbligate a portare, poi private di qualsiasi possedimento e del proprio nome: vengono chiamate \"Ancelle\" ed assegnate ai Comandanti del regime, le cui consorti non sono pi\u00f9 in grado di procreare. \nLa storia \u00e8 narrata da Offred (ossia \"Di Fred\"), partendo dalla sua assegnazione al \"Comandante\", e narra della sua attuale vita con qualche flashback sul suo passato.\nIl finale del racconto resta volutamente aperto. Il libro di Margaret Atwood si chiude con un epilogo metanarrativo in cui vengono analizzate le possibili fonti del racconto presentato ad un convegno di studi sul periodo inerente alla \"Repubblica di Galaad\", del quale gli studiosi stanno cercando di ricostruire origine ed evoluzione."}
{"id": "2965429", "revid": "1310927", "url": "https://it.wikipedia.org/wiki?curid=2965429", "title": "Gi\u014drgos Gkalitsios", "text": "\u00c8 figlio di Giann\u012bs Gkalitsios, ex difensore dell'AEL Larissa e della nazionale greca.\nCarriera.\nClub.\nHa giocato per quattro stagioni (dal 2004 al 2008) con l'AEL Larissa, con cui ha disputato la fase a gironi della Coppa UEFA 2007-2008.\nNel gennaio 2008 venne confermato l'accordo tra il difensore e l'Olympiakos, con cui milita a partire dalla stagione 2008-2009. Durante la partita di qualificazione per la UEFA Champions League 2008-2009 tra l'Olympiakos e l' sub\u00ec un leggero infortunio al 75\u00ba minuto di gioco, che lo costrinse alla sostituzione.\nNazionale.\nA seguito delle prestazioni dimostrate nell'Olympiakos durante la stagione 2008-2009, il 15 novembre 2009 \u00e8 stato convocato da Otto Rehhagel nella Nazionale di calcio greca per il ritorno dello spareggio contro l'Ucraina valido per le qualificazioni al in Sudafrica; non venne impiegato nel suddetto incontro.\nNel maggio 2010 \u00e8 stato inserito nella rosa dei 30 preconvocati per il Mondiale sudafricano."}
{"id": "2965432", "revid": "729019", "url": "https://it.wikipedia.org/wiki?curid=2965432", "title": "Bundesautobahn 93", "text": "La Bundesautobahn 93, abbreviata anche in BAB 93, \u00e8 una autostrada tedesca che collega la citt\u00e0 di Hof (autostrada BAB 72) con il confine con l'Austria, nelle vicinanze di Kufstein, dove il percorso prosegue come Inntal Autobahn.\nIl percorso \u00e8 diviso in due tronconi. Il primo tronco collega Hof con l'incrocio di Holledau (autostrada BAB 9), il secondo collega la citt\u00e0 di Rosenheim (BAB 8) con il confine austriaco. \u00c8 in progetto l'idea di collegare i due tronchi, costruendo una nuova autostrada da Ratisbona a Rosenheim, una volta completata, il pezzo di BAB 93 tra Ratisbona e l'incrocio di Holledau entrerebbe a far parte della BAB 90."}
{"id": "2965434", "revid": "32316576", "url": "https://it.wikipedia.org/wiki?curid=2965434", "title": "Nintendo DSHD", "text": ""}
{"id": "2965436", "revid": "767487", "url": "https://it.wikipedia.org/wiki?curid=2965436", "title": "Lords of the Underground", "text": "I Lords of the Underground (L.O.T.U.G.) sono un trio hip-hop nato a Newark, New Jersey. Gli MC Mr Funke e DoItAll Dupr\u00e9 incontrano DJ Lord Jazz presso l'Universit\u00e0 di Shaw.\nIl gruppo ha pubblicato il loro album di debutto, \"Here Come the Lords\" il 30 marzo 1993, con la produzione di Marley Marl e K-Def. L'album ha raggiunto il numero 66 nella Billboard 200 con l'uscita di cinque singoli, tra cui la canzone emblema del gruppo, \"Chief Rocka\".\nIl gruppo ha pubblicato il loro secondo album, \"Keepers of the Funk\" il 1\u00ba novembre 1994. L'album ha raggiunto il numero 47 nella Billboard 200 ed \u00e8 caratterizzato da tre singoli, di cui il maggior successo fu \"Tic Toc\". Il gruppo si sciolse nel tardo 1995.\nSi sono riuniti per un terzo album \"Resurrection\", uscito nel 1999. I Lords tornarono di nuovo nel 2007 con un quarto album, intitolato \"House of Lords\", ma come \"Resurrection\", non \u00e8 riuscito ad arrivare alle classifiche di Billboard.\nI L.O.T.U.G. sono un gruppo appartenente alla Golden age hip hop.\nNas nel 2007 decise di fare un remix della sua canzone \"Where Are They Now?\", nella quale ci si interroga riguardo alla sorte dei molti rapper della Golden Age dimenticati col tempo e i Lords parteciparono alla canzone."}
{"id": "2965442", "revid": "339392", "url": "https://it.wikipedia.org/wiki?curid=2965442", "title": "Pok\u00e9mon Bianco e Nero", "text": ""}
{"id": "2965443", "revid": "1573940", "url": "https://it.wikipedia.org/wiki?curid=2965443", "title": "Phidippus audax", "text": "Phidippus audax, , comunemente chiamato ragno saltatore, \u00e8 un ragno della famiglia Salticidae che pu\u00f2 infliggere morsi dolorosi se intrappolato nel palmo della mano o se seriamente infastidito.\nDescrizione.\nQuesto piccolo araneide misura da 13 a 20 mm di lunghezza. Possiede otto occhi, quattro sulla faccia (due occhi mediani anteriori grandi e due pi\u00f9 piccoli laterali) e gli altri quattro posti in cima al carapace (due occhi di medie dimensioni verso la parte posteriore e due occhi molto piccoli davanti a loro).\nDistribuzione e habitat.\nLa specie \u00e8 diffusa dall'America del Nord (Canada meridionale, Stati Uniti) alla parte settentrionale dell'America centrale, Australia.\nBiologia.\nSi ciba di acari ed afidi. Preda con la tecnica dell'inseguimento. I ragni saltatori (Salticidae) sono cos\u00ec chiamati per la loro abilit\u00e0 nel salto, possono saltare infatti molte volte la propria lunghezza. Sono dei cacciatori attivi durante il giorno, vivono all'aperto ed amano il sole ed hanno una vista eccellente che gli permette di individuare la preda, di inseguirla e catturarla saltandole addosso o alle spalle per utilizzare l'effetto sorpresa, per questo motivo conducono una vita errante e non costruiscono la tela. Per scappare da possibili predatori i ragni saltatori saltano insinuandosi in cunicoli e fessure. Quando saltano producono dei fili di seta (dalle filiere) che servono per ancorarsi e proteggersi."}
{"id": "2965444", "revid": "838137", "url": "https://it.wikipedia.org/wiki?curid=2965444", "title": "Ferdinando Fiandaca", "text": "Biografia.\nNacque a Santa Caterina Villarmosa il 14 aprile 1857 da Antonino e Pasquala Seminatore. Comp\u00ec le scuole ginnasiali nel Seminario di Catania e le liceali in quello di Palermo. Nel 1878 si trasfer\u00ec presso il Seminario di Noto per completare i corsi di teologia.\nVenne ordinato presbitero il 19 ottobre 1878 e inviato a Roma ove consegu\u00ec le lauree in diritto canonico e teologia. Rientrato a Caltanissetta, insegn\u00f2 nel Seminario diocesano teologia dogmatica, diritto canonico, Sacra Scrittura, lingua ebraica, storia ecclesiastica ed eloquenza. Insegn\u00f2 anche materie letterarie presso il Convitto Normale femminile di Caltanissetta. Canonico Teologo del Capitolo della Cattedrale, fu direttore spirituale dei Collegi femminili di Caltanissetta, rettore della Chiesa del Collegio dei padri Gesuiti, fondatore di una Casa di Salute per le Figlie di Sant'Anna, assistente ecclesiastico della Cassa Rurale cittadina.\nIl 22 giugno 1903, papa Leone XIII lo nomin\u00f2 vescovo di Nicosia ove gi\u00e0 un suo prozio, mons. Rosario Vincenzo Benza, dal 1844 al 1847 era stato vescovo. Nei nove anni di ministero episcopale in quella diocesi riform\u00f2 il Seminario, valendosi dell'opera del suo amico mons. Giorgio La Leta, restaur\u00f2 la Cattedrale e fond\u00f2 dei Convitti per sostenere gli studi dei ragazzi: il \"Convitto Fiandaca\" retto da mons. La Leta e il Convitto femminile retto dalle Figlie del Sacro Cuore.\nNominato vescovo di Patti il 13 aprile 1912, fece il suo ingresso in diocesi l'8 settembre dello stesso anno. Si adoper\u00f2 instancabilmente per il bene dei fedeli e per la formazione dei futuri presbiteri. Riusc\u00ec nel 1924 abilmente a riscattare le due terze parti dei locali del Seminario diocesano ingiustamente sequestrate dal Governo nazionale e iniquamente trattenute dal Municipio di Patti.\nSi prodig\u00f2 per il bene del Santuario di Tindari, restaurando e ampliandone i locali, costruendo una complessa ed efficiente rete idrica, facendo costruire la rete elettrica e zelando mirabilmente il culto della Madonna Nera.\nPer gravi incomprensioni con la Santa Sede e con alcuni suoi collaboratori il 1\u00ba agosto 1930 fu rimosso dalla diocesi di Patti e nominato arcivescovo titolare di Cirro, \"in partibus infidelium\".\nONORIFICENZE: \nCommendatore di Grazia Ecclesiastica del Sacro Militare Ordine Costantiniano di San Giorgio - ramo Napoli/DUE SICILIE\nGenealogia episcopale.\nLa genealogia episcopale \u00e8:"}
{"id": "2965445", "revid": "838137", "url": "https://it.wikipedia.org/wiki?curid=2965445", "title": "Partito Verde (Irlanda)", "text": "Il Partito Verde (in irlandese: \"Comhaontas Glas\" - \"CG\"; in inglese: \"Green Party\") \u00e8 un partito politico attivo in Irlanda dal 1981. Ha assunto questa denominazione nel 1987: precedentemente era noto come \"Partito Ecologista Irlandese\" (dal 1981 al 1983) e \"Alleanza Verde\" (dal 1983 al 1987).\nAlle politiche del 1987 il PV ottenne lo 0,4% dei consensi e non elesse alcun deputato. Alle politiche del 1989, 1992, 1997 e 2002 i Verdi hanno visto salire stabilmente i propri consensi fino al 4,7% del 2007, quando elessero 6 deputati. Entrarono, cos\u00ec, a far parte della maggioranza di governo insieme al Fianna F\u00e1il (centristi) ed ai Democratici Progressisti (liberali). Alle politiche del 2011, per\u00f2, il PV vide calare i suoi consensi all'1,8%, tanto da non eleggere alcun deputato al D\u00e1il \u00c9ireann, il Parlamento irlandese. Alle politiche del 2020 diventa il quarto partito con il 7,1% e 12 seggi, creando un governo con Fianna F\u00e1il e Fine Gael."}
{"id": "2965446", "revid": "54253", "url": "https://it.wikipedia.org/wiki?curid=2965446", "title": "3, 2, 1... contatto!", "text": "3, 2, 1... contatto! \u00e8 stato un programma contenitore per ragazzi, ispirata alla trasmissione della PBS \"3, 2, 1, contact\", andato in onda per due stagioni, tra il 1979 e il 1981, sulla Rete 1, dal luned\u00ec al venerd\u00ec.\nProgrammazione.\nPrima edizione (1979-1980).\nLa prima edizione fu condotta da Sandro Fedele e, per i collegamenti dalle sedi RAI periferiche, Gianluca Salvatori. La sigla di testa, cantata dagli Atomi, si chiamava \"Ty Uan\", ed era dedicata a due personaggi che comparivano nell'animazione, il fauno Uan e la sirena Ty, creati dai fratelli Nino e Toni Pagot. Questi due personaggi erano i \"conduttori\" dal luned\u00ec al gioved\u00ec e comparivano anche negli intermezzi tra un cartone e l'altro. \nDal luned\u00ec al venerd\u00ec il programma manteneva il titolo \"3, 2, 1... contatto\", ma il venerd\u00ec veniva denominato \"Game, gioco\". La trasmissione proponeva al suo interno i cartoni animati \"Mazinga Z\", \"La famiglia Mezil\" e \"Fanbernardo\", seguito da rubriche in studio. \nSeconda edizione (1980-1981).\nLa seconda edizione fu condotta in studio da Paolo Bonolis e Isabella Ferrari (al loro debutto televisivo), Sandro Fedele e Marina Morra. La sigla di questa edizione \"Canto una canzone\", fu incisa dalla stessa Ferrari. Dalla stagione 1981-1982 il programma venne sostituito da \"Direttissima con la tua antenna\".\nRubriche.\nErano diverse le rubriche proposte in studio e i relativi conduttori che si avvicendavano:"}
{"id": "2965447", "revid": "123254822", "url": "https://it.wikipedia.org/wiki?curid=2965447", "title": "Fiera di Vicenza", "text": "La Fiera di Vicenza \u00e8 il polo fieristico del capoluogo berico, conosciuto soprattutto per le 3 importanti rassegne legate all'oreficeria, ed \u00e8 costituito da un Quartiere Fieristico e dal centro congressi \"Vicenza Convention Centre.\" \nDal 2016 il polo fieristico di Vicenza fa parte di Italian Exhibition Group S.p.A., che detiene la propriet\u00e0 del Quartiere Fieristico, mentre fruisce del \"Vicenza Convention Centre\" grazie al fatto che in parte \u00e8 di propriet\u00e0 del gruppo e in parte \u00e8 condotto sulla base di un contratto di comodato ad uso gratuito con scadenza 31 dicembre 2050. . \nStoria.\nNata nel 1948 su iniziativa di Gaetano Marzotto, fondatore e primo presidente, l'ente fieristico di Vicenza muove i primi passi come Fiera Campionaria Nazionale, progetto che coinvolge il Comune, l'Amministrazione Provinciale e l'Ente Provinciale del Turismo.\nIl coinvolgimento da parte dei cittadini trasforma ben presto la Fiera in un evento popolare con l'opportunit\u00e0 di promuovere le attivit\u00e0 locali. Il successo ottenuto convince la dirigenza a cercare un sito pi\u00f9 spazioso e funzionale e cos\u00ec dalla sede iniziale situata nel centro della citt\u00e0 ai Giardini Salvi, nel 1971 la Fiera di Vicenza si trasferisce nell'attuale edificazione di Vicenza Ovest, in via dell'Oreficeria. Nel corso del tempo l'area prescelta con gli anni si \u00e8 trasformata nella principale zona industriale grazie anche alla vicinanza con l'autostrada e alle condizioni di miglior viabilit\u00e0 rispetto al centro storico.\nAttualmente la Fiera di Vicenza \u00e8 considerata il polo fieristico pi\u00f9 importante a livello mondiale per il settore dell'oreficeria. Inoltre, la Fiera di Vicenza ha da tempo allargato la sua proposta fieristica con eventi dedicati allo stile di vita e al settore Lusso con importanti manifestazioni di riconosciuta fama internazionale.\nL'accreditamento dell'O.N.U..\nNel marzo 2013 Fiera di Vicenza, con il supporto della Confederazione Mondiale della Gioielleria, ha ricevuto l'accreditamento presso il Consiglio Economico e Sociale delle Nazioni Unite. \u00c8 la prima volta che le Nazioni Unite riconoscono che un'organizzazione fieristica contribuisce direttamente alle \"politiche etiche, dell'ambiente e della responsabilit\u00e0 sociale delle imprese\".\nStruttura del quartiere fieristico.\nI 13 padiglioni (A, A2, B, B1, C, D, D1, E, F, G, H, I ed L) che formano l'area espositiva occupano 70\u00a0500\u00a0m\u00b2 e si caratterizzano per la presenza di un padiglione centrale a forma di piramide e di spazi modulabili di diverse dimensioni, adatti ad ospitare ogni genere di manifestazione.\nPer organizzatori, espositori e visitatori della Fiera di Vicenza sono i servizi a disposizione sono: Poste e Telecomunicazioni, guardia medica, banca, internet point, nursery, guardaroba, sala stampa, stazione di polizia, snack bar e copertura Wi-Fi, un ristorante e una edicola con annessa tabaccheria, il ristorante Lounge del Padiglione B1, il Kosher del Padiglione G oppure il Ristorante Cinese del Padiglione H.\nL'area congressuale comprende tre sale: la sala Palladio di 714 posti, la sala Fogazzaro di 40 posti e la sala Trissino di 100 posti offrendo ambienti ed attrezzature per congressi di piccole, medie e grandi dimensioni. Tutte le Sale dell'area congressuale sono fornite di strumenti tecnici avanzati tra cui anche PC portatili, sistemi Wi-fi , radiomicrofoni da giacca, a mano e headset.\nLa \"Sala Palladio\" dispone di tecnologie di amplificazione e di ulteriori attrezzature come una postazione per il relatore con microfono e monitor, un bancone relatori di 12 posti con microfono e monitor, ottimo impianto di registrazione audio, collegamento per proiezione da pc. Nella Sala Palladio sono anche presenti maxi-schermo, video-proiettore e impianto di illuminazione con possibilit\u00e0 di variazione dell'intensit\u00e0.\nLa \"Sala Trissino\", invece, dispone di schermo, videoproiettore, tavolo relatori con 6 posti, leggio, amplificazione, possibilit\u00e0 di reception e registrazione audio e video.\nNella \"Sala Fogazzaro\" sono disponibili amplificazione e un tavolo quadrato \u00e8 anche possibile registrare audio e video.\nNel 2007 l'ente divenne una societ\u00e0 per azioni (denominata \"Fiera di Vicenza S.p.A.),\" mentre la fiera fu oggetto di un leggero restyling delle strutture esterne.\nIl piano strategico di sviluppo 2011/2015.\nNegli ultimi anni si sono realizzati importanti lavori di ampliamento che fanno parte di un piano strategico denominato \"FDV 2011/2015\" contraddistinto dal motto \"Nothing as before\" (\"Niente come prima\").\nL'opera principale \u00e8 stata la costruzione del nuovo padiglione B1 (denominato \"il Magnete\"), di 15.000 m\u00b2 con campata unica, completamente libera di pilastri, che consente una grande versatilit\u00e0 nell'utilizzo degli spazi, non solo per scopi espositivi, ma anche per ospitare grandi meeting, concerti, spettacoli ed eventi sportivi. L'area sopraelevata \u00e8 destinata a zona ristorazione, sale convegni, riunioni e conferenze. Adiacente al nuovo padiglione \u00e8 stato costruito un parcheggio multipiano ad otto livelli con una capacit\u00e0 di 600 posti auto, collegato con il quartiere fieristico e il Centro Congressi, che ha incrementato in modo ampio la disponibilit\u00e0 di posti auto coperti e protetti (punto debole del polo fieristico).\nIl nuovo padiglione \u00e8 stato inaugurato durante l'edizione 2014 di VicenzaOro Winter.\nLa nascita di \"Italian Exhibition Group S.p.A.\".\nNel 2016 la societ\u00e0 \"Fiera di Vicenza S.p.A.,\" divenuta nel frattempo \"Vicenza Holding S.p.A.,\" entra a far parte del gruppo \"Italian Exhibition Group S.p.A.,\" mediante al suo conferimento in quest'ultima societ\u00e0. Dopo questa operazione, la \"Vicenza Holding S.p.A.\" risulta, al 2020, detenere il 19% del capitale sociale dell\u2019\"Italian Exhibition Group S.p.A\".\nManifestazioni fieristiche.\nOggi le fiere vicentine sono suddivise in tre gruppi di mostre: le mostre orafe, le fiere dell'innovazione, le fiere del pubblico."}
{"id": "2965452", "revid": "729019", "url": "https://it.wikipedia.org/wiki?curid=2965452", "title": "Klinikum Gro\u00dfhadern (metropolitana di Monaco di Baviera)", "text": "Klinikum Gro\u00dfhadern (abbreviato: KL) \u00e8 una stazione della metropolitana di Monaco di Baviera inaugurata il 22 maggio 1993. \u00c8 il capolinea della linea U6 e serve il vicino ospedale universitario (da cui il nome) nonch\u00e9 diversi studentati.\nIl progetto \u00e8 dell'architetto Paolo Nestler, nato a Bergamo, lo stesso che ha disegnato molte delle fermate della parte urbana della linea U6: si possono infatti riscontrare delle somiglianze tra alcune delle fermate.\nLa decorazione delle pareti, che rappresenta un paesaggio prealpino al variare delle stagioni, si deve invece a Eckard Hauser.\nLa particolarit\u00e0 della fermata \u00e8 data dalle due grandi piramidi di vetro che sormontano le uscite: queste nel progetto originale sarebbero dovute essere alte il doppio e assomigliare a quella del Louvre, ma per motivi economici furono ridotte all'attuale altezza di nove metri."}
{"id": "2965453", "revid": "205250", "url": "https://it.wikipedia.org/wiki?curid=2965453", "title": "Maddalena Ferrara", "text": "Biografia.\nSenisese, nata a Chiaromonte, in provincia di Potenza, esordisce come modella, partecipando nel 2002 alla manifestazione \"Miss Italia\" e nel 2003 a \"Miss Mondo\".\nDebutta in televisione nel 2007 a \"Camera Caf\u00e9\" e nel 2008 nella fiction \"Un ciclone in famiglia 3\" con la regia di Carlo Vanzina. Nel 2010 recita nella seconda serie di \"Squadra antimafia - Palermo oggi\".\nHa recitato nel 2007 nel film \"Il mattino ha l'oro in bocca\" con la regia di Francesco Patierno e nel 2009 in \"La vita \u00e8 una cosa meravigliosa\" con la regia di Carlo Vanzina e partecipa al film \"Nine\" con la regia di Rob Marshall.\nSi pose all'attenzione dei media italiani diventando la Playmate del Mese (Centerfold: settembre 2009) su Playboy Italia n. 8."}
{"id": "2965455", "revid": "110157", "url": "https://it.wikipedia.org/wiki?curid=2965455", "title": "Major League Soccer 2001", "text": "La Major League Soccer 2001 \u00e8 stata la sesta edizione del campionato di calcio statunitense.\nGli ultimi due turni della regular season, in programma il 12, 15 e 16 settembre, sono stati annullati a causa degli attentati dell'11 settembre.\nA fine stagione il Miami Fusion ed il Tampa Bay Mutiny si sono ritirati dal campionato.\nMLS Cup Playoffs.\nQuarti di finale.\nTerza partita.\n\"Tempi supplementari alla serie delle 3 partite con la regola del golden gol.\""}
{"id": "2965456", "revid": "729019", "url": "https://it.wikipedia.org/wiki?curid=2965456", "title": "Dove osano le quaglie", "text": "Dove osano le quaglie \u00e8 stato un programma televisivo italiano di genere commedia, andato in onda su Rai 3 in seconda serata per tre stagioni fra il 2003 e il 2005. Era condotto da Antonello Dose e Marco Presta, sull'onda del successo della loro trasmissione radiofonica \"Il ruggito del coniglio\".\nDel cast facevano parte alcuni degli ospiti ricorrenti della trasmissione radiofonica, come Max Paiella e Giancarlo Ratti, mentre altre presenze fisse erano Valentina Brugnoli (che interpretava la nipote dei due conduttori), i KlezRoym, Chiara Noschese (nella terza stagione, Maria Grazia Sarandrea (ballerina e coreografa per le prime due stagioni, la cui presenza fu sostituita nella terza stagione dalle acrobate bielorusse Marina e Svetlana Tsodikovi), Giulio Scarpati (nella prima stagione).\nIn modo non dissimile dal programma radiofonico, la trasmissione era incentrata sulla rilettura ironica dei principali fatti della settimana e dei temi d'attualit\u00e0.\nCaratteristico della trasmissione era il fatto che il pubblico in studio (in realt\u00e0, il Teatro Sistina) vestiva sempre in pigiama."}
{"id": "2965459", "revid": "767487", "url": "https://it.wikipedia.org/wiki?curid=2965459", "title": "Premi Emmy 2010", "text": "La consegna dei Premi Emmy 2010 per il Primetime (62\u00aa edizione) si \u00e8 tenuta al Nokia Theatre di Los Angeles il 29 agosto 2010. La cerimonia \u00e8 stata trasmessa dalla NBC ed \u00e8 stata presentata da Jimmy Fallon. Le nomination sono state annunciate l'8 luglio 2010 da Joel McHale e Sof\u00eda Vergara presso il Leonard H. Goldenstein Theatre di North Hollywood, in California.\nLa consegna dei Premi Emmy 2010 per il Daytime (37\u00aa edizione) si \u00e8 tenuta al Las Vegas Hilton il 27 giugno 2010. La cerimonia \u00e8 stata presentata da Regis Phibin e Susan Lucci ed \u00e8 stata trasmessa dalla CBS. Le nomination sono state annunciate il 12 maggio 2010.\nPrimetime Emmy Awards.\nCreative Arts Emmy Awards.\nI \"Primetime Creative Arts Emmy Awards\" sono stati consegnati sabato 21 agosto 2010. Segue una lista parziale dei premi assegnati con i rispettivi vincitori:"}
{"id": "2965461", "revid": "1431409", "url": "https://it.wikipedia.org/wiki?curid=2965461", "title": "Jordan Ayew", "text": "Biografia.\n\u00c8 il figlio di Abedi Pel\u00e9, nipote di Kwame Ayew e fratello di Abdul ed Andr\u00e9, tutti calciatori professionisti.\nCarriera.\nClub.\nHa collezionato 111 partite con la maglia dell' in Ligue 1, realizzando 14 reti. Con il Marsiglia ha vinto anche il campionato 2009-2010, il suo primo ed unico da professionista.\nIl 2 gennaio 2014 passa al con la formula del prestito, mentre il 28 luglio 2014 viene acquistato a titolo definitivo per 4 milioni di euro dal .\nIl 27 luglio 2015 lascia il club transalpino per passare alla squadra inglese dell', con cui firma un contratto quinquennale. Il suo acquisto \u00e8 costato agli inglesi 14 milioni di euro. Dopo due stagioni si trasferisce allo per 5,8 milioni di euro.\nNazionale.\nNonostante sia nato in Francia, ha giocato prima nella nazionale ghanese Under-20 e poi nella nazionale maggiore con cui ha vinto una coppa delle nazioni africane.\nStatistiche.\nPresenze e reti nei club.\n\"Statistiche aggiornate al 21 gennaio 2020.\"\nCronologia presenze e reti in nazionale.\n "}
{"id": "2965462", "revid": "916580", "url": "https://it.wikipedia.org/wiki?curid=2965462", "title": "Rapanello", "text": ""}
{"id": "2965463", "revid": "260676", "url": "https://it.wikipedia.org/wiki?curid=2965463", "title": "The Worst Pies in London", "text": "The Worst pies in London \u00e8 una canzone del musical \"\" di Stephen Sondheim.\nInterpreti Famosi.\nLa canzone \u00e8 stata cantata per la prima volta da Angela Lansbury, la prima Mrs. Nellie Lovett nel 1979.\nLa Lansbury interpret\u00f2 il ruolo per i successivi tre anni, aggiudicandosi un Tony Award.\nTuttavia la cantante che viene ricordata per la sua versione della canzone \u00e8 la performer statunitense Patti LuPone che la cant\u00f2 a teatro nel 1998, in \"Sweeney Todd in Concert\" del 2001 e la incise nel CD del 2005 \"Sweeney Todd: Broadway Cast Recording\".\nNella versione cinematografica del 2007 di Tim Burton (Sweeney Todd - Il diabolico barbiere di Fleet Street) la canzone fu cantata da Helena Bonham Carter.\nLa canzone.\nLa canzone introduce il personaggio di Mrs. Lovett al pubblico all'inizio del Musical.\nCon la canzone la donna si lamenta del costo della carne e di tutti gli altri fattori che rendono i suoi \"the worst pies in London\" (i peggiori pasticci di Londra)."}
{"id": "2965464", "revid": "991694", "url": "https://it.wikipedia.org/wiki?curid=2965464", "title": "Lega Cristiana Finlandese", "text": ""}
{"id": "2965471", "revid": "149727", "url": "https://it.wikipedia.org/wiki?curid=2965471", "title": "Ferrovia Padova-Calalzo", "text": ""}
{"id": "2965483", "revid": "119023089", "url": "https://it.wikipedia.org/wiki?curid=2965483", "title": "Enrico Miletto", "text": "Biografia.\n\u00c8 ricercatore all'Istituto piemontese per la storia della Resistenza e della societ\u00e0 contemporanea \u201cGiorgio Agosti\u201d, alla Fondazione Vera Nocentini e collaboratore dell'Isrsc Bi-Vc.\nAutore di saggi, ricerche e volumi collettanei sulle tematiche della Torino industriale, dell'emigrazione e della seconda guerra mondiale in provincia di Torino, si occupa da tempo delle vicende legate al confine orientale d'Italia, con particolare riferimento all'esodo giuliano-dalmata.(esodo istriano)\nHa lavorato alla produzione di testi teatrali ed \u00e8 sceneggiatore dei documentari \u201c\"Vanchiglia-Torino: storie di ieri\"\u201d (2003), \u201c\"L'odore della gomma\"\u201d (2005) e \u201c\"Radio Singer\"\u201d (2009).\nPubblicazioni.\nApplicazioni web:\n\"https://web.archive.org/web/20111215183540/http://www.istoreto.it/pubblicazioni/multimedia/citta_fabbriche.htm\", Istoreto 2004\n\"http://intranet.istoreto.it/esodo/\", Istoreto - Regione Piemonte - Provincia di Torino 2009"}
{"id": "2965484", "revid": "110157", "url": "https://it.wikipedia.org/wiki?curid=2965484", "title": "Chiesa di San Martino (Riccione)", "text": "La chiesa di San Martino si trova nella cittadina vecchia di Riccione, in provincia di Rimini.\nLa fondazione della chiesa risale al 1237. Quando nel 1371 Riccione contava 26 famiglie, vi si riunivano spiritualmente i marchesi Agolanti, che le dominavano. Nell'altare \u00e8 riportata una dedica al Beato Alessio, protettore della citt\u00e0 vissuto nel XV secolo, risalente al 1545. "}
{"id": "2965485", "revid": "287204", "url": "https://it.wikipedia.org/wiki?curid=2965485", "title": "Simi Valley", "text": "Simi Valley \u00e8 un centro abitato (\"City\") degli Stati Uniti d'America, situato nella contea di Ventura dello Stato della California. Nel censimento del 2000 la popolazione era di 126.035 abitanti.\nVi si trova la Ronald Reagan Presidential Library.\nGeografia fisica.\nSecondo i rilevamenti dell'United States Census Bureau, Simi Valley si estende su una superficie di 102,2 km\u00b2."}
{"id": "2965487", "revid": "6923", "url": "https://it.wikipedia.org/wiki?curid=2965487", "title": "Collistar", "text": "Collistar S.p.A. \u00e8 un'azienda italiana specializzata nei prodotti di cosmetica e bellezza, controllata dalla multinazionale Bolton Group di Milano.\nStoria.\nCollistar viene creata nel 1972 dalla divisione cosmetica dell'azienda farmaceutica italiana Zambeletti di Baranzate, come marchio di una linea di prodotti ipoallergenici. Inizialmente si ha un periodo di difficolt\u00e0 dovuto allo scarso numero di vendite realizzate, e l'allora amministratore delegato dell'azienda milanese, Alberto Zambeletti, intenzionato a rilanciare il marchio, nel 1982 lo affida a Daniela Sacerdote, con la quale Collistar acquisisce notoriet\u00e0 al pubblico e conquista importanti quote di mercato nel settore dei cosmetici.\nNel 1984, la Zambeletti viene rilevata dalla multinazione farmaceutica britannica Beecham Group, e Collistar ne segue le sorti. Sotto la propriet\u00e0 di Beecham, avviene la scissione dalla Zambelletti, e nel 1991 viene costituita la societ\u00e0 \"Collistar S.p.A.\" con sede legale a Milano, di cui la Sacerdote \u00e8 amministratore delegato. L'azienda milanese nel 1993 viene acquisita dalla Bolton Group, multinazionale italo-olandese attiva nei settori alimentare e chimico.\nInizia la sua espansione estera nel 1997, anno in cui Collistar si presenta prima in Europa e poi in Medio ed Estremo Oriente, e il suo successo commerciale \u00e8 culminato nel 2003 con la conquista del primo posto nel mercato globale \"beaut\u00e8\" in profumeria. Questo primato \u00e8 stato consolidato negli anni successivi con un nuovo importante traguardo raggiunto nel 2006: la leadership assoluta non solo nel \"globale beaut\u00e9\", ma anche in ognuno dei due segmenti \"trucco\" e \"trattamento\".\nNel 2011 apre la sua filiale diretta ad Utrecht, nei Paesi Bassi, la \"Collistar Nederland BV\", e due anni pi\u00f9 tardi in Germania.\nNel 2019, Daniela Sacerdote, rimasta amministratore delegato della societ\u00e0 anche dopo il passaggio di propriet\u00e0 al Gruppo Bolton, abbandona l'incarico, che viene assunto da Salomone Benveniste.\nInformazioni e dati.\nCollistar S.p.A. rappresenta la divisione \"cosmetici\" della multinazionale Bolton Group di Milano. La societ\u00e0 si occupa di commercializzazione di prodotti per il trucco, il trattamento viso, corpo e capelli, solari e profumi, con l'omonimo marchio.\nImpiega circa 60 dipendenti in mansioni commerciali e amministrative; al 2017 ha realizzato un fatturato di 91,4 milioni di euro ed un utile netto di 14,2 milioni.\nPresente in oltre 40 paesi nel mondo attraverso una distribuzione in circa 3.000 profumerie selettive e department stores in Italia e 3.400 all'estero, il 40% delle vendite di Collistar avviene all'estero. In Italia \u00e8 leader di mercato con quote commerciali nel trucco del 14,2%, e nel trattamento del 10,5%, con il 53,3% nel segmento anticellulite, il 45,4% negli esfolianti, il 26,5% nei prodotti solari e il 46% negli autoabbronzanti. Altri mercati importanti sono la Russia, la Polonia, la Spagna e i Paesi Bassi."}
{"id": "2965489", "revid": "11959", "url": "https://it.wikipedia.org/wiki?curid=2965489", "title": "Yusuf al-Azmeh", "text": ""}
{"id": "2965495", "revid": "729019", "url": "https://it.wikipedia.org/wiki?curid=2965495", "title": "Segunda Divisi\u00f3n 1947-1948 (Spagna)", "text": "L'edizione 1947-48 della Segunda Divisi\u00f3n fu il diciassettesimo campionato di calcio spagnolo di seconda divisione. Il campionato vide la partecipazione di 14 squadre. Le prime due ottennero la promozione in Primera Divisi\u00f3n mentre le ultime due retrocessero in Tercera Divisi\u00f3n."}
{"id": "2965500", "revid": "327773", "url": "https://it.wikipedia.org/wiki?curid=2965500", "title": "Riarrangiamento di Amadori", "text": "Il riarrangiamento di Amadori, o trasposizione di Amadori, \u00e8 l'isomerizzazione, catalizzata da un acido o da una base, di un N-glicoside di un aldoso al corrispondente 1-ammino-1-deossi-chetoso. Si tratta di una reazione importante nella chimica dei carboidrati. Prende il nome da Mario Amadori, chimico italiano che determin\u00f2 le dinamiche di tale reazione.\nLa reazione.\nFacendo reagire il D-mannosio (1 forma chiusa - 2 forma aperta) con ammoniaca si forma un 1-1-ammino-alcool (3) instabile che perde acqua e forma una glicosilammina che esiste in due forme in equilibrio tra loro, forma imminica (5) aperta e forma emiamminica (4) chiusa, e che costituisce il punto di partenza per il riarrangiamento di Amadori.\nMediante trattamento della glicosilammina con piridina e anidride acetica si ha la formazione del corrispondente 1-ammino-1-deossi-chetoso (6)."}
{"id": "2965504", "revid": "1782831", "url": "https://it.wikipedia.org/wiki?curid=2965504", "title": "Pino Torcasio", "text": "Biografia.\nNato in Lombardia ma calabrese, nel 2007 appare nella serie televisiva \"Gente di mare 2\" per la regia di Giorgio Serafini.\nNel 2008 ha un ruolo minore in \"Romanzo criminale - La serie\", diretta da Stefano Sollima. Nel 2009 recita nella serie \"Crimini 2\" per la regia di Ivano De Matteo. L'anno successivo \u00e8 nella seconda serie di \"Squadra antimafia - Palermo oggi\".\nAl cinema ha recitato in \"C'era una volta il sud\" di Francesco De Fazio nel 2006, nel 2012 nel cast del film \"La moglie del sarto\" per la regia di Massimo Scaglione e nel 2016 interpreta un maresciallo di polizia ne \"La verit\u00e0 sta in cielo\" di Roberto Faenza."}
{"id": "2965510", "revid": "1005847", "url": "https://it.wikipedia.org/wiki?curid=2965510", "title": "Commissario europeo della Germania", "text": "Il commissario europeo della Germania \u00e8 un membro della Commissione europea proposto al Presidente della Commissione dal Governo della Germania.\nLa Germania ha avuto diritto a due commissari europei dal 1\u00ba gennaio 1958, anno dell'entrata in vigore dei Trattati di Roma, di cui era firmataria (come Repubblica Federale Tedesca), che istituivano la Comunit\u00e0 Economica Europea, all'insediamento della prima Commissione Barroso nel 2004; da allora, a seguito del quinto allargamento, ha diritto ad un solo commissario, come tutti gli altri Stati membri."}
{"id": "2965516", "revid": "1573940", "url": "https://it.wikipedia.org/wiki?curid=2965516", "title": "Protospongia", "text": "Protospongia () \u00e8 un genere fossile di spugne vitree, il cui range stratigrafico si estende dal Cambriano inferiore al Devoniano.\n\"Protospongia\" \u00e8 stata rinvenuta nelle formazioni geologiche della Cina (Anhui), del Galles, dell'Irlanda, della Russia, degli U.S.A. (Utah, Idaho), del Canada (Columbia Britannica, Quebec), dell'Argentina, dell'Australia (Victoria) e del Portogallo.\nDescrizione.\nErano spugne marine di grandi dimensioni e, probabilmente, di forma ovoide o vasiforme, con ampio osculo.\nLo scheletro della parete dermale era composto da un singolo strato di spicole cruciformi tetrassiali (spicole stauractine) non saldate tra loro, di dimensioni decrescenti.\nLe stauractine pi\u00f9 grosse erano disposte a formare un reticolo a maglie quadrate di primo ordine, all'interno di queste maglie erano inserite stauractine pi\u00f9 piccole che formavano a loro volta un altro reticolo a maglie quadrate di secondo ordine e cos\u00ec via fino ad arrivare a sei o pi\u00f9 ordini decrescenti.\nL'orientazione delle maglie del reticolo \u00e8 parallela all'asse verticale della spugna.\nL'intera superficie della spugna era ricoperta da piccole spicole rabdodiactine che in prossimit\u00e0 del bordo dell'osculo formavano una corona protettiva.\nLa base della spugna presentava una o pi\u00f9 spicole radicolari filiformi, molto allungate, che fissavano la spugna al substrato.\nIl genere \"Protospongia\" probabilmente annovera le specie pi\u00f9 antiche e primitive della classe Hyalospongiae.\nQuesto genere \u00e8 simile a \"Diagoniella\" ma ne differisce per la diversa orientazione delle maglie del reticolo. Sono state rinvenute solo parti pi\u00f9 o meno grandi del corpo della spugna, ma mai esemplari interi.\nCollegamenti esterni.\nhttp://www.fossilmall.com/Western-Fossils/Cambrian/cambrian11/Cambrian11b.htm"}
{"id": "2965519", "revid": "212348", "url": "https://it.wikipedia.org/wiki?curid=2965519", "title": "G722", "text": ""}
{"id": "2965522", "revid": "671029", "url": "https://it.wikipedia.org/wiki?curid=2965522", "title": "Lista degli stati principeschi dell'India britannica", "text": "Prima dell'unificazione dell'India nel 1947 e la proclamazione della repubblica, sul suolo indiano erano presenti centinaia di stati principeschi che non erano parte dell'India britannica e quindi non avevano subito la conquista e l'annessione inglese.\nDal 1947 al 1949 gran parte di questi stati abolirono le monarchie e si unificarono all'India o al Pakistan ad eccezione del Sikkim.\nPrincipi fondamentali.\nEra stato stabilito che gli stati godessero di una sostanziale autonomia interna, mentre l'Inghilterra ne avrebbe detenuto la sovranit\u00e0 territoriale e la responsabilit\u00e0 nelle relazioni esterne.\nDel resto per\u00f2, al momento della dipartita delle potenze coloniali nel 1947, solo quattro dei maggiori stati indiani continuavano ad avere il loro \"residente\" britannico, ovvero quel diplomatico che risiedeva appunto nella capitale dello Stato e rappresentava il Regno Unito in quella colonia, mentre gli stati minori venivano raggruppati in agenzie come la Central India Agency, la Deccan States Agency e la Rajputana Agency.\nDal 1920 gli stati vennero rappresentati nella Camera dei Principi che aveva sede a Nuova Delhi.\nL'importanza dei diversi stati veniva sancita essenzialmente in base ad alcuni fattori:\nIl rango veniva riconosciuto pubblicamente attraverso un particolare rituale che vedeva coinvolti i nativi e gli inglesi. In qualsiasi cerimonia pubblica nella quale fossero coinvolti anche gli inglesi, il regnante di uno Stato veniva salutato con delle salve di cannone che variavano di numero a seconda dell'importanza dello Stato del quale egli deteneva la corona.\nCon la dichiarazione d'indipendenza del 1947 tutti gli stati abolirono la monarchia e si unirono all'India o al Pakistan, anche se per un breve periodo i vari principi balenarono l'idea di creare una federazione di stati con un governo centrale ma internamente separati tra loro, ma questo progetto non ebbe seguito.\nL'ultimo di questi stati, il Sikkim venne incorporato all'India il 16 maggio 1975 a seguito di un referendum popolare.\nStati principeschi indiani al tempo della dichiarazione d'indipendenza dell'India (15 agosto 1947).\nAgenzia del Gilgit.\nGli Stati di Hunza e Nagar oltre a molti stati feudali dello Jagirs (Puniyal, Shigar etc.) che si trovavano nell'Agenzia del Gilgit erano per\u00f2 tributari del Maharaja del Kashmir."}
{"id": "2965523", "revid": "241195", "url": "https://it.wikipedia.org/wiki?curid=2965523", "title": "Composto di Amadori", "text": ""}
{"id": "2965525", "revid": "1745361", "url": "https://it.wikipedia.org/wiki?curid=2965525", "title": "Teoclimeno (figlio di Proteo)", "text": "Teoclimeno () \u00e8 un personaggio della mitologia greca. Nell\"Elena\" di Euripide succede al padre al trono d'Egitto.\nNon va confuso con l'indovino Teoclimeno, che appare nell\"Odissea\".\nGenealogia.\nFiglio di Proteo e Psamate. Non risulta essere stato padre o sposato.\nMitologia.\nNell'opera di Euripide Teoclimeno fu il successore del padre sul trono d'Egitto e divenuto re, incominci\u00f2 ad insidiare Elena, che si trovava nascosta nel regno per sfuggire alla guerra di Troia.\nLa donna per\u00f2 non si concesse e con l'aiuto di Teonoe riusc\u00ec a fuggire dall'Egitto insieme al marito Menelao.\nScoperto l'intrigo, Teoclimeno pianific\u00f2 di uccidere la propria sorella (Teonoe), ma l'intervento dei Dioscuri plac\u00f2 la sua ira.\nVoci correlate.\n\"Elena\", tragedia di Euripide."}
{"id": "2965531", "revid": "785863", "url": "https://it.wikipedia.org/wiki?curid=2965531", "title": "Cyberdyne Systems Corporation", "text": ""}
{"id": "2965532", "revid": "767487", "url": "https://it.wikipedia.org/wiki?curid=2965532", "title": "Amichevole rivalit\u00e0", "text": "Amichevole rivalit\u00e0 (\"Friendly Enemies\") \u00e8 un film del 1942 diretto da Allan Dwan.\nIl soggetto \u00e8 tratto da un lavoro teatrale del 1918 - scritto a quattro mani da Samuel Shipman e Aaron Hoffman - che portava in scena le diverse prese di posizione degli immigrati di origine tedesca davanti all'intervento degli Stati Uniti nella prima guerra mondiale. La pi\u00e8ce aveva avuto un grande successo a Broadway, rappresentata per un totale di 440 repliche dal luglio del 1918 all'agosto del 1919.\nNel 1925, David Belasco aveva prodotto \"Friendly Enemies\", la prima versione cinematografica del testo. Il film fu diretto da George Melford.\nTrama.\nDue amici, diventati milionari dopo essere emigrati negli Stati Uniti, sono sempre andati d'accordo su tutto. Ma, quando scoppia la guerra, si trovano su fronti opposti: l'uno leale alla patria, l'altro fedele al paese d'adozione.\nProduzione.\nIl film fu prodotto dall'Edward Small Productions.\nDistribuzione.\nDistribuito dall'United Artists, il film usc\u00ec nelle sale cinematografiche statunitensi il 21 giugno 1942. Venne presentato in una prima di gala il 24 giugno."}
{"id": "2965538", "revid": "709565", "url": "https://it.wikipedia.org/wiki?curid=2965538", "title": "Buck Angel", "text": "Biografia.\nAngel nasce nel 1962 come Susan Butch. Vive l'infanzia e l'adolescenza come un maschiaccio nello Yucat\u00e1n (Messico), ignorando l'esistenza di trattamenti per la disforia di genere come la terapia ormonale sostitutiva. Vive per anni come una donna, soffocando la propria disforia di genere con droga e alcool.\nAlla vista di un film con un interprete FtM, comincia a studiare il cambiamento di sesso chirurgico e a sottoporsi a trattamenti di testosterone. Due anni dopo si sottopone all'asportazione chirurgica dei seni e comincia a vivere pienamente come un uomo. Nel tempo, per\u00f2, non si sottoporr\u00e0 ad alcun intervento di metoidioplastica.\nCarriera.\nInizia la carriera da pornodivo apparendo su vari siti web, producendo e interpretando una serie di film pornografici (Buck Angel Entertainment). Possedendo ancora i genitali femminili, Angel si ritaglia un posto nel settore dell'industria dell'intrattenimento per adulti, facendosi chiamare con orgoglio \"The Man with a Pussy\" (L'uomo con una figa).\nNel 2005 \u00e8 il primo transessuale a partecipare a una produzione pornografica interamente al maschile, lavorando con una societ\u00e0 specializzata nella pornografia gay. Con la Titan Media prende parte al film \"Cirque Noir\".\nNel gennaio del 2007 vince un AVN Awards nella categoria Transsexual Performer of the Year, venendo nominato nella stessa categoria anche nei tre anni successivi. \u00c8 il solo transessuale FtM ad essere stato nominato per il premio.\nNel 2008 si trova a Londra, dove lo scultore Marc Quinn realizza una sua statua a grandezza naturale. Sempre nel 2008 appare in \"NAKED\", libro di Ed Powers incentrato sull'industria cinematografica per adulti. Gira inoltre una scena con il pornodivo Wolf Hudson, per un documentario allegato a \"NAKED\", prodotto dal fotografo Justin Lubin.\nCome il pioniere di un genere pornografico completamente nuovo, Angel riceve riconoscimenti internazionali e l'attenzione dei mass media. Le sue innovative esibizioni dal vivo lo hanno portato a girare il mondo, esibendosi in Scozia, Londra, Madrid, New York, Toronto, Amsterdam e Los Angeles.\nNel 2016 ha progettato e commercializzato il \"Buck-Off\", primo sex toy pensato per uomini transgender che vivono con difficolt\u00e0 il contatto con i loro organi genitali.\n\u00c8 apparso nel videoclip del brano \"Cursed Female\" dei Porno for Pyros."}
{"id": "2965540", "revid": "298229", "url": "https://it.wikipedia.org/wiki?curid=2965540", "title": "Triathlon ai XVIII Giochi del Commonwealth", "text": "La seconda edizione di triathlon ai Giochi del Commonwealth si \u00e8 svolta nel 2006 a Melbourne, Australia, all'interno della diciottesima (XVIII) edizione dei Giochi del Commonwealth .\nTra gli uomini ha vinto l'australiano Bradley Kahlefeldt . Tra le donne ha trionfato l'australiana Emma Snowsill ."}
{"id": "2965544", "revid": "767487", "url": "https://it.wikipedia.org/wiki?curid=2965544", "title": "Martina \u0160indlerov\u00e1", "text": "Martina \u00e8 diventata famosa grazie alla versione slovacca del reality show \"Pop Idol\", dove \u00e8 arrivata seconda."}
{"id": "2965545", "revid": "287204", "url": "https://it.wikipedia.org/wiki?curid=2965545", "title": "Martina Sindlerova", "text": ""}
{"id": "2965551", "revid": "1543377", "url": "https://it.wikipedia.org/wiki?curid=2965551", "title": "Patr\u00edme k sebe", "text": "Patr\u00edme k sebe \u00e8 l'album di debutto della cantante slovacca Martina \u0160indlerov\u00e1."}
{"id": "2965555", "revid": "729019", "url": "https://it.wikipedia.org/wiki?curid=2965555", "title": "Coppa del Mondo di salto con gli sci 2011", "text": "La Coppa del Mondo di salto con gli sci 2011, trentaduesima edizione della manifestazione organizzata dalla Federazione Internazionale Sci, ebbe inizio il 27 novembre 2010 a Kuusamo, in Finlandia, e si concluse il 20 marzo 2011 a Planica, in Slovenia. Furono disputate le 26 gare individuali previste, tutte maschili, in 17 differenti localit\u00e0: 19 su trampolino lungo, 7 su trampolino per il volo (nessuna su trampolino normale). Furono inserite nel calendario 5 gare a squadre, valide ai fini della classifica per nazioni.\nNon venne pi\u00f9 disputato il Nordic Tournament. Nel corso della stagione si tennero a Oslo i Campionati mondiali di sci nordico 2011, non validi ai fini della Coppa del Mondo, il cui calendario contempl\u00f2 dunque un'interruzione tra febbraio e marzo.\nL'austriaco Thomas Morgenstern si aggiudic\u00f2 sia la coppa di cristallo, il trofeo assegnato al vincitore della classifica generale, sia il Torneo dei quattro trampolini; il suo connazionale Gregor Schlierenzauer vinse la Coppa di volo. Simon Ammann era il detentore uscente della Coppa generale, Andreas Kofler del Torneo.\nRisultati.\nLegenda:\nLH = trampolino lungo\nFH = volo con gli sci\nTL = gara a squadre"}
{"id": "2965556", "revid": "1543377", "url": "https://it.wikipedia.org/wiki?curid=2965556", "title": "\u010co sa to tu deje", "text": "\u010co sa to tu deje \u00e8 il secondo album della cantante slovacca Martina \u0160indlerov\u00e1."}
{"id": "2965557", "revid": "110157", "url": "https://it.wikipedia.org/wiki?curid=2965557", "title": "Major League Soccer 2002", "text": "La Major League Soccer 2002 \u00e8 stata la settima edizione del campionato di calcio statunitense.\nMLS Cup Playoffs.\nQuarti di finale.\nTerza partita.\n\"Tempi supplementari alla serie delle 3 partite con la regola del golden gol.\""}
{"id": "2965559", "revid": "767487", "url": "https://it.wikipedia.org/wiki?curid=2965559", "title": "Katri Ylander", "text": "Katri \u00e8 diventata famosa grazie alla partecipazione alla seconda edizione della versione finlandese del reality show \"Pop Idol\", dove \u00e8 arrivata seconda."}
{"id": "2965565", "revid": "287204", "url": "https://it.wikipedia.org/wiki?curid=2965565", "title": "Bruna Dradi", "text": "Biografia.\nPartigiana combattente, capo nucleo di 9 uomini, venne riconosciuta come patriota dalla Presidenza del Consiglio dei ministri. Fu la prima donna, partigiana, nella storia della Repubblica Italiana a ricevere il grado di sergente.\nCrebbe ad Alfonsine, in una famiglia di antifascisti, dove le viene insegnato ad amare la pace ed aborrire la guerra per gli orrori che inevitabilmente comporta; suo padre fu mandato davanti al plotone d'esecuzione per essersi rifiutato di sparare al nemico. Dinnanzi agli orrori perpetuati dai nazisti e dai fascisti nei confronti di uomini, donne e bambini, nel 1944 all'et\u00e0 di soli 17 anni, ader\u00ec al movimento partigiano, militando nella Brigata \" A. Tarroni\".\nLe sue attivit\u00e0 partigiane la portarono spesso a rischiare la vita, ottenendo riconoscimenti da parte delle istituzione per il coraggio e per il valore come giovane partigiana.\nNei primi anni '50, Bruna Dradi, per incarico del Partito Comunista, fu inviata in Basilicata, con lo scopo di organizzare il movimento delle donne, allora inesistente in quella regione dove le condizioni di vita erano quelle descritte da Carlo Levi in \"Cristo si \u00e8 fermato a Eboli\". Affrontando i pregiudizi, ed la societ\u00e0 povera legata ad una cultura arcaica contadina, riusc\u00ec ad organizzare le donne incitandole a lottare per i loro diritti e a dare un importantissimo contributo per l'emancipazione femminile in Basilicata."}
{"id": "2965566", "revid": "1745361", "url": "https://it.wikipedia.org/wiki?curid=2965566", "title": "Teonoe (figlia di Proteo)", "text": "Teonoe () o Eido o Eidotea o Idotea o Eurinome \u00e8 un personaggio della mitologia greca. Era una ninfa del mare ed una sacerdotessa egiziana.\nGenealogia.\nFiglia di Proteo e Psamate. Non risulta essere madre o sposata.\nMitologia.\nIl suo nome di battesimo era Eido, ma avendo ricevuto in eredit\u00e0 dal nonno Nereo il dono della profezia, gli fu dato in seguito il nome di Teonoe.\nSi era innamorata di Canopo il timoniere di Menelao, morto in Egitto in seguito al morso di un serpente e sempre a Menelao rivel\u00f2 come fare per catturare ed interrogare Proteo (suo padre) e conoscere la rotta da seguire per ritornare a Sparta.\nNell\"Elena\" di Euripide, Teonoe aiuta Elena stessa (insidiata da Teoclimeno, fratello di Teonoe e sovrano d'Egitto) a fuggire insieme al marito Menelao. Teonoe non rivela al fratello la presenza in Egitto del marito di Elena e nemmeno il loro proposito di fuggire. Scoperto l'inganno, il re vorrebbe uccidere la propria sorella, ma l'intervento dei Dioscuri placa la sua ira.\nProbabilmente si pu\u00f2 identificare con la ninfa del mare Cabeiro."}
{"id": "2965571", "revid": "767487", "url": "https://it.wikipedia.org/wiki?curid=2965571", "title": "Lester B. Pearson College", "text": "Il Lester B. Pearson United World College of the Pacific (Collegio del Mondo Unito del Pacifico) \u00e8 uno dei quindici Collegi del Mondo Unito (UWC) nel mondo. Il nome \u00e8 in onore del Primo ministro del Canada Lester Bowles Pearson, vincitore del Premio Nobel per la Pace nel 1957. La missione del Collegio \u00e8 quella di promuovere pace, ecosostenibilit\u00e0 e connessione tra culture diverse, riunendo giovani da tutti i ceti sociali, senza dare importanza alla loro condizione economica, in una comunit\u00e0 piccola e isolata. 200 studenti da pi\u00f9 di 100 paesi si trovano insieme per condividere le loro esperienze mentre portano a termine la loro educazione secondaria superiore.\nGli studenti del College hanno la possibilit\u00e0, dopo il diploma, di partecipare al programma Shelby Davis Scholarship (Borsa di Studio Shelby Davis), che sponsorizza gli studi per conseguire un bachelor in molte universit\u00e0 statunitensi come l'Universit\u00e0 di Princeton, il Colby College, la Columbia University, College of the Atlantic e l'Universit\u00e0 Harvard.\nDal 2015, il direttore del Collegio \u00e8 D\u00e9sir\u00e9e McGraw.\nCorsi Scolastici e Amministrazione.\nIl diploma conseguito dagli studenti \u00e8 il Baccellierato Internazionale (IB), un diploma riconosciuto e approvato da molti stati nel mondo. Agli studenti \u00e8 anche richiesto di partecipare in servizi di volontariato, attivit\u00e0 culturali ed eventi sportivi. Uno degli eventi pi\u00f9 importanti dell'anno scolastico \u00e8 lo show di danza, musica e cultura chiamato \"One World\" (\"Un mondo\"), allestito e messo in scena totalmente dagli studenti del Pearson College, che attrae migliaia di spettatori da Victoria e dall'area circostante.\nAmmissioni.\nCon una severa politica di ammissione basata esclusivamente su borse di studio, gli studenti devono competere per ottenere una borsa di studio dalle loro rispettive Commissioni Nazionali dei Collegi del Mondo Unito. Ogni Commissione Nazionale raccomanda indipendentemente gli studenti del proprio paese al Collegio e la loro modalit\u00e0 di selezione varia da paese a paese. I fondi per queste borse di studio provengono da una variet\u00e0 di organizzazioni, governi e donatori privati. In questo modo, l'accettazione al Collegio \u00e8 determinata solamente dal proprio merito, e l'ammissione \u00e8 estremamente competitiva.\nCampus.\nIl Collegio si trova a sulle rive della baia Pedder Bay, a poco meno di 40\u00a0km da Victoria (Canada) su Vancouver Island. Il Collegio fornisce una locazione perfetta per gli studi ambientali, grazie ai boschi circostanti e alla vicina Area marina protetta di Race Rocks.\nNel campus ci sono 5 residenze in cui vivono tutti gli studenti del Pearson College, cos\u00ec come qualche professore. Altri professori e membri dello staff vivono \"on-campus\", in altre case separate dalle altre. Tutti gli studenti sono divisi, a seconda del loro sesso,su due piani, e vivono in camere condivise da 4 o 5 persone. I pasti sono serviti da una singola mensa al Collegio.\nLa sua vicinanza alla Baia e all'Oceano Pacifico permette al Collegio di avere molte attivit\u00e0 acquatiche. Una serie di barche a vela, kayak, canoe e equipaggiamento per immersioni sono disponibili per gli studenti al porto privato del Collegio."}
{"id": "2965576", "revid": "767487", "url": "https://it.wikipedia.org/wiki?curid=2965576", "title": "Shu-Aib Walters", "text": "Carriera.\nDal 2009 gioca nel Maritzburg United nella Premier Soccer League sudafricana, di cui \u00e8 il portiere titolare."}
{"id": "2965578", "revid": "30445", "url": "https://it.wikipedia.org/wiki?curid=2965578", "title": "Pueblo Ancestrali", "text": ""}
{"id": "2965580", "revid": "767487", "url": "https://it.wikipedia.org/wiki?curid=2965580", "title": "Katri Ylander (album)", "text": "Katri Ylander \u00e8 l'album di debutto della cantante finlandese omonima. Ha venduto circa 25.000 copie in Finlandia, dove \u00e8 stato certificato disco d'oro."}
{"id": "2965582", "revid": "383597", "url": "https://it.wikipedia.org/wiki?curid=2965582", "title": "Borgo Antico", "text": ""}
{"id": "2965584", "revid": "767487", "url": "https://it.wikipedia.org/wiki?curid=2965584", "title": "Kaikki n\u00e4m\u00e4 sanat", "text": "Kaikki n\u00e4m\u00e4 sanat \u00e8 il secondo album della cantante finlandese Katri Ylander. Ha venduto circa 17.000 copie in Finlandia, dove \u00e8 stato certificato disco d'oro."}
{"id": "2965585", "revid": "767487", "url": "https://it.wikipedia.org/wiki?curid=2965585", "title": "Terna Suswam", "text": "Carriera.\nClub.\nHa cominciato la carriera nel SEC Abuja per firmare un contratto nel 2007 con il Wikki Tourists F.C., con cui ha giocato le prime partite da professionista nella Nigeria Premier League, che l'ha ceduto nel 2009 al Lobi Stars.\nNazionale.\nL'allenatore della Nazionale nigeriana Lars Lagerb\u00e4ck l'ha scelto tra i giocatori della prima lista per i mondiali del 2010 dopo aver aiutato la Nazionale B a vincere la WAFU Cup 2010. Ha debuttato il 25 maggio 2010 contro la nazionale dell'Arabia Saudita."}
{"id": "2965589", "revid": "1543377", "url": "https://it.wikipedia.org/wiki?curid=2965589", "title": "Valvojat", "text": "Valvojat \u00e8 il terzo album della cantante finlandese Katri Ylander. Ha venduto circa 4.000 copie in Finlandia."}
{"id": "2965592", "revid": "1543377", "url": "https://it.wikipedia.org/wiki?curid=2965592", "title": "Onko viel\u00e4 aikaa?", "text": "Onko viel\u00e4 aikaa? \u00e8 un brano musicale della cantante finlandese Katri Ylander, pubblicato nel mese di giugno 2006 come primo singolo estratto dal suo album d'esordio."}
{"id": "2965593", "revid": "1543377", "url": "https://it.wikipedia.org/wiki?curid=2965593", "title": "Mansikkam\u00e4ki", "text": "Mansikkam\u00e4ki \u00e8 il secondo singolo della cantante finlandese Katri Ylander, estratto dal suo album d'esordio."}
{"id": "2965596", "revid": "1543377", "url": "https://it.wikipedia.org/wiki?curid=2965596", "title": "Vuorollaan", "text": "Vuorollaan \u00e8 il terzo singolo della cantante finlandese Katri Ylander, estratto dal suo album d'esordio."}
{"id": "2965597", "revid": "1543377", "url": "https://it.wikipedia.org/wiki?curid=2965597", "title": "Aamuaurinkoon", "text": "Aamuaurinkoon \u00e8 il quarto singolo della cantante finlandese Katri Ylander, estratto dal suo album d'esordio."}
{"id": "2965599", "revid": "1543377", "url": "https://it.wikipedia.org/wiki?curid=2965599", "title": "Unta", "text": "Unta \u00e8 il terzo singolo della cantante finlandese Katri Ylander estratto dal suo secondo album \"Kaikki n\u00e4m\u00e4 sanat\"."}
{"id": "2965600", "revid": "767487", "url": "https://it.wikipedia.org/wiki?curid=2965600", "title": "Il trionfo di Robin Hood", "text": "Il trionfo di Robin Hood \u00e8 un film del 1962 diretto da Umberto Lenzi.\nTrama.\nLa mancata amnistia a seguito della morte di re Enrico fa ingrossare le file della banda di Robin Hood, che mette a segno una serie di furti ai danni del barone Elwin. Ma Elwin si allea con il conte Goodman e Sir Tristano di Goldsborough: le cose si mettono male per Robin e i suoi seguaci."}
{"id": "2965601", "revid": "1543377", "url": "https://it.wikipedia.org/wiki?curid=2965601", "title": "Stelios Malezas", "text": "Carriera.\nHa cominciato la sua carriera nell'AEP Katerini per trasferirsi al PAOK nel 2003, firmando cos\u00ec il suo primo contratto da professionista, rinnovandolo il 6 febbraio 2009 per legarsi al club sino al 2013.\n\u00c8 stato convocato in nazionale il 28 febbraio 2010 per un'amichevole contro il Senegal."}
{"id": "2965602", "revid": "1543377", "url": "https://it.wikipedia.org/wiki?curid=2965602", "title": "Kaikki n\u00e4m\u00e4 sanat (singolo)", "text": "Kaikki n\u00e4m\u00e4 sanat \u00e8 il quarto singolo della cantante finlandese Katri Ylander estratto dal suo secondo album omonimo."}
{"id": "2965603", "revid": "1543377", "url": "https://it.wikipedia.org/wiki?curid=2965603", "title": "Maailman ihanin", "text": "Maailman ihanin \u00e8 il primo singolo della cantante finlandese Katri Ylander estratto dal suo terzo album \"Valvojat\"."}
{"id": "2965604", "revid": "1543377", "url": "https://it.wikipedia.org/wiki?curid=2965604", "title": "Nyt (singolo)", "text": "Nyt \u00e8 il secondo singolo della cantante finlandese Katri Ylander estratto dal suo terzo album \"Valvojat\"."}
{"id": "2965605", "revid": "1543377", "url": "https://it.wikipedia.org/wiki?curid=2965605", "title": "Valvojat (singolo)", "text": "Valvojat \u00e8 il terzo singolo della cantante finlandese Katri Ylander estratto dal suo terzo album omonimo."}
{"id": "2965609", "revid": "1543377", "url": "https://it.wikipedia.org/wiki?curid=2965609", "title": "Valehdellaan", "text": "Valehdellaan \u00e8 il primo singolo della cantante finlandese Katri Ylander estratto dal suo secondo album."}
{"id": "2965611", "revid": "1543377", "url": "https://it.wikipedia.org/wiki?curid=2965611", "title": "V\u00e4litunnilla", "text": "V\u00e4litunnilla \u00e8 il secondo singolo della cantante finlandese Katri Ylander estratto dal suo secondo album."}
{"id": "2965612", "revid": "110157", "url": "https://it.wikipedia.org/wiki?curid=2965612", "title": "Treskilling giallo", "text": "Il Gul tre skilling banco (in svedese \"Tre scellini giallo\" ma internazionalmente conosciuto come Treskilling Yellow) \u00e8 un francobollo svedese del 1855, tra i pi\u00f9 rari del mondo, battuto all'asta nel maggio 2010 come il pi\u00f9 costoso per una cifra che si aggira tra l'1,5 e i 2 milioni di euro.\nPezzo unico, scoperto da uno scolaro nel 1885, era stato accidentalmente stampato in giallo anzich\u00e9 in verde. \u00c8 appartenuto, tra gli altri, allo Stato Francese e al sovrano di Romania Carlo II. \u00c8 stato il francobollo che ha maggiormente segnato il mercato negli anni novanta, incrementando il proprio valore di centinaia di migliaia di dollari nel giro di alcune aste."}
{"id": "2965616", "revid": "599013", "url": "https://it.wikipedia.org/wiki?curid=2965616", "title": "TR-069", "text": "TR-069 (abbreviazione di \"Technical Report 069\") indica un insieme di specifiche tecniche intitolato \"Customer Premises Equipment (CPE) WAN Management Protocol\" (CWMP) redatto a cura del DSL Forum (noto attualmente come Broadband Forum) e definisce il protocollo a livello di applicazione per la gestione remota di dispositivi per l'utente finale.\nStoria.\nA seguito del repentino sviluppo del mercato a banda larga, il numero di dispositivi che permettono l'accesso ad internet \u00e8 cresciuto notevolmente ed \u00e8 ad oggi costituito da un gran numero di dispositivi eterogenei, come modem, router, gateway, set-top box e telefoni VoIP. Allo stesso tempo, contemporaneamente allo sviluppo delle molteplici funzionalit\u00e0 di tali dispositivi, la configurazione di questi apparati di rete \u00e8 diventata sempre pi\u00f9 complessa, tanto da non essere pi\u00f9 praticabile dall'utente finale. Per questa ragione fu inventato il protocollo TR-069.\nCaratteristiche.\nIl TR-069 \u00e8 un protocollo bidirezionale basato su SOAP/HTTP che fornisce un metodo di comunicazione fra i cosiddetti customer-premises equipment (CPE) e gli \"Auto Configuration Servers\" (ACS). Include sistemi di auto configurazione protetti e strumenti per controllo dei CPE compatibili con funzioni raccolte in un framework integrato.\nUtilizzando il TR-069, i terminali vengono messi in contatto con gli ACS che forniscono una configurazione per il loro corretto funzionamento nella rete in modo automatizzato. Opzionalmente possono essere fornite altre funzioni e servizi specifici. Attualmente il TR-069 \u00e8 lo standard di fatto per la configurazione remota di dispositivi nel campo del mercato DSL a banda larga.\nLe informazioni tecniche relative a questo protocollo sono redatte e manutenute dal Broadband Forum. Altre attuali e importanti realt\u00e0 della rete come Home Gateway Initiative (HGI) e il Digital Video Broadcasting (DVB) hanno assunto il protocollo CWMP per il controllo e la gestione di dispositivi domestici come gateway HGI e terminali di tipo DVB IPTV e set-top box in genere.\nFunzioni supportate.\nNel prossimo futuro il protocollo TR-069 potr\u00e0 controllare opzioni addizionali rispetto allo standard per l'attivazione di:\nComunicazioni.\nTransporto.\nIl CWMP \u00e8 un protocollo basato su test. I comandi inviati tra il CPE e ACS sono trasportati su HTTP (o pi\u00f9 frequentemente su HTTPS). A questo livello (HTTP) il CPE agisce come client e ACS com server HTTP. Questo essenzialmente significa che il controllo sul flusso della sessione di approvvigionamento (\"provisioning session)\" \u00e8 totalmente a carico del CPE.\nParametri di configurazione.\nAffich\u00e9 il CPE possa connettersi al server, esso necessita che alcuni parametri siano configurati in precedenza. Questi parametri includono la URL del server a cui l'apparato vuole collegarsi e l'intervallo di tempo tra il quale l'apparato inizier\u00e0 la sessione di approvviogionamento (\"PeriodicInformInterval\"). Inoltre, se l'autenticazione \u00e8 necessaria per ragioni di sicurezza, informazioni come utente e password devono essere fornite.\nSessione di approvvigionamento (Provisioning session).\nTutte le comunicazioni e le operazioni vengono eseguite nell'ambito della sessione di fornitura. La sessione \u00e8 sempre avviata dal dispositivo (CPE) e inizia con la trasmissione di un messaggio \"Inform\" (informare) .La sua ricezione e disponibilit\u00e0 del server per la sessione \u00e8 indicata da un messaggio \"InformResponse\" (risposta al comando Inform). Questo conclude la fase di inizializzazione della sessione. L'ordine delle due fasi successive dipende dal valore del flag \"HoldRequests\" (Sospendere Richieste). Se il valore \u00e8 falso (\"false\") la fase di inizializzazione \u00e8 seguita dalla trasmissione delle richieste del dispositivo, altrimenti vengono trasmessi prima gli ordini ACS. La seguente descrizione presuppone che il valore sia falso.\nNella seconda fase, gli ordini vengono trasmessi dal dispositivo all'ACS. Anche se il protocollo definisce pi\u00f9 metodi che possono essere invocati dal dispositivo sull'ACS, ne viene comunemente trovato solo uno - \"TransferComplete\" (trasferimento completato) - che viene utilizzato per informare l'ACS del completamento di un trasferimento di file avviato da una richiesta di Download o Upload emessa in precedenza. Questa fase \u00e8 finalizzata alla trasmissione di una richiesta \"HTTP-request\" (richiesta HTTP) vuota all'ACS.\nNella terza fase i ruoli cambiano a livello CWMP. La risposta HTTP (HTTP-response) per la richiesta HTTP vuota del dispositivo conterr\u00e0 una richiesta CWMP (CWMP-request) dall'ACS. Questo sar\u00e0 successivamente seguito da una richiesta HTTP contenente una risposta CWMP (CWMP-response) per la precedente richiesta CWMP. Pi\u00f9 ordini possono essere trasmessi uno per uno. Questa fase (e l'intera sessione di provisioning) viene terminata da una risposta HTTP vuota dall'ACS che indica che non sono pi\u00f9 in sospeso ordini.\nAttivatori di sessione.\nEsistono determinati eventi che attiveranno la sessione di provisioning. Questi includono:\nSicurezza e autenticazione.\nPoich\u00e9 i dati vitali (come nomi utente e password) possono essere trasmessi al CPE tramite CWMP, \u00e8 essenziale fornire un canale di trasporto sicuro e autenticare sempre il CPE rispetto all'ACS. Il trasporto sicuro e l'autenticazione dell'identit\u00e0 ACS possono essere facilmente forniti mediante l'utilizzo di HTTPS e la verifica del certificato ACS. L'autenticazione del CPE \u00e8 pi\u00f9 problematica. L'identit\u00e0 del dispositivo viene verificata in base a un segreto condiviso (password) a livello HTTP. Le password possono essere negoziate tra le parti (CPE-ACS) ad ogni sessione di provisioning. Quando il dispositivo contatta l'ACS per la prima volta (o dopo un ripristino di fabbrica) vengono utilizzate le password predefinite. Nelle reti di grandi dimensioni \u00e8 responsabilit\u00e0 dell'approvvigionamento garantire che ogni dispositivo utilizzi credenziali univoche, il loro elenco viene consegnato con i dispositivi stessi e protetto.\nRichiesta di connessione.\nL'inizializzazione e il controllo del flusso della sessione di provisioning \u00e8 di esclusiva responsabilit\u00e0 del dispositivo, ma \u00e8 possibile che l'ACS richieda l'avvio di una sessione dal dispositivo. Anche il meccanismo di richiesta di connessione \u00e8 basato su HTTP. In questo caso il dispositivo (CPE) assume il ruolo di server HTTP. L'ACS richiede una connessione al dispositivo visitando un URL negoziato ed eseguendo l'autenticazione HTTP. Viene inoltre negoziato in anticipo un segreto condiviso con il dispositivo (ad es. sessione di provisioning precedente) per impedire l'utilizzo di CPE per attacchi DDoS sul server di provisioning (ACS). Dopo l'invio della conferma da parte del dispositivo, la sessione di provisioning deve essere avviata il prima possibile e non oltre 30 secondi dopo la trasmissione della conferma.\nRichiesta di connessione su NAT.\nIl protocollo CWMP definisce anche un meccanismo per raggiungere i dispositivi che sono collegati dietro NAT (es. IP-Phones, Set-top box). Questo meccanismo, basato su STUN e UDP NAT traversal, \u00e8 definito nel documento TR-069 Annex G (ex TR-111).\nL'emendamento 5 del protocollo introduce un metodo alternativo di esecuzione della richiesta di connessione tramite NAT basato su XMPP (vedere l'allegato K dell'emendamento 5 TR-069 per i dettagli).\nModello dei dati.\nLa maggior parte della configurazione e della diagnostica viene eseguita attraverso l'impostazione e il recupero del valore dei parametri del dispositivo. Questi sono organizzati in una struttura gerarchica ben definita che \u00e8 pi\u00f9 o meno comune a tutti i modelli di dispositivi e produttori. Broadband Forum pubblica i suoi standard per i modelli di dati in due formati: file XML contenenti una specifica dettagliata di ciascun modello di dati successivo e tutte le modifiche tra le loro versioni e file PDF contenenti dettagli leggibili dall'uomo. SGli standard e le estensioni supportati devono essere chiaramente contrassegnati nel modello dati del dispositivo. Questo dovrebbe essere nel campo \"Device.DeviceSummary\" o \"InternetGatewayDevice.DeviceSummary\" che \u00e8 richiesto a partire da Device:1.0 e InternetGatewayDevice:1.1 rispettivamente. Se il campo non viene trovato, InternetGatewayDevice:1.0 \u00e8 implicito. A partire da Device:1.4 e InternetGatewayDevice:1.6 \u00e8 stato introdotto un nuovo campo ( \"'&lt;RO&gt;'.SupportedDatamodel\") per le specifiche standard supportate. \nIl modello \u00e8 sempre radicato nella singola chiave denominata \"Device\" o \"InternetGatewayDevice\" a seconda della scelta del produttore. Ad ogni livello della struttura sono consentiti oggetti e parametri (o istanze di array). Le chiavi sono costruite concatenando i nomi degli oggetti e dei parametri usando '.'(punto) come separatore, ad es. \"InternetGatewayDevice.Time.NTPServer1\" .\nCiascuno dei parametri pu\u00f2 essere contrassegnato come scrivibile o non scrivibile. Questo viene segnalato dal dispositivo nel messaggio GetParameterNamesResponse. Il dispositivo non deve consentire la modifica di alcun parametro contrassegnato come di sola lettura. Le specifiche e le estensioni del modello di dati contrassegnano chiaramente lo stato richiesto della maggior parte dei parametri.\nAnche i valori applicabili al parametro, il loro tipo e significato sono definiti con precisione dallo standard.\nOggetti multiistanza.\nAlcune parti del modello dati richiedono l'esistenza di pi\u00f9 copie del sottoalbero. I migliori esempi sono quelli che descrivono le tabelle, ad es. Tabella di inoltro delle porte (Port Forwarding Table). Un oggetto che rappresenta un array avr\u00e0 solo numeri di istanza o nomi di alias come figli.\nUn oggetto a pi\u00f9 istanze pu\u00f2 essere scrivibile o di sola lettura, a seconda di ci\u00f2 che rappresenta. Gli oggetti scrivibili consentono la creazione dinamica e la rimozione dei loro figli. Ad esempio, se un oggetto rappresenta quattro porte fisiche su uno switch Ethernet, non dovrebbe essere possibile aggiungerle o rimuoverle dal modello di dati. Se un'istanza viene aggiunta a un oggetto, viene assegnato un identificatore. Dopo essere stati assegnati, gli identificatori non possono cambiare durante il ciclo di vita del dispositivo, tranne che per il ripristino delle impostazioni di fabbrica.\nProblemi comuni.\nAnche se l'elenco dei parametri e dei relativi attributi \u00e8 ben definito, la maggior parte dei dispositivi non segue completamente gli standard. I problemi pi\u00f9 comuni includono parametri mancanti, identificatori di istanza omessi (per oggetti a pi\u00f9 istanze in cui \u00e8 presente solo un'istanza), livello di accesso ai parametri errato e utilizzo corretto solo di valori validi definiti. Ad esempio, per il campo che indica lo standard supportato dei protocolli WLAN, il valore 'g' dovrebbe indicare il supporto di 802.11b e 802.11g e il supporto 'g-only' solo di 802.11g. Anche se valori come \"bg\" o \"b/g\" non sono legali secondo gli standard del Broadband Forum, si trovano molto comunemente nei modelli di dati del dispositivo."}
{"id": "2965620", "revid": "287204", "url": "https://it.wikipedia.org/wiki?curid=2965620", "title": "Alleanza Democratica Europea", "text": " \nIl Gruppo dell'Alleanza Democratica Europea (in inglese: \"European Democratic Alliance\" - EDA; in francese: \"Groupe du Rassemblement des D\u00e9mocrates Europ\u00e9ens\" - RDE) \u00e8 stato un gruppo politico al Parlamento Europeo di centro-destra, d'ispirazione nazionalconservatrice e gollista, attivo tra il 1984 e il 1995, successore del Gruppo dei Democratici Europei del Progresso (\"Groupe des d\u00e9mocrates europ\u00e9ens de progr\u00e8s\").\nStoria del gruppo.\nIl gruppo \u00e8 stato fondato il 24 luglio 1984 a seguito delle Elezioni europee del 1984. Fu costituito dai gollisti francesi, dai repubblicani irlandesi e dai nazionalisti scozzesi. Capogruppo era il francese Christian de La Mal\u00e8ne.\nDopo le Elezioni europee del 1989 il gruppo ricostituisce ed aderiscono anche i greci del \"Rinnovamento Democratico\", scissione della Nuova Democrazia. Lasciano invece i nazionalisti scozzesi, che aderiscono al Gruppo Arcobaleno. Capogruppo ancora il francese Christian de La Mal\u00e8ne.\nDopo le Elezioni europee del 1994 il gruppo si ricostituisce ancora ed aderiscono anche i portoghesi del Centro Democratico Sociale - Partito Popolare. Nel 1995 decide di fondersi con il gruppo tutto italiano di Forza Europa ed insieme creano il gruppo Unione per l'Europa. Capogruppo era Jean-Claude Pasty."}
{"id": "2965633", "revid": "73843", "url": "https://it.wikipedia.org/wiki?curid=2965633", "title": "Affondamento della Cheonan", "text": "L'affondamento della Cheonan, una corvetta della classe Pohang appartenente alla Marina militare della Corea del Sud, fu un fatto bellico occorso il 26 marzo 2010 in prossimit\u00e0 dell'isola di Paengnyong, nel Mar Giallo, nel quale, a seguito di una violenta esplosione, 46 persone (sulle 104 presenti a bordo) persero la vita.\nNegli anni sono stati numerosi i fatti d'armi che si sono verificati nella zona di confine tra le due Coree e che hanno visto scontri a fuoco tra unit\u00e0 armate dei due paesi. Secondo le valutazioni di una commissione d'inchiesta sud-coreana, avendone ritrovato in zona diversi frammenti con scritte di fabbricazione nord-coreana, l'esplosione \u00e8 da attribuirsi ad un siluro pesante, che esplodendo ha lasciato tracce di esplosivo prodotto in Corea del Nord ritrovate successivamente anche sul relitto della nave recupurato dal fondale.\nLo scenario.\nL'isola di Paengnyong \u00e8 situata nella zona di confine tra le due Coree, a oltre 160 km dalle coste sudcoreane e a una quindicina di km dalla terraferma sotto sovranit\u00e0 della Corea del Nord. Sebbene l'isola sia stata assegnata dalle clausole armistiziali alla Corea del Sud, nulla fu stabilito a riguardo del tratto di mare circostante che rappresenta, peraltro, una ricca zona di pesca battuta da battelli delle due Coree e della Repubblica Popolare Cinese. Per questo motivo negli anni si sono verificati diversi scontri tra unit\u00e0 di pattuglia delle due Coree.\nL'evento.\nIl 26 marzo 2010, alle ore 21:25 (ora locale), si registr\u00f2 una violenta esplosione nelle immediate vicinanze della corvetta \"Cheonan\" che, assieme ad una unit\u00e0 gemella (la \"Sokcho\") stava operando nell'area. La nave, spezzatasi in due tronconi, affond\u00f2 in soli cinque minuti; soltanto 58, dei 104 membri dell'equipaggio, riuscirono ad essere tratti in salvo. Il comandante della nave, prima che la stessa affondasse, contattat\u00f2 il quartier generale della flotta sudcoreana riferendo \"di essere stati attaccati dal nemico\".\nIl recupero.\nSotto gli ordini diretti del presidente sudcoreano Lee Myung-bak, la marina sudcoreana ha tentato innanzitutto di salvare i sopravvissuti che fossero rimasti intrappolati nello scafo. Sommozzatori hanno coadiuvato il pompaggio dell'aria nello scafo ed uno di essi \u00e8 morto nel tentativo. Un'altra imbarcazione con 9 membri di equipaggio \u00e8 risultata dispersa durante le ricerche e si presume che abbia avuto una collisione con una nave battente bandiera cambogiana. In seguito alle richieste dei familiari, le ricerche sono state sospese.\nIl relitto \u00e8 stato in seguito recuperato da una speciale gru posta su un pontone di grosso tonnellaggio, ed \u00e8 stato attentamente studiato.\nL'inchiesta.\nStando alle indagini compiute da una commissione mista sudcoreana e statunitense, la nave \u00e8 stata colpita dall'onda d'urto generata da un siluro esploso in prossimit\u00e0 della stessa. La bolla generata dall'esplosione ha piegato lo scafo verso l'alto, flettendo di 68 cm, nel troncone di prora, anche le lamiere della tolda e, allo stesso modo, di 1,48 m quelle del troncone di poppa, aprendo una falla tra l'ordinata 72 e l'ordinata 85; l'implosione della stessa bolla ha poi risucchiato lo scafo verso il basso fratturandolo completamente. Le simulazioni hanno dato come risultato la stima dell'esplosione di 250 kg di esplosivo ad alto potenziale a circa 6-9 m di profondit\u00e0, 3 m a sinistra della linea di chiglia della nave.\nCon l'azione combinata di due battelli ed una rete speciale sono stati anche recuperati dei detriti, alcuni dei quali si sono rivelati pezzi di coda di un siluro, ed in particolare due eliche controrotanti.\nSecondo il quotidiano \"Chosun Ilbo\", gli inquirenti sudcoreani hanno riferito ai loro giornalisti di essere convinti che uno o due sommergibili nordcoreani, uno della classe Yono e un altro della classe Sang-o, siano salpati dalla loro base di Capo Pipagot il 23 marzo 2010, scortati da una nave di supporto. Uno dei sommergibili, stando alle rivelazioni, accost\u00f2 facendo rotta per il lato occidentale dell'isola di Paengnyong, arrivando in zona il 25 marzo 2010. L\u00e0 avrebbe atteso il passaggio della \"Cheonan\" a circa 30 metri di profondit\u00e0 sotto la superficie dell'oceano, dove le acque sono profonde al massimo 40/50 metri, lanciando il siluro da 1,6 miglia nautiche (3\u00a0km) di distanza. L'attacco \u00e8 apparso essere stato pianificato per essere effettuato nel cosiddetto \"periodo di stanca\" ovvero, quello in cui la forza delle correnti di marea in zona era bassa. Il battello nordcoreano ha fatto ritorno alla base il 28 marzo 2010. Tali dettagliate informazioni circa movimenti e posizione di attacco del sommergibile nordcoreano, non appaiono sul resoconto del rapporto finale.\nUlteriori sviluppi.\nUn membro dell'esecutivo nordcoreano che ha defezionato verso la Corea del Sud nel 2011, ha affermato, il 7 dicembre 2012, che l'equipaggio che ha affondato la \"Cheonan\", \u00e8 stato premiato dal governo e dalle Forze armate nordcoreane. Il transfuga, noto con l'alias di \"Ahn Cheol-nam\", ha dichiarato che comandante, comandante in seconda, direttore di macchina e nostromo del minisommergibile, sono stati insigniti del titolo e dell'onorificenza di \"eroi della RPDC\" nell'ottobre 2010."}
{"id": "2965636", "revid": "1318658", "url": "https://it.wikipedia.org/wiki?curid=2965636", "title": "Arcangelo Raffaele con Tobiolo tra i santi Nicol\u00f2 e Giacomo Maggiore", "text": "L'Arcangelo Raffaele con Tobiolo tra i santi Nicol\u00f2 e Giacomo Maggiore \u00e8 un dipinto olio su tavola (419x213 cm) di Cima da Conegliano, conservato alle Gallerie dell'Accademia a Venezia."}
{"id": "2965637", "revid": "188116", "url": "https://it.wikipedia.org/wiki?curid=2965637", "title": "Europa delle Nazioni", "text": "Europa delle Nazioni (in inglese: \"Europe of Nations\" - EN; in francese: \"Europe des Nations\" - EDN) \u00e8 stato un gruppo parlamentare al Parlamento Europeo attivo tra il 1994 e il 1996. \nEsso comprendeva partiti che si richiamavano all'euroscetticismo. Alla sua fondazione constava di 19 membri, di cui facevano parte:\nNel 1996 assunse la denominazione di \"Indipendenti per l'Europa delle Nazioni\".\nNel 1999 diede luogo ad un nuovo gruppo parlamentare, l'Europa delle Democrazie e delle Diversit\u00e0 (nel 2004 divenuto Indipendenza e Democrazia)."}
{"id": "2965641", "revid": "599013", "url": "https://it.wikipedia.org/wiki?curid=2965641", "title": "Autonomia scolastica", "text": "L'autonomia scolastica, secondo l'ordinamento giuridico italiano, si riferisce alla possibilit\u00e0 degli istituti di poter fare progetti nazionali e internazionali e di organizzare l'orario scolastico nella scuola in Italia.\nStoria.\nlI primo provvedimento in materia fu la legge 15 marzo 1997, n. 59 che all\u2019art. 21, sanc\u00ec l\u2019inizio del passaggio da un sistema centrale nazionale di gestione della scuola verso un progetto che riconosceva, in alcuni ambiti rilevanti, l\u2019autonomia gestionale ai singoli istituti, definendo l'articolazione dell'attivit\u00e0 didattica e introducendo il principio sulla flessibilit\u00e0 oraria dei docenti.\nDall'entrata in vigore della legge e del successivo regolamento di cui al D.P.R. 8 marzo 1999, n. 275 le singole istituzioni scolastiche, nel rispetto della libert\u00e0 d'insegnamento e del pluralismo culturale, progetteranno e realizzeranno gli interventi di educazione, formazione ed istruzione adeguandoli a diversi contesti e in coerenza con i principi sanciti dalla legge costituzionale 18 ottobre 2001, n. 3.\nCaratteristiche.\nCon l'autonomia si introduce per la prima volta il \"Piano dell'offerta formativa\" (P.O.F.), documento fondamentale costitutivo dell'identit\u00e0 culturale e progettuale delle istituzioni scolastiche ed esplicita la progettazione curricolare, extracurricolare, educativa ed organizzativa che le singole scuole adottano nell'ambito della loro autonomia. Nel rispetto delle direttive ministeriali, per quanto riguarda le scelte didattiche e organizzative, ogni decisione assunta nell'ambito dell'autonomia deve essere decisa e condivisa durante le riunioni degli Organi collegiali, Collegio dei docenti e Consiglio d'istituto.\nCon l'autonomia scolastica si \u00e8 inteso realizzare interventi educativi e formativi mirati allo sviluppo della persona, ampliando l'offerta formativa, adeguandoli ai vari contesti e alle richieste delle famiglie e dell'economia del territorio, al fine di garantire il successo formativo in coerenza con le finalit\u00e0 generali del sistema di istruzione stabiliti a livello nazionale.\nTipologia.\nDidattica e organizzativa.\nPur nel rispetto della libert\u00e0 di insegnamento e delle indicazioni ed obiettivi nazionali a livello di istruzione, le istituzioni scolastiche possono regolamentare l'orario delle discipline adeguandolo al tipo di studi e al ritmo di apprendimento degli alunni. Possono adottare formule di flessibilit\u00e0 oraria (ad esempio concentrare le ore di una determinata materia in un certo periodo dell'anno), attivare percorsi didattici individualizzati (ad esempio per l'integrazione di alunni diversamente abili o stranieri), programmare percorsi formativi in coordinamento con le richieste del territorio, scegliere metodologie e strumenti didattici in coerenza con il Piano dell'offerta formativa.\n\u00c8 possibile adattare il calendario scolastico in relazione alle esigenze derivanti dal Piano dell'offerta formativa, garantendo in ogni caso il monte ore stabilito a livello nazionale.\nRicerca, sperimentazione, sviluppo.\nLe istituzioni scolastiche curano la progettazione formativa e la ricerca valutativa, la formazione e l'aggiornamento culturale e professionale del personale scolastico, l'innovazione metodologica e disciplinare, la ricerca didattica e gli scambi di informazioni, esperienze e materiali didattici, l'integrazione e il coordinamento tra le diverse articolazioni del sistema scolastico.\nLe istituzioni scolastiche possono operare singolarmente o in rete (accordi tra pi\u00f9 istituti). I docenti operanti in una rete di scuole possono (facoltativamente) essere temporaneamente scambiati per favorire la diffusione delle esperienze. La ricerca deve essere documentata (secondo procedure definite a livello nazionale) in modo da poter essere divulgata alle istituzioni scolastiche interessate.\nLe scuole possono stipulare convenzioni tra Universit\u00e0, enti o associazioni per realizzare obiettivi specifici previsti dal P.O.F.\nDati statistici.\nSecondo i dati Miur per l'anno scolastico 2018-2019, il numero delle istituzioni scolastiche ammonta a 8.160 alle quali si aggiungono 130 Centri permanenti per l'istruzione degli adulti; tuttavia, a seguito dei nuovi parametri sull'assegnazione dei dirigenti e dei direttori amministrativi, solo le istituzioni scolastiche con un numero di studenti superiore a 600 (ridotto a 400 per le scuole site in comunit\u00e0 montane o piccole isole) possono vedersi assegnare vertici titolari: gli istituti sottodimensionati verranno assegnati a dirigenti e direttori reggenti, gi\u00e0 titolari in un'altra istituzione. Le istituzioni scolastiche sottodimensionate sono pari a 352 pertanto la dotazione organica dirigenziale risulta di 7.936 unit\u00e0 complessive per l'a.s. 2018/2019.\nLe istituzioni scolastiche hanno assunto negli ultimi decenni dimensioni particolarmente rilevanti: dalle circa 8.000 istituzioni dipendono oltre 40.000 sedi scolastiche, 370.000 classi, in media oltre 900 alunni e oltre 120 dipendenti (personale docente, amministrativo, tecnico e ausiliario) per istituto."}
{"id": "2965646", "revid": "767487", "url": "https://it.wikipedia.org/wiki?curid=2965646", "title": "Villa Il Riposo", "text": "La villa Il Riposo (originariamente \"Il Riposo de' Vecchi\") \u00e8 una dimora cinquecentesca posta sul colle di Fattucchia, tra le valli dell'Ema e della Grassina, in comune di Bagno a Ripoli (FI) con accesso da via delle Fonti.\nStoria.\nLa villa fu edificata nella seconda met\u00e0 del Cinquecento, nel luogo dove gi\u00e0 nel 1427 esisteva una \"casa da signore\", da Bernardo Vecchietti (1514-1590), collezionista e mecenate vicino alla corte medicea, membro di una delle pi\u00f9 antiche e influenti famiglie fiorentine. Realizzando il suo \"palazzo\", Bernardo intervenne anche sulla campagna circostante, forse ispirandosi ai parchi delle ville medicee come quella di Pratolino, distribuendovi manufatti dedicati al culto, alla caccia, o allo svago, tra i quali spicca la Fonte della Fata Morgana.\nBernardo Vecchietti ebbe relazioni con molti artisti, primo tra tutti il Giambologna (1524-1608), che ospit\u00f2 e introdusse alla corte di Francesco I. Si ritiene che il Giambologna abbia contribuito alla progettazione del \"Riposo\" e della Fonte. \nRaffaello Borghini (1541-1588) ambient\u00f2 in questi luoghi le conversazioni contenute nel suo libro del 1584, intitolato appunto \"Il Riposo\". Il libro, che \u00e8 un trattato d'arte in forma di dialogo tra Bernardo e tre nobili ospiti, contiene un'interessante descrizione della villa e dei suoi dintorni.\nDescrizione.\nL'aspetto attuale della villa non \u00e8 sostanzialmente mutato rispetto ai tempi della sua costruzione. \u00c8 evidente che alla morte di Bernardo, avvenuta nel 1590, l'edificio e la sua decorazione esterna restarono parzialmente incompiuti. L'elemento caratterizzante della struttura \u00e8 l'ampio loggiato, che probabilmente nelle intenzioni originarie avrebbe dovuto circondare tutto l'edificio. Le arcate a tutto sesto, oggi parzialmente tamponate, poggiano su massicci pilastri a base quadrangolare in cui si aprono nicchie. \nIl corpo di fabbrica separa gli spazi esterni in due parti. Il lato nord, quello di accesso, \u00e8 stilisticamente pi\u00f9 semplice. Qui i pilastri non hanno capitelli e il disegno del portale \u00e8 sobrio ed essenziale. Gli affreschi e l'iscrizione del cartiglio \"\u201cI vecchi han qui, la Dio merc\u00e9, riposo\u201d\" alludono al nome della famiglia e a quello della dimora. Sulla parete a destra una figura dipinta, nella quale si \u00e8 voluto riconoscere l'autore degli affreschi, ci osserva da dietro la grata di una falsa finestra. Il giardino, originariamente tenuto a prato come testimonia la raffigurazione presente nella sala di ingresso, \u00e8 stato modificato a \u201cboschetto\u201d all'inizio del secolo scorso, seguendo il gusto romantico dell'epoca. \nIl lato sud, a cui si accede attraversando l'ampio ingresso affrescato, \u00e8 quello del giardino privato. Qui il loggiato \u00e8 disposto a ferro di cavallo intorno all'accesso. I pilastri sono sormontati da capitelli di gusto manieristico e sotto gli archi ampie finestre inginocchiate in pietra serena danno luce alle sale del pianterreno. Pure in pietra serena \u00e8 il pozzo, arricchito da due eleganti pilette, il cui disegno \u00e8 tradizionalmente attribuito al Giambologna. \nSulla parete di ingresso si apre un maestoso portale in bugnato, sormontato da una luce quadrangolare, sulla quale poggia un timpano che sorregge, al centro di un caratteristico motivo a tre raggi, lo stemma dei Vecchietti con cinque ermellini. Il portale \u00e8 incorniciato da affreschi, che la tradizione attribuiva a Bernardino Poccetti, ma che pi\u00f9 recentemente sono stati attribuiti a Santi di Tito, pittore del quale \u00e8 documentato il rapporto con Bernardo Vecchietti. In alto il motto nel cartiglio retto da bellissimi putti alati \u00e8 nuovamente un gioco di parole sul nome della famiglia e su quello della villa. Nella fascia in basso sono rappresentati quattro vecchi che probabilmente rappresentano illustri antenati, caratterizzati da abbigliamenti e attributi il cui particolare significato non \u00e8 ancora del tutto compreso; nel secondo personaggio da destra, che regge un libro con lo stemma, si \u00e8 voluto riconoscere lo stesso Bernardo. Nelle false nicchie ai lati del portale sono raffigurate due statue di \"Ercole\", sormontate da scritte che celebrano il riposo dell'eroe. Le chiavi delle volte recano affreschi con lo stemma bipartito Vecchietti-Strozzi (la madre di Bernardo era una Strozzi), e con un'impresa costituita da un ermellino con il motto \"Candidior Animus\". L'iscrizione sugli sgabelli in pietra ai lati del portale fa ancora una volta riferimento al nome della villa. \nLa decorazione originale delle parti architettoniche, basata su un motivo a falsi mattoni analogo a quello della Fonte della Fata Morgana e sul colore grigio della pietra serena, come mostrano l'iconografia antica e i saggi eseguiti in occasione di restauri, \u00e8 stata sostituita in epoca posteriore da una velatura ocra a imitazione della pietra forte.\nIl giardino a sud \u00e8 sistemato all'italiana con aiuole geometriche incorniciate da siepi di bosso, interrotte a intervalli regolari da piante di agrumi. Le grandi conche e gli orci in terracotta provengono da fornaci dell'Impruneta; molti portano il marchio di fabbrica e la data.\nUn cancello di ferro introduce al pomario che offre una gradevole passeggiata fino alla tavola di pietra posta all'estremit\u00e0 del terrapieno; da qui si gode un bel panorama sui colli del Chianti fino all'Impruneta.\nSovrasta la villa una torre in pietra alberese a vista, realizzata nel 1935, secondo uno stile neo-medievale in voga al tempo ma poco affine all'architettura del resto dell'edificio, al posto di una colombaia che era stata danneggiata da un terremoto nel 1895.\nLa villa rimase di propriet\u00e0 della famiglia Vecchietti fino al 1871, anno in cui fu acquistata dalla famiglia Signorini, che tuttora vi risiede."}
{"id": "2965650", "revid": "125692629", "url": "https://it.wikipedia.org/wiki?curid=2965650", "title": "Uffie", "text": "Biografia.\nCresciuta ad Hong Kong, vive a Parigi dall'et\u00e0 di 15 anni. Nel 2006 ha firmato un contratto per la Ed Banger Records e nel 2010 \u00e8 anche pubblicata dalla Elektra Records, \u00e8 stata descritta come una ispirazione per i deejay francesi. Il suo stile incorpora generi diversi come synth pop, electro, hip hop, rap e dance.\n\u00c8 conosciuta per i suoi singoli di successo \"Pop the Glock\", \"First Love\", \"ADD SUV\" (con Pharrell Williams) e \"MC's Can Kiss\". Ha collaborato anche con Feadz, Mr. Oizo, SebastiAn e Justice.\nNel 2007 appare nell'album \"Cross\" dei Justice cantando nel brano \"Tthhee Ppaarrttyy\".\nNel 2010 \u00e8 uscito il suo primo disco, \"Sex Dreams and Denim Jeans\".\nDiscografia.\nAlbum studio\nEP\nSingoli"}
{"id": "2965651", "revid": "31886", "url": "https://it.wikipedia.org/wiki?curid=2965651", "title": "Madonna col Bambino (Cima da Conegliano Petit Palais)", "text": "La Madonna col Bambino \u00e8 un dipinto a olio su tavola (71,5 x 55 cm.) di Cima da Conegliano, databile dal 1495 al 1497 e conservato nel Petit Palais di Parigi.\nDescrizione.\nGi\u00e0 nella collezione londinese di sir William Abdy, il dipinto pass\u00f2 in propriet\u00e0 del banchiere Edward Tuck, vice-console americano a Parigi, che nel 1930 lo don\u00f2 al Petit Palais. Sul parapetto della tavola \u00e8 presente la firma apocrifa JOANNES B. Riguardo alla data di composizione, Berenson, Von Hadeln, Lasareff e Menegazzi indicano il 1495, mentre per Van Marle e Coletti la tavola sarebbe posteriore al 1497.\nIl motivo del Bambino che accarezza la guancia della Madre \u00e8 presente in diversi dipinti del Maestro, in particolare in dipinti della sua bottega. Il Berenson rileva \u00ab l'ampiezza della composizione, il paesaggio semplice e calmo, le tinte gaie, il disegno incisivo e il modellato solido \u00bb. Notevoli sono altres\u00ec \u00ab gli accordi cromatici tra i toni freddi, cristallini, del paesaggio e i toni caldi delle carni e delle vesti \u00bb."}
{"id": "2965654", "revid": "287204", "url": "https://it.wikipedia.org/wiki?curid=2965654", "title": "Hardt (Renania-Palatinato)", "text": "Hardt \u00e8 un comune di 438 abitanti della Renania-Palatinato, in Germania.\nAppartiene al circondario (\"Landkreis\") Westerwaldkreis (targa WW) ed \u00e8 parte della comunit\u00e0 amministrativa (\"Verbandsgemeinde\") di Bad Marienberg (Westerwald)."}
{"id": "2965660", "revid": "252548", "url": "https://it.wikipedia.org/wiki?curid=2965660", "title": "Andreas Frege", "text": ""}
{"id": "2965667", "revid": "2162086", "url": "https://it.wikipedia.org/wiki?curid=2965667", "title": "K\u014dstas Man\u014dlas", "text": "Biografia.\n\u00c8 il nipote (figlio del fratello) dell'ex calciatore Stelios Man\u014dlas.\nCaratteristiche tecniche.\nDifensore centrale tra i pi\u00f9 veloci del suo ruolo, abile a giocare d'anticipo sugli attaccanti e nei colpi di testa, con i quali pu\u00f2 farsi valere anche in fase offensiva sui calci piazzati.\nCarriera.\nClub.\nInizi.\nCresciuto nelle giovanili del Thrasyvoulos Fylis, Man\u014dlas venne visionato proprio dallo zio Stelios (direttore tecnico dell'AEK) che, viste le qualit\u00e0, lo indic\u00f2 alla dirigenza: il contratto, il primo da professionista per il giovane difensore, fu siglato il 16 giugno 2009 con scadenza nel 2012. Il 28 febbraio 2009 fa il suo esordio in casa dell'Aris Salonicco, gara vinta dai padroni di casa per 2 a 1. A fine stagione totalizza 5 presenze tutte in campionato.\nAEK Atene.\nTrasferitosi all'AEK ha esordito contro l'AO Kavala il 13 marzo 2010, nella vittoria per 3-0. Ha segnato il suo primo gol da professionista contro i rivali dell'Olympiacos F.C. il 19 maggio 2010 al sesto minuto del primo tempo. Pochi minuti prima aveva subito un infortunio al volto causato da uno scontro di gioco con Konstantinos Mitroglou: uscito dal campo in pessime condizioni al diciassettesimo minuto, ha rifiutato di essere portato all'ospedale prima della fine della partita. Il giorno seguente ha sub\u00ecto un intervento chirurgico al volto durato tre ore, conclusosi con successo, nel quale gli sono state impiantate delle placche metalliche. Conclude la sua esperienza con l'Aek, totalizzando 84 presenze e 6 reti (comprese le due in Europa League).\nOlympiakos.\nIl 3 luglio 2012 Man\u014dlas diventa a titolo definitivo un giocatore dell'Olympiakos. Dopo due stagioni da titolare fisso con anche ottime prestazioni in UEFA Champions League, e dopo essersi messo in mostra con la propria selezione al Campionato mondiale di calcio 2014 in Brasile, viene ceduto nella sessione di mercato successiva alla manifestazione sportiva, dopo 74 presenze complessive e 6 gol (due dei quali in Champions League 2013-2014).\nRoma.\nIl 26 agosto 2014 viene ufficializzato il suo acquisto da parte della . Il calciatore firma un contratto di cinque anni e sceglie di indossare la maglia numero 44. Il 30 agosto fa il suo esordio ufficiale contro la , partita terminata con il successo dei \"giallorossi\" per 2-0. Ben presto diventa titolare inamovibile nella squadra di Rudi Garcia, anche grazie alle sue prestazioni positive. Conclude la stagione totalizzando 41 presenze.\nL'annata seguente il debutto stagionale avviene il 22 agosto 2015 durante la gara contro l'Hellas Verona, partita terminata 1-1. Il 26 settembre, segna la sua prima rete stagionale contro il , nonch\u00e9 la sua prima rete in assoluto con la maglia della Roma, gara vinta dai giallorossi per 5-1. Conclude la seconda stagione con 45 presenze e 2 gol.\nNella terza stagione alla Roma contribuisce alla vittoria casalinga contro l'Inter andando a decidere la partita 2-1 con un colpo di testa su cross da calcio di punizione di Alessandro Florenzi propiziando l'autogol di Mauro Icardi. Ottiene quindi 45 presenze complessive.\nNella quarta stagione trova il gol in Champions League, il primo con la Roma nelle coppe, nella trasferta vittoriosa per 2-1 contro il . Torna inoltre al gol in Serie A dopo pi\u00f9 di 1 anno, siglando una rete nella vittoria dei giallorossi per 4-2 contro la valida per la dodicesima giornata. Il 2 dicembre 2017 rinnova il proprio contratto con il club \"giallorosso\" fino al 30 giugno 2022. Il 9 marzo 2018 in occasione della vittoria casalinga (3-0) contro il va a segno, dedicando il gol all'ex compagno Davide Astori, scomparso pochi giorni prima. Il 10 aprile, nel match di ritorno dei quarti di finale di Champions League, segna la rete del 3 a 0 definitivo all'Olimpico contro il , ribaltando cos\u00ec la sconfitta subita al Camp Nou (4-1) \u2013 partita dove tra l'altro il difensore greco aveva segnato un autogol \u2013 e contribuendo alla conquista della semifinale continentale per la prima volta dal 1984. Il 6 marzo 2019, Manolas timbra la sua duecentesima presenza in maglia giallorossa, in occasione della gara persa 3-1 contro il .\nNapoli.\nIl 30 giugno 2019 viene ufficializzato il suo passaggio a titolo definitivo al per 36 milioni di euro. Con la societ\u00e0 azzurra firma anche un contratto quinquennale.\nDisputa la prima gara con la formazione partenopea nel campionato italiano il 24 agosto nel vittorioso match per 3-4 contro la in trasferta. Sette giorni dopo realizza anche il suo primo gol, iniziando la rimonta in casa della Juventus, nella partita poi persa dai partenopei per 4-3. Il 17 settembre disputa con il club azzurro la prima presenza in Champions League contro il , match vinto 2-0 ai danni della squadra inglese. Il 17 giugno 2020, vince la Coppa Italia contro la Juventus, pur non giocando da titolare per problemi fisici.\nMilita al Napoli per un altro anno e mezzo, senza brillare, anche a causa di problemi fisici, e perdendo il posto da titolare nella stagione 2021-2022 in favore di Amir Rrahmani.\nRitorno all'Olympiakos.\nIl 16 dicembre 2021 la societ\u00e0 partenopea comunica di aver raggiunto l'accordo per la cessione del giocatore all' a partire dal 30 dicembre.\nNazionale.\nDal 2009 al 2011 ha giocato per la nazionale greca Under-21, con cui ha ottenuto 5 presenze.\nInserito nella lista provvisoria dei convocati per il Campionato mondiale di calcio 2010 in Sudafrica, non viene incluso nei 23 finali. Dal 2013 \u00e8 nel giro della nazionale maggiore della Grecia. Convocato per la fase finale del mondiale del 2014, il 14 giugno 2014 fa il suo debutto contro la , nella gara persa per 3-0. Disputa un buon mondiale, raccogliendo 4 presenze da titolare. Il 9 giugno 2017 viene alle mani con il compagno di squadra alla Edin D\u017eeko durante una partita di qualificazione al tra Grecia e . Segna il primo gol in nazionale l'11 settembre 2018, nella partita di UEFA Nations League 2018-2019 persa per 2-1 in trasferta contro l'.\nStatistiche.\nPresenze e reti nei club.\n\"Statistiche aggiornate al 1\u00b0 marzo 2022.\""}
{"id": "2965669", "revid": "330270", "url": "https://it.wikipedia.org/wiki?curid=2965669", "title": "Jakob Grimm", "text": ""}
{"id": "2965683", "revid": "339392", "url": "https://it.wikipedia.org/wiki?curid=2965683", "title": "Blog Fiction", "text": ""}
{"id": "2965688", "revid": "486946", "url": "https://it.wikipedia.org/wiki?curid=2965688", "title": "Tripleta", "text": ""}
{"id": "2965693", "revid": "330270", "url": "https://it.wikipedia.org/wiki?curid=2965693", "title": "La caccia allo snualo", "text": ""}
{"id": "2965694", "revid": "430038", "url": "https://it.wikipedia.org/wiki?curid=2965694", "title": "Homo faber", "text": ""}
{"id": "2965702", "revid": "111432785", "url": "https://it.wikipedia.org/wiki?curid=2965702", "title": "Classe Pohang", "text": "La classe Pohang (in coreano: \ud3ec\ud56d\uae09; in caratteri Hanja: \u6d66\u9805\u7d1a) \u00e8 una classe di corvette costruite nella Corea del Sud e attualmente in servizio nella Daehanminguk Haegun, la marina militare della Corea del Sud.\nPropulsione.\nHanno una propulsione di tipo CODOG (COmbined Diesel Or Gas), che utilizza un motore Diesel alle basse velocit\u00e0 per privilegiare l'economicit\u00e0, ed una turbina a gas per le alte velocit\u00e0.\nArmamento.\nSono concepite principalmente come unit\u00e0 antinave ed antisommergibile, avendo solo un leggero armamento antiaereo costituito dai cannoni Bofors da 40mm.\nNe sono state costruite due varianti, che differiscono nell'armamento e nei sensori, una ASuW (Anti Surface Warfare - anti nave di superficie) ed una ASW (Anti Submarine Warfare - anti sommergibile).\nArtiglieria.\n1 (ASuW) o 2 (ASW) cannoni Oto Melara da 76mm a tiro rapido, cannoni antiaerei Emerson binati da 30mm sulle prime versioni, 2 cannoni binati da 40mm Bofors sulle successive.\nMissili.\n2 MM-39 Exocet sulle prime versioni, 4 AGM-84 Harpoon sulle successive.\nSiluri.\n6 siluri sulle versioni ASW.\nElettronica di bordo.\nLa configurazione dei sistemi di bordo differisce in ragione delle due versioni.\nRadar.\nVari tipi per scoperta e controllo del tiro, differenti a seconda delle versioni ASuW o ASW.\nSonar.\nSistema a scafo solo sulle unit\u00e0 ASW; nessun sonar filabile.\nContromisure elettroniche.\nSistema Thorn EMI o NobelTech per intercettazione/jamming (ECM/ESM) solo sulle unit\u00e0 ASuW.\nStoria.\nSecondo la tradizione coreana, nessuna unit\u00e0 porta un pennant contenente i numeri 0 e 4, che in coreano si pronunciano come \"morte\"; infatti, guardando l'elenco delle navi in tabella i numeri 0 e 4 vengono regolarmente saltati. Tutte le unit\u00e0 portano i nomi di citt\u00e0 della Corea del Sud.\nUnit\u00e0 della Classe Pohang della Marina della Corea del Sud\nServizio.\nHanno servito in un ruolo di difesa costiera durante il periodo finale della guerra fredda e nel periodo successivo. Sono state costruite un totale di 24 navi di questa classe, tutte tranne la capoclasse attualmente in servizio attivo. La corvetta \"Cheonan\", affondata il 26 marzo 2010 dopo essere stata probabilmente colpita da un siluro nordcoreano, apparteneva a questa classe."}
{"id": "2965714", "revid": "287204", "url": "https://it.wikipedia.org/wiki?curid=2965714", "title": "Eugene Scribe", "text": ""}
{"id": "2965732", "revid": "1428919", "url": "https://it.wikipedia.org/wiki?curid=2965732", "title": "Sh\u016bsaku Arakawa", "text": "Biografia.\nStudia matematica e medicina all'Universit\u00e0 di Tokyo, e frequenta la Musashino Art University.\nDal Giappone arriva a New York nel 1961 con 14 dollari in tasca, l'indirizzo di Marcel Duchamp e un'esperienza neodadaista che lo aveva costretto a lasciare il Giappone. Inizia a produrre dipinti diagrammatici, disegni e altri lavori concettuali che implicano lettere, codici e segni che indagano i meccanismi della percezione umana.\nNel 1962, Arakawa incontra Madeline Gin che ben presto diventa sua moglie e insieme esplorano la mortalit\u00e0 attraverso \"la creazione di edifici costruiti per fermare l'invecchiamento\". Nel 1990 entrambi sviluppano la teoria dell\u2019 \u201carchitettura procedurale\u201d studiando come le loro teorie impattassero la vita dell\u2019uomo. Per Asaka e Gins, la forma ideale di casa \u00e8 quella che mette i suoi residenti in una \"relazione perpetua con ci\u00f2 che \u00e8 circostante\".\nEsempi delle loro architetture sono: \u201cThe Reversible Destinty Lofts\u201d a Mitaka, \u201cSite of Reversible Destiny\u201d a Yoro, e un lavoro permanente a Nagi MOCA (in Giappone) e \u201cBioscleave House\u201d una casa privata a Long Island che cost\u00f2 ad entrambi 2 milioni di dollari e otto anni di lavoro. \nFondano la Reversible Destiny Foundation nel 2010, che fu fondamentale per i loro sviluppi filosofici e artistici, ma anche per supportare la ricerca nel campo dell'arte, dell'architettura e della scrittura. \nArakawa lavor\u00f2 con note istituzioni come: Metropolitan Museum of Art, New York; Museum of Modern Art, New York; Centre Georges Pompidou, Parigi; The National Museum of Art, Osaka; and the National Museum of Modern Art, Tokyo. Ha collaborato anche con numerose istituzioni private. \nIn Italia la Galleria Milano espone le sue opere nel 1983 e successivamente nel 2005 nella mostra \"Arakawa/Gins \u2013 Pittura, film, architettura\". \nHa rappresentato il Giappone alla Trentacinquesima Biennale di Venezia del 1970 ed ha partecipato anche a Documenta IV nel 1968 e Documenta VI nel 1977. \nMuore a 73 anni il 18 Maggio 2010 a Manhattan. "}
{"id": "2965737", "revid": "640277", "url": "https://it.wikipedia.org/wiki?curid=2965737", "title": "Sei sonate, Op. 5 (Vivaldi)", "text": "Le 6 sonate per violino e basso continuo sono una serie di composizioni risalenti al 1716, che costituiscono l'opus 5 di Antonio Vivaldi."}
{"id": "2965739", "revid": "446353", "url": "https://it.wikipedia.org/wiki?curid=2965739", "title": "Medaglia commemorativa del periodo bellico 1940-43", "text": "La medaglia commemorativa del periodo bellico 1940\u201343 \u00e8 una decorazione della Repubblica Italiana destinata ad onorare tutti coloro che avevano combattuto nella seconda guerra mondiale.\nDistintivo del periodo bellico 1940-43.\nLa medaglia \u00e8 un'evoluzione del distintivo del periodo bellico 1940-43, di cui alla circolare n. 91700 emanata dal Ministero della Guerra\u2013Gabinetto il 4 novembre 1941 e poi istituito, a carattere esclusivamente onorifico, con decreto del Presidente della Repubblica n. 1590 del 17 novembre 1948.\nDescrizione.\nIl distintivo consiste in un nastrino di seta della larghezza di 37\u00a0mm. formato da 19 righe verticali, alternate, di colore verde (10 righe) e rosso (9 righe), le due righe esterne sono verdi.\nSul nastro andava applicata una stelletta in metallo brunito per ogni anno di servizio passato in guerra.\nCriteri di eleggibilit\u00e0.\nHanno diritto a fregiarsi del distintivo:\nche nel periodo tra l' e le ore 20 dell'8 settembre 1943 erano caduti in guerra o si erano trovati in una delle seguenti condizioni:\nLa speciale autorizzazione a fregiarsi del distintivo viene concessa, a domanda degli interessati, sotto forma di un certificato nominativo rilasciato dalle autorit\u00e0 all'uopo indicate dal Ministro della difesa.\nTrasformazione del distintivo in medaglia.\nIl Distintivo fu trasformato nella Medaglia commemorativa del periodo bellico 1940-43 con Decreto del Presidente della Repubblica Giovanni Gronchi n. 399 del 6 maggio 1959, che autorizzava a fregiarsi della medaglia il personale militare, militarizzato, assimilato e civile che aveva (o che avrebbe) ottenuto l'autorizzazione a portare il Distintivo.\nInsegne.\nMedaglia.\nLa medaglia commemorativa del periodo bellico 1940-43 \u00e8 costituita da un disco di bronzo del diametro di 33\u00a0mm. che reca:\nNastro.\nLa medaglia si porta al lato sinistro del petto, appesa ad un nastro di seta avente gli stessi colori e le stesse caratteristiche del Distintivo, e sul quale vanno applicate fascette metalliche in numero eguale agli anni di campagna riconosciuti, ogni fascetta reca l'indicazione dell'anno.\nNastrino.\nSia in et\u00e0 monarchica che in et\u00e0 repubblicana sui nastrini andavano apposte una stelletta brunita per ogni anno di campagna:\nDue onorificenze gemelle.\nCon il citato Decreto n. 1590 fu istituito anche il Distintivo della guerra di liberazione, anch'esso trasformato in una medaglia con il medesimo Decreto n. 399: la Medaglia commemorativa della guerra di liberazione, identica alla presente tranne che per le date (\"1943-45\"); \u00e8 interessante notare che una era riservata a chi si era battuto contro gli Alleati, l'altra a chi invece aveva - unitamente agli Alleati - combattuto contro i nazifascisti. Molti furono i militari a ricevere entrambe le decorazioni in quanto molti tra loro combatterono prima, durante e dopo l'8 settembre."}
{"id": "2965743", "revid": "71433", "url": "https://it.wikipedia.org/wiki?curid=2965743", "title": "Legend of the Guardians", "text": ""}
{"id": "2965744", "revid": "287204", "url": "https://it.wikipedia.org/wiki?curid=2965744", "title": "Distintivo del periodo bellico 1940-43", "text": ""}
{"id": "2965746", "revid": "640277", "url": "https://it.wikipedia.org/wiki?curid=2965746", "title": "Sei concerti, Op. 6 (Vivaldi)", "text": "I Sei concerti per violino principale, archi e basso continuo sono delle composizioni scritte presumibilmente attorno al 1713-1715, che costituiscono l'opus 6 di Antonio Vivaldi."}
{"id": "2965759", "revid": "1543377", "url": "https://it.wikipedia.org/wiki?curid=2965759", "title": "Coppa Intercontinentale 1989 (calcio)", "text": "La Coppa Intercontinentale 1989 \u00e8 stata la ventottesima edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nVent'anni dopo la sua unica vittoria, si rivede in finale il Milan contro l'Atl\u00e9tico Nacional di Medell\u00edn, prima squadra colombiana a vincere la Copa Libertadores. L'incontro \u00e8 preceduto da polemiche circa l'opportunit\u00e0 di una sua disputa, data la possibile vicinanza del team sudamericano al Cartello di Medell\u00edn, prontamente smentita dalle autorit\u00e0 colombiane.\nA dispetto dei pronostici della vigilia, che danno la squadra rossonera come nettamente favorita, la partita si rivela equilibrata e molto tattica, grazie anche all'impostazione data dall'allenatore dei bianco-verdi Maturana alla sua squadra, per certi aspetti (pressing, gioco corto, utilizzo sistematico del fuorigioco) simile a quella utilizzata dal suo avversario Sacchi.\nPenalizzato dall'assenza dell'infortunato Gullit, il Milan non riesce a esprimere la sua superiorit\u00e0 tecnica e si ritrova \"ingabbiato\" dalla squadra colombiana, il cui portiere Higuita non corre grandi pericoli in un primo tempo sostanzialmente giocato a centrocampo e, sebbene notevole per intensit\u00e0 e variet\u00e0 tattica, poco ricco di reali occasioni da rete.\nNella ripresa l'ingresso di Usuriaga si riveler\u00e0 una mossa in grado di impensierire la retroguardia milanista, ben diretta da un buon Costacurta. Al minuto 65 Sacchi decide di far entrare Evani, posizionato a presidio della fascia sinistra, con Rijkaard al centro e Ancelotti a destra. La scelta sembra produrre i suoi risultati, con i rossoneri che si rendono pi\u00f9 incisivi in attacco, ma non riesce comunque ad evitare la prosecuzione della partita ai tempi supplementari.\nNel tentativo di evitare il ricorso ai rigori, gli attacchi milanisti proseguono anche nelle frazioni supplementari. A pochi minuti dal termine della gara una percussione di Van Basten constringe la difesa colombiana a concedere un calcio di punizione ai limiti dell'area. Soppiantando il tiratore designato Donadoni, sar\u00e0 Evani a tirare ed insaccare di sinistro, aggirando la barriera e a piazzare la palla nell'angolo basso della porta.\nIl gol si riveler\u00e0 decisivo per l'assegnazione della Coppa, vinta nuovamente da una squadra italiana dopo quattro anni. Evani, l'autore della marcatura decisiva, sar\u00e0 premiato al termine del match come miglior giocatore della partita.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "2965760", "revid": "61051", "url": "https://it.wikipedia.org/wiki?curid=2965760", "title": "Aeroporto Internazionale Chennai", "text": ""}
{"id": "2965772", "revid": "339392", "url": "https://it.wikipedia.org/wiki?curid=2965772", "title": "Ginkotsu", "text": ""}
{"id": "2965773", "revid": "339392", "url": "https://it.wikipedia.org/wiki?curid=2965773", "title": "Suikotsu", "text": ""}
{"id": "2965775", "revid": "599013", "url": "https://it.wikipedia.org/wiki?curid=2965775", "title": "Kyokotsu", "text": ""}
{"id": "2965776", "revid": "869733", "url": "https://it.wikipedia.org/wiki?curid=2965776", "title": "Parl\u00e9\u0159", "text": ""}
{"id": "2965777", "revid": "32322323", "url": "https://it.wikipedia.org/wiki?curid=2965777", "title": "Petr Parl\u00e9\u0159", "text": ""}
{"id": "2965792", "revid": "110157", "url": "https://it.wikipedia.org/wiki?curid=2965792", "title": "Major League Soccer 2003", "text": "La Major League Soccer 2003 \u00e8 stata l'ottava edizione del campionato di calcio statunitense."}
{"id": "2965812", "revid": "110157", "url": "https://it.wikipedia.org/wiki?curid=2965812", "title": "International Federation of Sleddog Sports", "text": "La International Federation of Sleddog Sports (IFSS) \u00e8 la federazione sportiva internazionale, membro di SportAccord, che governa lo sport della corsa con i cani da slitta.\nIn Italia \u00e8 rappresentata in Italia dalla Federazione Italiana Musher Sleddog Sport - F.I.M.S.S."}
{"id": "2965816", "revid": "1543377", "url": "https://it.wikipedia.org/wiki?curid=2965816", "title": "International Soft Tennis Federation", "text": "La International Soft Tennis Federation (ISTF) \u00e8 la federazione sportiva internazionale, membro di SportAccord, che governa lo sport del soft tennis.\nFederazioni membri.\nSono 61 le federazioni membri della ISTF .\nCampionati mondiali.\nLa prima edizione dei campionati mondiali di soft tennis ebbe luogo nel 1975 alle Hawaii "}
{"id": "2965817", "revid": "1305772", "url": "https://it.wikipedia.org/wiki?curid=2965817", "title": "Arx Fatalis", "text": "Arx Fatalis \u00e8 un videogioco di ruolo in prima persona per Xbox e Microsoft Windows pubblicato nel 2002 e sviluppato dalla Arkane Studios.\nTrama.\n\"Arx Fatalis\" (lat. Rocca Fatale) \u00e8 ambientato in un mondo dove il sole non splende pi\u00f9 e le creature si ritrovano costrette a rifugiarsi in caverne sotterranee. Il gioco parte proprio in una di queste larghe caverne dove creature come troll, goblin, nani, umani etc. hanno costruito le loro case. Il giocatore si sveglia privo di memoria dentro a una prigione e gli viene subito dato il nome \"Am Shaegar\" da un compagno di cella. Appena scappato il protagonista si ritrover\u00e0 nell'avamposto degli umani dove c'\u00e8 stato un attacco, trovata una strada per raggiungere la citt\u00e0 di Arx il giocatore dovr\u00e0 andare a parlare con il re che gli assegner\u00e0 degli incarichi e dopo aver ottenuto la sua fiducia vi porter\u00e0 con lui e altri suoi fidati nella sala del consiglio per discutere degli avvenimenti accaduti, Am Shaegar dunque riacquista immediatamente la memoria quando l'alchimista del re gli fa toccare un frammento di meteora che viene poi distrutto. Il protagonista scopre di essere un \"Guardiano\" proveniente dalla dimensione del \"Noden\" e la sua missione principale \u00e8 quella di rinchiudere il Dio della distruzione Akbaa che cerca di manifestarsi in Arx.\nModalit\u00e0 di gioco.\n\"Arx Fatalis\" permette, con l'avanzamento di livello, di allocare dei punti abilit\u00e0 al personaggio per aumentarne le abilit\u00e0 come magia, armi e armature, stealth e cos\u00ec via. Ci sono vari tipi di puzzle e oggetti da trovare per continuare l'avventura dentro Arx. \u00c8 possibile combinare numerose magie e oggetti per crearne di nuovi, come nel caso del portachiavi (chiave + anello), canna da pesca (canna + corda), pasta (farina + acqua), polvere (pianta/osso + pestello e mortaio) pozioni (polvere + flacone vuoto + alambicco). Alcuni cibi come pasta, pesce, carne, pollo e torte possono essere cotti e mangiati al fine di recuperare vitalit\u00e0.\nLa trama principale consiste nel ritrovare varie parti di una spada, indispensabile per sconfiggere il Dio della distruzione Akbaa in una battaglia finale. Altre missioni riguardano i rapporti del protagonista con i ribelli, le donne serpente e il Re di Arx. Il giocatore pu\u00f2 risolvere in modo diverso il loro conflitto accedendo cos\u00ec a differenti finali in base alle scelte intraprese nel gioco.\nIn Arx Fatalis non \u00e8 possibile prendere attivamente parte ai dialoghi e il giocatore pu\u00f2 fare scelte diverse solo in base alle proprie azioni. Le missioni si possono affrontare in modo diverso uccidendo nemici e abbattendo porte o utilizzando la furtivit\u00e0.\nControlli.\nI comandi sono quelli tipici dei videogiochi in prima persona. \nCon un apposito tasto \u00e8 possibile estrarre o riporre l'arma equipaggiata passando dalla modalit\u00e0 di osservazione a quella di combattimento. Nel primo stato \u00e8 possibile interagire con oggetti e personaggi, nel secondo si visualizzer\u00e0 l'arma e sar\u00e0 possibile infliggere colpi ai nemici. Pi\u00f9 tempo si tiene premuto il tasto di attacco pi\u00f9 il colpo sar\u00e0 potente. \u00c8 possibile combattere sia con armi corpo a corpo che a distanza e utilizzare pozioni per avvelenarle.\nIn \"Arx Fatalis\" \u00e8 possibile utilizzare la magia attraverso una particolare interfaccia. Tenendo premuto il tasto Ctrl e muovendo il mouse \u00e8 possibile disegnare in aria delle rune che scritte correttamente lanciano degli incantesimi. Il giocatore deve possedere le rune necessarie, in tutto 20, che possono essere trovate in giro o comprate. Combinando diverse rune \u00e8 possibile ottenere nuovi incantesimi.\nNel Joypad della Xbox ogni direzione del pad corrisponde al corrispettivo movimento del mouse e come nel computer \u00e8 necessario disegnare la runa per richiamare la magia.\n\u00c8 possibile memorizzare al massimo 3 incantesimi per poi lanciarli al momento opportuno con la semplice pressione di un tasto. Una volta utilizzati devono essere di nuovo memorizzati per poterli lanciare nuovamente.\n\u00c8 presente nel gioco anche una modalit\u00e0 stealth che permette al giocatore di muoversi in luoghi oscuri senza essere visto.\nCritica.\nLa critica ha giudicato nel complesso positivamente Arx Fatalis preferendo la versione Windows a quella Xbox. Viene sottolineata da tutti i recensori la presenza di un'ottima grafica. In sede di recensione viene riscontrata anche la presenza di numerosi bug."}
{"id": "2965818", "revid": "1305772", "url": "https://it.wikipedia.org/wiki?curid=2965818", "title": "Traslitterazione e trascrizione delle rune", "text": "La trascrizione e traslitterazione delle rune sono parte dell'analisi di un'iscrizione runica, che riguarda innanzitutto una traslitterazione in alfabeto latino, poi una trascrizione in una scrittura normalizzata nella lingua dell'iscrizione ed infine una traduzione in una lingua moderna. \u00c8 pratica comune scrivere le traslitterazioni in grassetto e le trascrizioni in \"corsivo\", poich\u00e9 questi due passaggi devono rimanere distinti tra loro.\nNon solo mostrando l'iscrizione originale, ma anche la sua traslitterazione, trascrizione ed infine traduzione, gli studiosi presentano la propria analisi in modo da permettere al lettore di seguire passo passo la loro interpretazione delle rune. Ogni passo ha le sue sfide, ma la maggior parte delle iscrizioni in Fu\u00feark recente sono abbastanza facili da interpretare; gran parte degli scandinavi pu\u00f2 imparare a leggere le rune con un po' di allenamento. Le iscrizioni in Fu\u00feark antico invece sono molto pi\u00f9 difficili e richiedono una vasta conoscenza nel campo della linguistica storica. Opere come le \"Sveriges runinskrifter\" contengono estese presentazioni dei vari modi in cui le iscrizioni sono state interpretate nei secoli.\nIl primo passo dell'analisi, ovvero mostrare l'iscrizione originale, avviene generalmente presentandola con una foto dell'iscrizione stessa oppure con un disegno fatto da uno studioso (soprattutto quando l'iscrizione \u00e8 andata perduta o \u00e8 stata cancellata dal tempo): infatti \u00e8 praticamente impossibile rendere le rune in tutti gli svariati modi in cui compaiono sulle iscrizioni, per via dell'infinit\u00e0 di deformazioni regionali, punti, tratti e legature che vi possono comparire.\nTraslitterazione.\n\"Traslitterazione\" significa che le rune sono rappresentate con una lettera corrispondente dell'alfabeto latino in grassetto. Non \u00e8 tenuto in alcuna considerazione il suono che la runa rappresenta realmente nell'iscrizione: un ottimo esempio \u00e8 fornito dalla runa ansuz, che pu\u00f2 variare molto in forma e suono. Nelle iscrizioni pi\u00f9 antiche in Fu\u00feark recente essa rappresenta una a nasale (come nel francese \"an\"), ma pi\u00f9 tardi prese a rappresentare altri fonemi come ; tuttavia qualche maestro runico continu\u00f2 ad usare la runa ansuz per il fonema /a/. Tale runa \u00e8 sempre traslitterata come o dal Fu\u00feark recente (anche quando ha suono \"a\"), dunque la traslitterazione mon nella pietra U 226 in realt\u00e0 rappresenta l'antico norreno \"man\", e hon nella pietra di Fr\u00f6s\u00f6 rappresenta \"han\"; in un'altra iscrizione invece for\u00feom rappresenta l'antico norreno \"for\u00f0om\": la distinzione tra i vari fonemi di una runa non avviene nella traslitterazione, ma nella trascrizione.\nTalvolta le rune sono \"puntate\", ovvero \u00e8 stato a loro aggiunto un punto, e nelle traslitterazioni le rune puntate sono trattate differentemente rispetto alle rune ordinarie. Le rune u, k ed i, se puntate, sono traslitterate come y, g ed e sebbene siano variazioni di rune non puntate piuttosto che caratteri a s\u00e9 stanti.\nLe rune legate sono contrassegnate da un arco. Alcune rune legate sono scritte in modo tale che \u00e8 impossibile sapere quale runa precedesse l'altra, perci\u00f2 gli studiosi devono controllare le varie combinazioni per ricavarne una parola comprensibile: tutte le traslitterazioni di rune legate sono perci\u00f2 interpretazioni degli studiosi.\nRune note da vecchi disegni ma scomparse da allora sono racchiuse in parentesi quadre.\nTrascrizione o normalizzazione.\nLe rune vengono trascritte in una scrittura normalizzata delle lingue in cui furono scritte, e tale trascrizione \u00e8 resa in \"corsivo\". Poich\u00e9 una singola runa pu\u00f2 rappresentare diversi fonemi, le trascrizioni possono differire moltissimo dalle traslitterazioni: la runa \u00fe ad esempio pu\u00f2 rappresentare sia la lettera \"\u00fe\" () sia la lettera \"\u00f0\" ()."}
{"id": "2965820", "revid": "287204", "url": "https://it.wikipedia.org/wiki?curid=2965820", "title": "Soft tennis", "text": "Il soft tennis \u00e8 uno sport simile al tennis e di origine giapponese (infatti \u00e8 anche conosciuto come \"tennis giapponese\"), tuttavia la sua federazione sportiva internazionale, la International Soft Tennis Federation, ha sede nella Corea del Sud.\nDifferenze con il tennis.\nLa differenza principale tra i due sport sta nella pallina, infatti nel soft tennis essa deve essere di gomma morbida invece che di materiale duro. Altra differenza, sempre riguardo al materiale di gioco, \u00e8 nel gambo della racchetta che \u00e8 pi\u00f9 lungo di circa il 50% rispetto a quello di racchetta da tennis tradizionale, la sua lunghezza \u00e8 infatti pi\u00f9 simile a quella di una racchetta da pallacorda. Le regole e i punteggi sono i medesimi del tennis.\nRiconosciuto da SportAccord.\nLa federazione internazionale del soft tennis, la ISTF, \u00e8 tra le 87 riconosciute da SportAccord.\nCampionati mondiali.\nLa prima edizione dei campionati mondiali di soft tennis ebbe luogo nel 1975 alle Hawaii."}
{"id": "2965821", "revid": "483293", "url": "https://it.wikipedia.org/wiki?curid=2965821", "title": "ISTF", "text": ""}
{"id": "2965822", "revid": "33689", "url": "https://it.wikipedia.org/wiki?curid=2965822", "title": "Arkane Studios", "text": "Arkane Studios \u00e8 una casa di sviluppo francese situata a Lione. Dal 2021 fa parte di Xbox Game Studios.\nStoria.\n\u00c8 stata fondata nel 1999 e il primo gioco sviluppato fu Arx Fatalis uscito nel 2002. \nNel giugno 2006 hanno aperto un ufficio ad Austin in Texas.\nNel dicembre 2006 annunciano il primo gioco Sparatutto in prima persona intitolato \"The Crossing\" e nel luglio del 2009 aiuta la 2K nello sviluppo del gioco BioShock 2 nel design, animazione e arte.\nIl 21 settembre 2020 Arkane Studios, insieme alla societ\u00e0 madre Zenimax Media, viene acquisita da Microsoft per 7,5 miliardi di dollari.\nIl 9 marzo 2021, dopo il via libera all'acquisizione, Arkane Studios entra a far parte ufficialmente di Xbox Game Studios."}
{"id": "2965825", "revid": "1717996", "url": "https://it.wikipedia.org/wiki?curid=2965825", "title": "Donna Moderna", "text": " \nDonna Moderna \u00e8 un settimanale femminile pubblicato in Italia da Mondadori dal 16 marzo 1988. Dal 2022 \u00e8 edito da Stile Italia Edizioni.\nStoria.\nIl settimanale, ideato e diretto inizialmente da Edvige Bernasconi, esce il 16 marzo 1988 con una foliazione di 92 pagine.\nIn seguito, dal 1989 al 1991, la rivista passa sotto la direzione di Giuseppe Botteri, per poi tornare a essere diretta dalla sua ideatrice nel dicembre 1991, presentando come novit\u00e0 l'allegato mensile \"Casa Idea\". Bernasconi dirige la rivista fino al maggio 1995, quando passa alla Rizzoli Editore, e viene rimpiazzata dalla sua vice Patrizia Avoledo.\nNel 1996 la rivista apre il suo sito web, che viene successivamente rinnovato nel 2008. Nel novembre 1997 \"Donna in forma\" viene inserito come supplemento mensile di fitness, che nel 2011 viene rinnovato e rinominato \"Wellness\".\nIl 17 aprile 2008 viene presentato il nuovo logo della testata. Dal settembre 2011 le donne comuni divennero le protagoniste dei servizi di moda, prendendo il posto delle modelle.\nTra i format di maggior successo la diretta per le sfilate di Milano Moda Donna e la tv on demand Donnamoderna.tv, inaugurata nel 2013.\nNel 2013 cambia nuovamente la direzione e passa ad Annalisa Monfreda, che presenta la nuova versione il 9 maggio 2013. Nel 2015 Donna Moderna Live format televisivo di La5 realizzato con i volti del magazine.\nDonna moderna \u00e8 attiva in campagne contro la violenza sulle donne, nell'anno di Expo 2015 di Milano, ha realizzato un'iniziativa virtuale \"Ricetta per la vita\" in collaborazione con WE-Women for Expo.\nNell'ottobre 2018, le due riviste, Donna Moderna e Tu Style, vengono rinnovate sia a livello grafico che nei contenuti. Inoltre nel progetto editoriale vengono inserite, Paola Salvatore, per maggiori approfondimento sui temi della moda e bellezza, e scrittrici come Chiara Gamberale, Geppi Cucciari, e Michela Murgia.\nIl rilancio di Donna Moderna \u00e8 supportato da una campagna di comunicazione ideata da Hunbranded sui canali tv, radio web e social, magazine del Gruppo Mondadori e quotidiani.\nIl 1\u00b0 gennaio 2022 la rivista viene ceduta alla societ\u00e0 editrice \u00abStile Italia Edizioni\u00bb (75% La Verit\u00e0 Srl, 25% Mondadori) per la pubblicazione del periodico.. Alla direzione viene chiamata Elena Viola, che lascia Elle Weekly, nato dalla chiusura del settimanale Gioia\nDiffusione.\nDati di ottobre 2018\nContenuti.\nRivista cartacea.\nLa rivista tratta la cronaca e le attualit\u00e0 che ruotano intorno al mondo delle donne. Si articola al suo interno con numerose rubriche.\nDonna Moderna Bambino.\nAllegato interno alla rivista cartacea, \u00e8 un magazine dedicato alle mamme per rispondere a tutte le domande sulla cura e lo sviluppo dei bambini da 0 a 12 anni.\nContenuti digitali e tv.\nDonnamoderna.com.\nNel 1995 DonnaModerna inaugura il suo sito internet, con a capo Daniela Cerrato. Nel 2005 il sito conta circa 400.000 utenti unici e oltre 10 milioni di pagine viste al mese. Nel 2006 viene inserito un formato pocket. In coincidenza con il ventesimo anniversario della rivista, da numero del 17 aprile, viene rinnovato il logo e alcuni contenuti grafici e editoriali.\nNel 2011 il sito viene presentato con una veste aggiornata. Nel 2014 Donnamoderna.com entra nel campo della produzione video, con la fiction \"Il salgono di Adele\" che racconta la storia di due amiche in una cittadina di Provincia.\nNel 2015 viene lanciato il progetto DonnaModerna Live un programma televisivo, che viene applicato anche al web integrando contenuti e storytelling.\nNel 2016 inaugura \"un caff\u00e8 con DonnaModerna\" 5 notizie del giorno raccontate in 5 minuti.\nDigital School.\nScuola di formazione firmata da \"Donna Moderna\", \"CasaFacile\" e \"Sale&amp;Pepe.\" La proposta didattica in modalit\u00e0 e-learningpresenta inoltre cinque percorsi di studio \u201cContent strategy\u201d, \u201cSocial Media Pro\u201d, \u201cVendere online\u201d, \u201cGrafica e fotografia per il web\u201d, \u201cPromuovere un\u2019attivit\u00e0 online\u201d.\nDonnamoderna.tv.\nWeb tv on demand con oltre 6\u00a0000 video pubblicati\nEventi.\n\"Experience Store\".\nManifestazione itinerante, che si sviluppa da Nord a Sud Italia, con la presenza di stand di abbigliamento, domotica, cosmesi, viaggi, stand di degustazione, eventi artistici e corsi vari per il pubblico femminile. Nel 2011 fa tappa, in ordine cronologico, a Catania, Salerno e Genova. Evento in collaborazione con aziende e con brand appartenenti a diverse categorie merceologiche, tra cui L\u2019Or\u00e9al Paris e Vodafone\nDonna Moderna Negev Adventure.\nPercorso multipiattaforma che documenta un gruppo di lettrici e utenti a correre nel deserto. Evento in collaborazione con aziende e con brand che si uniscono al progetto attivamente nella creazione dei contenuti.\nDonne come noi.\nProgetto dedicato all'emancipazione femminile lanciato in occasione dei 30 anni del marchio, articolato in un libro, uno spettacolo teatrale e un corso di formazione."}
{"id": "2965827", "revid": "339392", "url": "https://it.wikipedia.org/wiki?curid=2965827", "title": "Sport Accord", "text": ""}
{"id": "2965829", "revid": "287204", "url": "https://it.wikipedia.org/wiki?curid=2965829", "title": "Aero Club d'Italia", "text": "L'Aero Club d'Italia (in acronimo, AeCI) \u00e8 un ente di diritto pubblico, con sede legale a Roma, sottoposto alla vigilanza del Ministero delle Infrastrutture e dei Trasporti, del Ministero della difesa, del Ministero dell'Economia e delle Finanze, dalla Presidenza del Consiglio dei ministri e del Ministero dell'Interno.\nL'Aero Club d'Italia, in quanto esercita attivit\u00e0 sportiva, \u00e8 per gli sport aeronautici l'unica Federazione del Comitato olimpico nazionale italiano (CONI), ai sensi dell'art. 27 del D.P.R. 28 marzo 1986, n.157, nonch\u00e9 del decreto legislativo 23 luglio 1999, n. 242. \nL'Aero Club d'Italia \u00e8 l'unico Ente nazionale che rappresenta l'Italia presso la Federazione Aeronautica Internazionale (F.A.I.).\nL'Aero Club d'Italia riunisce tutte le associazioni e/o enti che promuovono il volo in tutti i suoi aspetti: volo turistico, volo ultraleggero (ULM), paracadutismo. Il suo scopo primario \u00e8 quello della promozione, della diffusione di tutte le forme di volo e dell'aggiornamento di tutti i suoi associati.\nSotto il suo patrocinio \u00e8 stata creata e si \u00e8 sviluppata la pubblicazione \"Avioportolano\", contenente informazioni utili per la navigazione aerea da diporto.\nStoria.\nL'Aero Club d'Italia nacque ufficialmente il 22 novembre 1911 ed eretto ente morale dal Regio decreto legge n. 1452 del 23 luglio 1926.\nGli albori.\nIn precedenza, pi\u00f9 precisamente nel marzo del 1904, fu fondata a Milano la S.A.I. (\"Societ\u00e0 Aeronautica Italiana\"), che fu la prima associazione con lo scopo di propagandare l'aviazione in Italia.\nA Parigi il 12 ottobre 1905 nacque la F.A.I. (\"F\u00e9d\u00e9ration A\u00e9ronautique Internationale\") che riun\u00ec le associazioni aeronautiche esistenti in 7 paesi nel mondo: Belgio, Francia, Germania, Italia, Spagna, Stati Uniti e Svizzera.\nCome attesta il Bollettino della S.A.I. del maggio 1908 nel dicembre del 1907 nacque a Roma il \"Club Aviatori\". I soci fondatori furono Ippolito Bondi, principe Scipione Borghese, principe Filippo Doria, conte Enrico di San Martino, Filippo Filippi, Dante Gambinossi, Emilio Maraini, Teodoro Mayer, Maurizio Mario Moris, principe Ludovico Potenziani, Gaetano Rossi, Oscar Sinigaglia, Sidney Sonnino, principe Giovanni Torlonia, segretario Guido Castagneris.\nA Torino a marzo dello stesso anno sorse la S.A.T. (\"Societ\u00e0 Aviazione Torino\") di cui fu nominato presidente Carlo Mont\u00f9, la quale invit\u00f2 l'aviatore Delagrange a venire a volare anche in Italia in Italia; e dopo la sua esibizione, anche a Milano fu fondata, nel luglio del 1908 la S.I.A. (\"Societ\u00e0 Italiana di Aviazione\") presieduta da Cesare Mangili. A Napoli nacque il \"Circolo Aeronautico Napoletano\" e solo dopo a Bovolenta, in provincia di Padova, il 16 novembre venne aperto il primo aerodromo civile d'Italia grazie alla volont\u00e0 di Leonino Da Zara, che fond\u00f2 anche l\"Aero Club d'Italia\" come ebbe modo di scrivere:\nSempre in febbraio nacque l\"Aero Club di Bergamo\" con un campo di volo ad Osio Sotto animato da Luca Bongiovanni.\nA New York nel luglio 1911 fu fondato il primo \"Aero Club Italiano\" all'estero da Alberto Triaca.\nLa fondazione dell'AeCI.\nIl 23 novembre 1911 si riunirono a Roma i rappresentanti delle varie associazioni di aeronautica italiane e quelli dell'Automobile Club d'Italia e del Touring Club Italiano con lo scopo di fondare l'Aero Club d'Italia che rappresentasse le societ\u00e0 presso la F.A.I.\nPer la milanese S.A.I. fu delegato Celestino Usuelli, per la S.I.A. sempre di Milano Luigi Origoni, per la S.A.T. di Torino Carlo Bonini , Michele Consiglio per l'A.C.I., Luigi Vittorio Bertarelli e Arturo Mercanti per il Touring Club e l'Aero Club di Roma.\nPrimo presidente fu nominato il principe Ludovico Potenziani e Luigi Mina segretario generale.\nI dirigenti.\nDalla fondazione ad oggi l'Aero Club d'Italia ha avuto i seguenti presidenti e segretari :"}
{"id": "2965858", "revid": "767487", "url": "https://it.wikipedia.org/wiki?curid=2965858", "title": "Ostilio Capaccioli", "text": "Alcune fonti danno come data di nascita il 18 ottobre, altre come luogo di nascita Grosseto.\nCarriera.\nCon la maglia del Livorno ha disputato 229 partite segnando 9 gol, di cui 8 nei campionati di Serie A; con la maglia dei toscani ha debuttato il 17 ottobre 1937 in -Livorno 1-1. Ha inoltre disputato 24 partite segnando 2 reti nel campionato del 1944 con l'allora Juventus Cisitalia.\nViene ricordato dal club toscano come uno dei suoi pi\u00f9 grandi campioni, con cui nella stagione 1942-1943, sotto la guida dell'allenatore Ivo Fiorentini, manc\u00f2 per un solo punto la conquista dello scudetto a favore del \"Grande Torino\", che era stato battuto per 2-1 sul proprio campo e che aveva ottenuto il virtuale titolo di campione di inverno in coabitazione con i labronici."}
{"id": "2965861", "revid": "729019", "url": "https://it.wikipedia.org/wiki?curid=2965861", "title": "Bundesautobahn 94", "text": "La Bundesautobahn 94, abbreviata anche in BAB 94, \u00e8 una autostrada tedesca che collega la tangenziale della citt\u00e0 di Monaco di Baviera con la citt\u00e0 di Burghausen. \u00c8 ancora incompleta nel tratto tra le uscite di Forstinning e di M\u00fchldorf a.Inn. Si parla inoltre di completare l'autostrada verso est, collegandola alla BAB 3 tra il confine austriaco e la citt\u00e0 di Passavia."}
{"id": "2965863", "revid": "287204", "url": "https://it.wikipedia.org/wiki?curid=2965863", "title": "Sport dell'aria", "text": "Gli sport dell'aria sono tutti quegli sport praticati in cielo; essi sono governati a livello internazionale dalla F\u00e9d\u00e9ration A\u00e9ronautique Internationale (federazione sportiva internazionale riconosciuta dal CIO) ed a livello nazionale italiano dall'Aero Club d'Italia (riconosciuta dal CONI).\nManifestazioni multisportive.\nGli sport dell'aria, con le discipline di paracadutismo e deltaplano, sono tra gli sport del programma dei World Games.\nIl record di guadagno sul mare spetta al pilota Livio Collalti che nell'aprile del 1995 partendo da Norma LT quota 500m ha poi termicato guadagnando sul mare Loc Torre Astura 3080m. La quota massima raggiunta \u00e8 4200m sulle Dolomiti."}
{"id": "2965875", "revid": "729019", "url": "https://it.wikipedia.org/wiki?curid=2965875", "title": "Bundesautobahn 95", "text": "La Bundesautobahn 95, abbreviata anche in BAB 95, \u00e8 una autostrada tedesca che collega la tangenziale di Monaco di Baviera con la citt\u00e0 di Eschenlohe, dove si trova un'uscita provvisoria. \u00c8 previsto un completamento verso la localit\u00e0 di Garmisch-Partenkirchen, nota localit\u00e0 sciistica, dove prosegue per Innsbruck come strada statale 2, con caratteristiche di superstrada ad una corsia per senso di marcia."}
{"id": "2965878", "revid": "28592", "url": "https://it.wikipedia.org/wiki?curid=2965878", "title": "Indie Orientali olandesi", "text": ""}
{"id": "2965879", "revid": "28592", "url": "https://it.wikipedia.org/wiki?curid=2965879", "title": "Indie orientali Olandesi", "text": ""}
{"id": "2965883", "revid": "1748167", "url": "https://it.wikipedia.org/wiki?curid=2965883", "title": "Tangenziale di Modena", "text": "Tangenziale di Modena \u00e8 la denominazione del sistema stradale che circonda la citt\u00e0 di Modena. Il sistema tangenziale di Modena si compone di tratti costruiti anche a distanza di tempo notevole tra di loro e a cura di enti gestori differenti (Comune di Modena, A.N.A.S. e Provincia di Modena).\nL'arteria \u00e8 stata realizzata in un lungo lasso di tempo con progetti rispondenti a normative diverse, \u00e8 pi\u00f9 corretto considerarla quindi come un sistema di tangenziali, in quanto assieme di pi\u00f9 tratti senza soluzione di continuit\u00e0 ma con caratteristiche differenti. Sull'arteria vige il limite di 70\u00a0km/h.\nTabelle percorsi.\nA partire da est in corrispondenza dello svincolo numero 1 e procedendo in senso antiorario:\n- Tangenziale Nord Boris Leonidovic Pasternak (denominazione e competenza del Comune di Modena): dalla via Emilia Est (svincolo 1) allo svincolo 6 per via Nonantolana\n- Tangenziale Nord Giosu\u00e8 Carducci (denominazione e competenza del Comune di Modena): dallo svincolo 6 allo svincolo 9\n- Tangenziale Luigi Pirandello (denominazione del Comune di Modena e competenza ANAS (denominazione: Strada statale 724 Tangenziale Nord di Modena e diramazione per Sassuolo): dallo svincolo 9 allo svincolo 16.\n- Tangenziale Gabriela Mistral (denominazione e competenza del Comune di Modena): dallo svincolo 16 allo svincolo 17\n- Strada Modena-Sassuolo (denominazione del Comune di Modena e competenza ANAS (denominazione: Strada statale 724 Tangenziale Nord di Modena e diramazione per Sassuolo): dallo svincolo 17 al confine comunale (localit\u00e0 Baggiovara) \n- Complanare Luigi Einaudi (denominazione del Comune di Modena e competenza ANAS (denominazione: SS 724 dir): diramazione dallo svincolo 18 con tracciato complanare all'A1 fino alla SS 12 in localit\u00e0 Cantone di Mugnano (svincolo 20).\n- via Bellaria (denominazione del Comune di Modena e competenza ANAS (denominazione:SS 12 dell'Abetone e del Brennero): dalla rotatoria in localit\u00e0 Cantone di Mugnano (svincolo 20) tra via Castelnuovo Rangone (SP 17) e termine complanare Luigi Einaudi (SS 724 dir) alla rotatoria in localit\u00e0 Vaciglio (svincolo 22).\n- via Nuova Estense (denominazione del Comune di Modena e competenza ANAS (denominazione:SS 12 dell'Abetone e del Brennero): dalla rotatoria in localit\u00e0 Vaciglio (svincolo 22) tra la via Morane e via Bellaria (SS 12) alla rotatoria con la SP 623 (svincolo 25).\n- via Nuova Estense -secondo tratto- (denominazione e competenza del Comune di Modena: dalla rotatoria (svincolo 25) con la via Nuova Estense (SS 12) e la SP 623 alla via Emilia Est (svincolo 1).\nElenco delle tratte; definizioni e competenze degli enti proprietari.\nA partire da est in corrispondenza dello svincolo numero 1 e procedendo in senso antiorario:\nElenco degli svincoli.\n1 rotatoria via Emilia Est - via Nuova Estense - tangenziale nord Pasternak\n2 tangenziale nord Pasternak - via Respighi\n3 tangenziale nord Pasternak - via Indipendenza / Divisione Acqui\n4 tangenziale nord Pasternak - tangenziale nord Rabin (variante SP 255)\n5 tangenziale nord Pasternak - via Torrazzi (solo carreggiata esterna) / via Malavolti (solo carreggiata interna)\n6 tangenziale nord Pasternak - via Nonantolana direzione zona ind. Torrazzi - SP255\n6 BIS (solo carreggiata esterna) tangenziale nord Pasternak - via Nonantolana direzione centro della citt\u00e0\n7 (solo carreggiata interna) tangenziale nord Carducci - via del Mercato\n7 (solo carreggiata esterna) tangenziale nord Carducci - via Danimarca \n8 tangenziale nord Carducci - via Romania / via Finzi\n9 (solo carreggiata interna) tangenziale nord Carducci - via Canaletto sud\n10 tangenziale nord Pirandello (SS 724) - via Canaletto (SS 12)\n10 BIS tangenziale nord Pirandello (SS 724) - viale La Marmora / centro della citt\u00e0; sullo svincolo (direzione Bologna) mancano i segnali di direzione\n11 tangenziale nord Pirandello (SS 724) - strada Nazionale per Carpi (SP 413)\n12 tangenziale nord Pirandello (SS 724) - Ponte Alto / str. Cimitero San Cataldo / via Capitani\n13 (solo carreggiata esterna) tangenziale nord Pirandello (SS 724) - stradello Anesino\n14 tangenziale nord Pirandello (SS 724) - via Barchetta\n15 tangenziale nord Pirandello (SS 724) - via Virgilio / Fiera\n16 tangenziale nord Pirandello (SS 724) - via Emilia ovest (SS 9) dir. Reggio Emilia - Milano\n16 BIS tangenziale nord Pirandello (SS 724) - via Emilia ovest dir. Modena ovest - centro della citt\u00e0\n17A superstrada per Sassuolo (SS 724) - via d'Avia sud / Cognento\n17B superstrada per Sassuolo (SS 724) - tangenziale sud Quasimodo\n17C (solo in direzione Sassuolo) superstrada per Sassuolo (SS 724) - strada Cognento\n18 superstrada per Sassuolo (SS 724) - complanare Einaudi (SS 724 dir)\n19 complanare Einaudi (SS 724 dir) - via Giardini (SP 486)\n20 complanare Einaudi (SS 724 dir) - strada Bellaria (SS 12) - strada Castelnuovo Rangone (SP 17)\n21 rotatoria strada Bellaria (SS 12) - strada Contrada\n22 rotatoria strada Bellaria (SS 12) - via Morane - via Nuova Estense (SS 12)\n23 (solo carreggiata interna) via Nuova Estense (SS 12) - strada Vaciglio centro\n24 (solo carreggiata interna) via Nuova Estense (SS 12) - via della Pietra\n25 rotatoria via Nuova Estense (SS 12) - via Vignolese (SP 623)\n26 (solo carreggiata interna) via Nuova Estense - via Gottardi\nCronologia.\nCon decreto del Ministero dei Lavori Pubblici 19 dicembre 1988, n. 2601 (G.U. n.22 del 27-1-1989) la strada provinciale denominata \"Nuova Estense\" di km 32 venne classificata statale ed incorporata, quale variante, nell'itinerario corrispondente della SS 12 \"dell'Abetone e del Brennero\" .\nIl testo integrale e ufficiale del provvedimento \u00e8 consultabile qui (sito web della Gazzetta Ufficiale).\nLa segnaletica delle progressive chilometriche ed ettometriche fino al km 174,000 \u00e8 stata aggiornata e sostituita il 28 novembre 2014. Nella settimana successiva (entro il 5 dicembre 2014) gli ammodernamenti sono proseguiti dal km 174,100 al km 176,200: dopo quest'ultimo intervento tutto il tratto di SS 12 compreso tra Abetone e Modena (dal km 91,450 al km 176,200) risulta uniformato nel tipo di segnali utilizzati per le progressive chilometriche, del tipo \"figura II 266 del D.P.R. 16 dicembre 1992, n. 495 \"Regolamento di esecuzione e di attuazione del nuovo codice della strada\". ANAS S.p.A. ha contestualmente soppiantato l'utilizzo dei \"segnali di progressiva chilometrica con segnale di conferma\" (figura II 265 del gi\u00e0 citato D.P.R. 16 dicembre 1992, n. 495). Si veda per comodit\u00e0 alla pagina segnale di progressiva chilometrica.\nIl nuovo cavalcavia risultava unire pertanto le tangenziali Pirandello e Mistral senza soluzione di continuit\u00e0.\nPer ridurre il pi\u00f9 possibile i problemi di congestione della viabilit\u00e0, si procedette anche alla completa modifica dell'accesso al casello autostradale: chiuso definitivamente il tratto storico prospiciente la via Emilia ovest, venne costruita una strada alternativa (l'attuale svincolo 15) utilizzando parzialmente tra l'altro la gi\u00e0 esistente via Cave di Ramo.\nIl tratto sopra descritto verr\u00e0 gradualmente integrato dalle due tratte Cognento-Baggiovara e Formigine-Fiorano Modenese della SS 724 di ANAS.\nIl completamento di questa strada comport\u00f2 pressoch\u00e9 l'annullamento del traffico veicolare pesante sulla Via Giardini e nei comuni di Modena, Formigine oltre che in numerosi centri abitati minori.\n- semaforo strada Bellaria SS 12 - via Contrada: rotatoria.\n- semaforo strada Bellaria SS 12 - via Morane: rotatoria.\n- semaforo via Nuova Estense SS 12 - via Vignolese SP 623: rotatoria. (*)\n- semaforo via Nuova Estense - via Emilia est - tangenziale Pasternak: rotatoria + sottopasso stradale. (*)\n- semaforo tangenziale Pasternak - via Nonantolana: sostituito dallo svincolo 6 della tangenziale. (*)\n(*) storicamente, questi impianti semaforici hanno sempre registrato volumi di traffico molto alti nelle ore di punta, con tempi di luce verde insufficienti ad un adeguato deflusso dei veicoli e con tutti i conseguenti disagi che ne derivavano per gli utenti della strada."}
{"id": "2965885", "revid": "729019", "url": "https://it.wikipedia.org/wiki?curid=2965885", "title": "Bundesautobahn 143", "text": "La Bundesautobahn 143, abbreviata anche in A\u00a0143, \u00e8 una autostrada tedesca della lunghezza di 9\u00a0km che collega l'autostrada A\u00a038 con il centro della citt\u00e0 di Halle.\n\u00c8 prevista la costruzione del tratto che la collegherebbe con l'autostrada A\u00a014 chiudendo il progetto definito come \"Mitteldeutsche Schleife\" che prevede un anello tangenziale che circonda le citt\u00e0 di Halle e di Lipsia."}
{"id": "2965889", "revid": "767487", "url": "https://it.wikipedia.org/wiki?curid=2965889", "title": "Quando nasce un amore", "text": "Quando nasce un amore \u00e8 un brano musicale scritto da Franco Ciani, Piero Cassano ed Adelio Cogliati (gi\u00e0 autori di Eros Ramazzotti), interpretato da Anna Oxa al Festival di Sanremo 1988 e classificatosi al 7\u00ba posto della classifica finale della kermesse canora.\nIl brano viene pubblicato come singolo ed inserito nell'album della cantante \"Pensami per te\"."}
{"id": "2965894", "revid": "1305772", "url": "https://it.wikipedia.org/wiki?curid=2965894", "title": "Heredia", "text": ""}
{"id": "2965895", "revid": "300067", "url": "https://it.wikipedia.org/wiki?curid=2965895", "title": "Valdis Mui\u017enieks", "text": ""}
{"id": "2965896", "revid": "287204", "url": "https://it.wikipedia.org/wiki?curid=2965896", "title": "Valdis Muiznieks", "text": ""}
{"id": "2965897", "revid": "767487", "url": "https://it.wikipedia.org/wiki?curid=2965897", "title": "Oh Africa", "text": "Oh Africa \u00e8 un singolo del cantante statunitense Akon, pubblicato il 31 gennaio 2010 dalla Interscope Records e dalla Universal Music Group.\nLa canzone.\nPubblicato per beneficenza allo scopo di raccogliere fondi per la fondazione di Akon per i bambini bisognosi in Africa, il singolo ha visto la partecipazione vocale della cantante Keri Hilson.\nLa PepsiCo ha annunciato che \"Oh Africa\" sarebbe stata uno dei brani ufficiali del Campionato mondiale di calcio 2010.\nVideo musicale.\nIl videoclip \u00e8 stato scelto dalla Pepsi Cola come promo per i mondiali di calcio 2010. Nel video appaiono giocatori che hanno partecipato alla produzione come Thierry Henry, Didier Drogba, Kak\u00e1, Lionel Messi, Frank Lampard e Andrej Ar\u0161avin."}
{"id": "2965899", "revid": "122300608", "url": "https://it.wikipedia.org/wiki?curid=2965899", "title": "Jorge Molina", "text": "Carriera.\nCresce calcisticamente nel Club Deportivo Alcoyano ed in prima squadra colleziona 11 presenze e 3 gol. Dal 2007 al 2009 gioca nel Polideportivo Ejido in Segunda Divisi\u00f2n con 66 presenze e 24 gol all'attivo.\nNella stagione 2009-2010 passa all'Elche con cui si laurea capocannoniere della Segunda Divisi\u00f2n 2009-2010 con 27 gol.\nNell'estate 2010 passa al Betis.\nNell'estate 2016 passa al Getafe, dalla quale si svincola il 24 agosto 2020. Il giorno successivo firma per il Granada."}
{"id": "2965901", "revid": "1543377", "url": "https://it.wikipedia.org/wiki?curid=2965901", "title": "Di\u00e9li", "text": "Di\u00e9li \u00e8 un comune rurale del Mali facente parte del circondario di San, nella regione di S\u00e9gou."}
{"id": "2965904", "revid": "287204", "url": "https://it.wikipedia.org/wiki?curid=2965904", "title": "Dieli", "text": ""}
{"id": "2965905", "revid": "4711", "url": "https://it.wikipedia.org/wiki?curid=2965905", "title": "Rolando Ferreira J\u00fanior", "text": ""}
{"id": "2965908", "revid": "1543377", "url": "https://it.wikipedia.org/wiki?curid=2965908", "title": "Dj\u00e9guena", "text": "Dj\u00e9guena \u00e8 un comune rurale del Mali facente parte del circondario di San, nella regione di S\u00e9gou."}
{"id": "2965910", "revid": "287204", "url": "https://it.wikipedia.org/wiki?curid=2965910", "title": "Djeguena", "text": ""}
{"id": "2965911", "revid": "120898637", "url": "https://it.wikipedia.org/wiki?curid=2965911", "title": "Patto di Delhi", "text": "Il patto di Delhi (o patto Gandhi-Irwin) \u00e8 un patto stipulato nel marzo del 1931 tra Gandhi e il governo britannico (nella persona del vicer\u00e9 Edward Wood, I conte di Halifax). Con questo patto i britannici si impegnano a liberare i prigionieri politici, legittimare la raccolta di sale per uso domestico e riconoscere il diritto degli indiani di boicottare i tessuti del Regno Unito. Gandhi si impegna da parte sua a sospendere il movimento di disobbedienza civile."}
{"id": "2965913", "revid": "709565", "url": "https://it.wikipedia.org/wiki?curid=2965913", "title": "Red Tornado", "text": "Red Tornado \u00e8 un personaggio dei fumetti creato da Gardner Fox e Dick Dillin, pubblicato dall'editore statunitense DC Comics. \u00c8 un supereroe, che \u00e8 comparso per la prima volta in \"Mystery in Space\" n. 61 (agosto 1960) come Ulthoon; prese le vesti di Red Tornado in \"Justice League of America\" (vol. 1) n. 64 (agosto 1968).\nStoria editoriale.\nLa prima comparsa del Red Tornado della Silver Age avvenne in \"Justice League of America\" n. 64 (agosto 1968), scritto da Gardner Fox. \u00c8 un androide creato dal supercriminale T.O. Morrow per poterlo infiltrare nella Justice Society of America (parte del piano era quello di impiantare nell'androide delle false memorie indicanti che fosse il Red Tornado che frequent\u00f2 la prima riunione della Justice Society of America). Dopo il completamento dell'androide, fu fuso con altre due entit\u00e0: Ulthoon il Tornado Tiranno di Rann e il Campione Tornado.\nBiografia del personaggio.\nTornado Tiranno e Campione Tornado.\nQueste due entit\u00e0 tornado furono originate sul pianeta Rann nell'universo della Terra-1. Questo essere, originariamente una sola entit\u00e0, si confront\u00f2 con il campione di Rann, Adam Strange, e fu sconfitto. Dopo la sconfitta, l'essere contempl\u00f2 la natura del bene e del male e decise che il bene era la forza superiore. Osserv\u00f2 le imprese della Justice League of America e quindi lasci\u00f2 la Terra per trasferirsi su un pianeta abbandonato, che trasform\u00f2 in una replica perfetta della Terra, fino alla popolazione. L'unica cosa assente era la squadra di supereroi, cos\u00ec l'entit\u00e0 tornado si divise per diventare la Justice League di quel mondo, prendendo per s\u00e9 il nome di Campione Tornado. Tuttavia, questa vita non dur\u00f2 a lungo, poich\u00e9 scopr\u00ec di essersi diviso accidentalmente in due entit\u00e0, basati su una decisione su chi fosse il superiore. La seconda entit\u00e0, che impersonava la precedente versione malvagia di Campione Tornado, si soprannomin\u00f2 Tornado Tiranno. Confrontando il Tiranno, il Campione Tornado venne facilmente sconfitto. Sconfortato, il Campione Tornado attir\u00f2 il Tiranno sulla Terra-1, dove fu sconfitto dalla vera Justice League. Il Campione Tornado decise che c'era poca soddisfazione nell'essere un'imitazione, e viaggi\u00f2 fino alla Terra-Due per trovarsi una nuova identit\u00e0. Il Campione Tornado incontr\u00f2 T.O. Morrow, che stava creando un androide da infiltrare nella Justice Society cos\u00ec da distruggerla, e decise quindi di assumere il controllo della forma robotica. La fusione ebbe un effetto collaterale inaspettato, per\u00f2: la memoria del Campione Tornado venne cancellata. Cos\u00ec, Red Tornado sembr\u00f2 essere una nuova forma di vita.\nCome Red Tornado.\nCredendo di essere il socio originale della JSA, Red Tornado visit\u00f2 il quartier generale della JSA e annunci\u00f2 il suo ritorno al servizio attivo. La JSA, non riconoscendo l'androide, fu incredula ma permise al Tornado di accompagnarli a sventare un furto in un museo vicino. Attraverso una serie di contrattempi, coreografati da Morrow, Red Tornado sembr\u00f2 uccidere i membri della Justice Society. Quindi, Red Tornado raggiunse Morrow nel suo nascondiglio e lo sconfisse. Quando i membri restanti della JSA arrivarono per investigare, un'arma esplosiva li abbatt\u00e9 tutti. Morrow viaggi\u00f2 fino alla Terra-1, dove sconfisse la JLA come fece precedentemente con la JSA. Red Tornado, guarito dalle ferite passate, segu\u00ec Morrow per salvare la JLA. Quindi la squadra di eroi e l'androide sconfissero Morrow, scoprendo un modo per riportare la JSA sul loro pianeta. Morrow confess\u00f2 che Red Tornado era una sua invenzione, ma la JSA lo ammise nella squadra come membro in piena regola.\nQuando il pazzo dio-stella Aquarius attacc\u00f2 la Terra-Due, molti membri della JSA furono catturati e imprigionati in bolle magiche come successe gradualmente a tutta la Terra-Due. Red Tornado riusc\u00ec a fuggire, cercando la Terra-1 e contattando la JLA. La JLA ignor\u00f2 l'androide per occuparsi dei propri affari, finalmente ascoltandolo due settimane dopo. Quando appresero della disgrazia della JSA, la JLA giunse in fretta sulla Terra-Due, dove sconfisse Aquarius e riport\u00f2 la Terra-Due alla normalit\u00e0.\nRed Tornado spesso si sentiva un estraneo nella JSA, e pensava di non essere apprezzato come un organismo indipendente e senziente. Quando inciamp\u00f2 nei Creatori che monitoravano la Terra-Due, cerc\u00f2 di impressionare i suoi colleghi sconfiggendo gli alieni da solo. Invece, venne catturato e utilizzato come conduttore per mettere insieme la Terra-1 con la Terra-Due. La JSA sconfisse i Creatori e salv\u00f2 Red Tornado; tuttavia, la sua facile sconfitta e la manipolazione lasciarono Red Tornado pi\u00f9 triste che mai.\nDurante il 100\u00ba incontro della Justice League of America, la JLA fu convocata sulla Terra-Due per assistere la JSA nella sconfitta di Iron Hand, un nemico giurato dei Sette Soldati della Vittoria. Iron Hand cre\u00f2 un'arma orbitante, a forma di mano, che minacciava la Terra-Due. Il Dottor Fate convoc\u00f2 l'essere conosciuto come Oracolo, che li inform\u00f2 dell'ultima sconfitta di Iron Hand, cosa che cost\u00f2 la vita a Wing, uno dei Sette Soldati. La JLA e la JSA si divisero in 7 gruppi da tre membri per salvare i membri dei Sette Soldati della Vittoria, che furono scaraventati in varie epoche, e con il loro aiuto crearono un'arma che avrebbe distrutto il dispositivo orbitante. La consegna del dispositivo per la sua ubicazione necessaria era una missione suicida, una missione che Red Tornado decise di intraprendere mentre gli altri eroi combattevano contro Iron Hand e dibattevano su chi sarebbe dovuto andare. Nell'esplosione risultante, si credette che Red Tornado venne distrutto. In realt\u00e0 sopravvisse, e fu catapultato nell'universo della Terra-1, dove infine divenne un membro della JLA. Nella JLA, Red Tornado finalmente si trov\u00f2 accettato.\nCome John Smith.\nTuttavia, le avventure di Tornado con al League fecero s\u00ec che venisse distrutto pi\u00f9 e pi\u00f9 volte, come quando si sacrific\u00f2 per aiutare a sconfiggere il criminale Nekron, e fu successivamente riassemblato ancora una volta sotto il controllo del Costrutto in un complotto contro la League, che l'androide riusc\u00ec a superare. Come membro della League, Red Tornado svilupp\u00f2 un alter ego dalle sembianze umane, John Smith, e si attacc\u00f2 ad una donna di nome Kathy Sutton. In pi\u00f9, adott\u00f2 un'orfana dalla nazione esterna del Bialya di nome Traya, e formarono una famiglia. Divenne poi un grande amico dei suoi compagni squadra, in particolare Hawkwoman e il nuovo assunto Firestorm.\nInfine, T.O. Morrow ritorn\u00f2 come due persone diverse, Future Man (un cervello super avanzato con abilit\u00e0 psioniche) ed una replica del corpo del T.O. Morrow originale, quest'ultimo equipaggiato con un costume da combattimento avanzato. Non \u00e8 chiaro come mai ci fossero due T.O. Morrow, forse perch\u00e9 il Morrow originario di Terra-Due e l'altro trovato su Terra-1 potrebbero essersi fusi insieme quando entrambi cessarono di esistere dopo il loro confronto con le due squadre nemiche di supereroi. Un confronto con quest'ultimo Morrow ruppe l'involucro esterno di Red Tornado, e cos\u00ec venne a galla la fusione tra l'androide e il Campione Tornado/Tornado Tiranno. Presto, Red Tornado riottenne il suo corpo, e ottenne una confidenza rinata sapendo di essere un vero essere senziente. Tuttavia non dur\u00f2 a lungo, in quanto la tragedia colp\u00ec ancora.\nDopo \"Crisi sulle Terre infinite\".\nElementale dell'aria.\nDurante la \"Crisi sulle Terre infinite\", il Campione Tornado era ancora separato dal suo ospite androide, divenendo un elementale dell'aria a causa della volont\u00e0 dell'Anti-Monitor di utilizzarlo come un'arma contro la squadra combinata, si presume, della JLA e della JSA.\nDopo la \"Crisi\", la storia venne cambiata. In questa nuova linea temporale, le origini della parte androide di Red Tornado rimasero le stesse, ma non fu mai il Campione Tornado; invece, fu un elementale dell'aria, creato da Maya (lo spirito della Terra) per proteggere l'ambiente. Come altri elementali come Swamp Thing, questo spirito necessitava di un ospite umano prima di manifestarsi; l'ospite avrebbe dovuto essere il figlio neonato del Professor Ivo, ma mor\u00ec presto, cos\u00ec lo spirito entr\u00f2 invece nel corpo dell'androide creato da Ivo.\nGuerra degli Elementali.\nL'inquinamento dell'aria ebbe un effetto negativo su Red Tornado/Campione Tornado, portandolo alla quasi-pazzia in un conflitto al fianco di Naiad contro Firestorm e Swamp Thing in \"The Elemental War\". Infine, Firestorm riusc\u00ec a calmare sia Red Tornado che Naiad, e costru\u00ec un nuovo corpo per Red Tornado, ma sembr\u00f2 che questo nuovo corpo fosse imperfetto, dato che Red Tornado cominci\u00f2 a mostrare alcuni segni di malfunzionamento. La sua umanit\u00e0 si era quasi persa, e le sue sembianze fisiche divennero sempre pi\u00f9 danneggiate, sporche e chiaramente non adeguate. Durante un periodo di totale malfunzionamento, Red Tornado fu membro dei Leymen. Durante questo periodo, sub\u00ec dei strani movimenti e degli spasmi mentre si muoveva, e il malfunzionamento degli ingranaggi e dei meccanismi emettevano dei fragori che si udivano dall'interno del suo corpo. Anche il suo modo di parlare venne alterato, le sue risposte erano date con una voce monotona e lineare. Durante il suo periodo con i Leymen, la personalit\u00e0 originale di Red Tornado cominci\u00f2 a riemergere, e lentamente, anche le sue emozioni e la sua umanit\u00e0.\nYoung Justice.\nRed Tornado pass\u00f2 un po' di tempo in silenzio e immobile nel vecchio quartier generale della JLA a Happy Harbour, Rhode Island. I tre giovani eroi, Robin, Superboy e Impulso passarono l\u00ec la notte. Il comportamento di Impulso irrit\u00f2 cos\u00ec tanto Red Tornado che involontariamente lo riattiv\u00f2.\nDopo aver ristabilito le sue abilit\u00e0 motorie e comunicative, Red Tornado ristabil\u00ec la sua connessione con la JLA e con la comunit\u00e0 supereroistica. Fece da consulente per la Young Justice, e da membro ausiliario della JLA. Durante questo periodo, tent\u00f2 di rinnovare la relazione con sua moglie, Kathy Sutton. Mentre non vi riusc\u00ec a pieno, la loro figlia adottiva, Traya, aveva prontamente accetta Tornado nella sua vita, non curante delle sue sembianze o dello stato di riparazione. A causa dell'attaccamento di Traya per Red Tornado, Kathy permise al suo ex regolari visite e contatti. Tuttavia, non ritorn\u00f2 alla sua identit\u00e0 di John Smith, agendo invece da padre adottivo di Traya nelle sue vesti da supereroe/identit\u00e0 robotica.\nCrisi d'identit\u00e0.\nNegli eventi dopo la miniserie \"Crisi d'identit\u00e0\" della DC, Red Tornado fu attaccato dai membri sopravvissuti della Societ\u00e0 segreta dei supercriminali originali, da cui il suo corpo venne completamente distrutto prima dell'arrivo della League. Batman ne port\u00f2 i resti nella Batcaverna, dove costru\u00ec un corpo androide pi\u00f9 avanzato. Quando la League venne attaccata da Despero, Red Tornado fu essenziale per la sua sconfitta, dato che era immune alla sua telepatia e al controllo mentale.\n\"Crisi Infinita\" e 52.\nRed Tornado fu uno degli eroi reclutati da Donna Troy per combattere contro la minaccia nello spazio durante la \"Crisi infinita\". Secondo una conversazione tra Doc Magnus e il suo creatore T.O. Morrow in \"52\", Red Tornado si sacrific\u00f2 durante la \"Crisi\". La risposta di Morrow a questa notizia fu di chiedersi quanti Tornado erano gi\u00e0 morti, indicando chiaramente che si aspettava che Red Tornado tornasse infine allo stato attivo. Morrow alluse anche ad un altro androide da lui creato, chiamato Red Inferno. Non furono fornite altre informazioni di questo possibile fratello di Red Tornado.\nDurante la quinta settimana degli eventi di \"52\", dopo che gli altri eroi furono inviati sulla Terra ad Ulu\u1e5fu, lo speaker di Red Tornado incorporato nel petto di Mal Duncan riannunci\u00f2 un messaggio di avvertimento per i suoi compagni, \"Sta arrivando! 52! 52!\", facendo intuire che poco prima della sua distruzione probabilmente vide qualcosa di essenziale per il futuro dell'Universo DC, la rinascita del multiverso.\nDodici settimane dopo, in \"52\" Settimana 17, fu rivelato che Red Tornado, ora a pezzi, fu rispedito sulla Terra al fianco degli altri eroi, ma che fu mancato dalla squadra di ricerca. Cosciente ma incapace di dire nient'altro che \"52\", Tornado venne scoperto da un gruppo di giovani aborigeni dell'entroterra australiano. Alla fine di 52 Week 21, fu mostrato riassemblato con parti di automobili da un meccanico australiano. Mal funzionante, ma abile almeno di ritornare ai suoi poteri telecinetici, in \"52\" n. 28, fu messo contro un gruppo di esecutori dell'Intergang che stavano sfrattando alcuni aborigeni dalle loro baraccopoli. Sconfitto, venne disassemblato e gettato via, ma la sua testa venne utilizzata in una scultura di arte moderna. T.O. Morrow tent\u00f2 di ricomprare la sua testa, sperando di scoprirne i segreti, Dato che T.O. Morrow stava venendo utilizzato come esca da Mr. Mind, la testa di Red Tornado cadde nelle mani di Rip Hunter, che la combin\u00f2 con la sua sfera temporale al fine di navigare in modo sicuro nel nuovo universo.\n\"Un Anno Dopo\".\nDopo gli eventi di \"Un Anno Dopo\", il corpo androide di Red Tornado fu completamente riparato. Kathy Sutton pass\u00f2 del tempo con lui, parlando con l'eroina Platino e pensando a come fece sette volte prima, desiderando che John ritornasse nel suo vecchio corpo. Tuttavia, la sua anima scelse di entrare in un corpo umano offertogli da Felix Faust (nelle vesti di Deadman). Quando la Justice League lo chiam\u00f2 per ridiventare un membro della squadra, John Smith ritorn\u00f2 come essere umano, mostrando gli stessi poteri ventosi della sua forma robotica, ma mancando della resistenza della sua forma precedente.\nLa sua forma androide fu rubata dal laboratorio di Will Magnus dal Doctor Impossible. cos\u00ec, Red Tornado part\u00ec per ritrovare il suo corpo rubato. Arsenal (che prese poi il soprannome di Freccia Rossa), Black Canary e Lanterna Verde si unirono alla ricerca utilizzando un faro impiantato da Will Magnus all'interno del corpo androide di Red Tornado. Rintracciarono il segnale in una remota base montanara e si confrontarono con il Professor Ivo che riottenne le sue sembianze umane. A quel punto, Ivo rilasci\u00f2 uno sciame di Androidi Tornado che assalirono gli eroi. Dopo che gli androidi furono sconfitti, e giunse Red Tornado, si rivel\u00f2 che tutto il piano venne orchestrato da un Solomon Grundy rinato e pi\u00f9 intelligente.\nSolomon Grundy confess\u00f2 di aver inventato il piano di mettere l'ex androide in un corpo umano scelto apposta per rallentarlo, derubando lentamente l'androide della sua salute e della sua aerocinesi, sebbene un contrattempo fece s\u00ec che \"Reddie\" mantenne parte dei suoi poteri anche nella sua forma pi\u00f9 debole. Grundy fuse il corpo di Red Tornado anche con una serie di oggetti super potenziati, insieme ad uno dei chip di Amazo costruiti da Ivo, per creare un corpo invincibile che ospitasse per sempre il suo spirito immortale. L'assembramento degli eroi, insieme a molti altri, andarono dietro l'androide Amazo/Red Tornado, che, pensando di essere John Smith, and\u00f2 a trovare la sua famiglia. Mentre se ne andavano, Grundy mantenne la forma umana di Tornado separata cos\u00ec da poterlo uccidere. Tornado, che non era pi\u00f9 in grado di pareggiare con la super forza di Grundy, fu battuto e mutilato dal brutale non-morto e con un grande sforzo di volont\u00e0 riusc\u00ec a convocare a s\u00e9 i venti per far saltare il mostro come se fosse un albero.\nLa forma di Amazo fu rallentato dalla tecnologia Apokolipsiana data a Kathy Sutton da Big Barda. La squadra di eroi riusc\u00ec a sconfiggere Amazo.\nMorendo lentamente, chiese a sua moglie di ricostruire il suo corpo robotico, cos\u00ec da poterlo abitare. Zatanna gett\u00f2 un incantesimo che fece s\u00ec di bloccare la sua anima permettendogli cos\u00ec di occupare nuovamente il suo vecchio corpo una volta che fosse morto. Anche se gli fu offerto di mantenere gli incrementi impiantati da Ivo, Red Tornado si sbarazz\u00f2 di tutti i dispositivi in pi\u00f9, unendosi alla Justice League of America con la sua solita gamma di poteri. Tuttavia, con il ritorno nel suo corpo robotico, Red Tornado cominci\u00f2 comportarsi in modo strano, addirittura arrivando a perdere i suoi poteri e quasi ad uccidere Freccia Rossa. Divenne anche incredibilmente freddo e si allontan\u00f2 dalla sua famiglia e dagli amici, agendo pi\u00f9 come macchina che come essere senziente.\nDopo la battaglia della squadra contro la Injutice League, il corpo di Red Tornado fu gravemente danneggiato, e la sua coscienza fu inserita nel sistema informatico della Sala della Giustizia. I suoi sentimenti ritornarono lentamente, ma fu avvertito che un altro salto in un altro ospite, questa volta poteva essere un'esperienza dannosa, e anche se il nuovo corpo costruito da Magnus costruito per lui mimava perfettamente ogni funzione del corpo umano, le sue abilit\u00e0 computazionali erano nettamente inferiori a quelle della sua mente cibernetica. Nondimeno accett\u00f2, almeno per avere un'altra possibilit\u00e0 di riconquistare la sua famiglia.\nLa Justice League, dopo aver chiamato Zatanna e John Henry Irons, inizi\u00f2 il trasferimento. Tuttavia, Amazo, ancora presente nel corpo precedente di Red Tornado come programma dormiente, prese il controllo del meccanismo di autoriparazione combattendo contro Irons e prendendo per s\u00e9 il corpo costruito da Magnus, battendosi poi contro l'intera Justice League. Alla fine, Zatanna fu costretta a scatenare l'unica forza che Amazo non riusciva a imitare, la vera essenza dello spirito di Red Tornado nella sua prima forma elementale. Red fu quindi inserito in un corpo di ricambio. Successivamente, Red Tornado chiese a Kathy di sposarlo e lei accett\u00f2. Dopo aver aiutato a catturare il Professor Ivo, Red Tornado prese un po' di tempo lontano dalla Lega.\nLegione dei Supereroi.\nIl crossover \"The Lightning Saga\" present\u00f2 delle versioni simili alle versioni pre-\"Crisi\" di Star Boy (ora chiamato Starman), Dream Girl, Wildfire, Karate Kid, Timber Wolf, Sensor Girl, Dawnstar e Brainiac 5, della Legione dei Supereroi. Wildfire rivel\u00f2 che la sua armatura era composta delle parti del corpo di Red Tornado. Prima di ritornare al futuro, Wildfire disse criticamente a Red Tornado \"Combatti ci\u00f2 che \u00e8 dentro di te, John. So che puoi\".\nCrisi finale.\nRed Tornado fu tra gli eroi che risposero all'Articolo X. Lui, Firestorm, e John Stewart ingaggiarono Genocidio, ma non vi fu scontro per lei.\nDopo la \"Crisi finale\", una miniserie su Red Tornado che faceva la cronaca delle sue origini e delle rivelazioni di una nuova \"famiglia di androidi\", poteva causare dei conflitti tra Tornado, sua moglie e sua figlia.\nPoteri e abilit\u00e0.\nRed Tornado \u00e8 in grado di creare dei vortici simili a tornado, incanalando queste forze attraverso le sue braccia e le sue gambe producendo raffiche di vento cicloniche ad una velocit\u00e0 cos\u00ec alta da influenzare persino esseri potenti come Superman o Wonder Woman. In alcune occasioni, Red Tornado utilizz\u00f2 i suoi movimenti ad alta velocit\u00e0 per rendersi invisibile alla vista umana e poter viaggiare ad una velocit\u00e0 pari a quella di Superman, Power Girl e Lanterna Verde. Il suo corpo androide possiede superforza e resistenza sufficiente a contrastare il colpo diretto di un missile, e per di pi\u00f9 sa auto-ripararsi. Pu\u00f2 avere l'immediato accesso in ogni momento ad ogni sistema informatico a causa della sua immensa memoria e alle abilit\u00e0 da hacker, ma ha dei problemi correlati alle emozioni umane e tent\u00f2 di cambiare s\u00e9 stesso per comprenderle.\nAltre versioni.\nKingdom Come.\nEsistono tre versioni di Red Tornado nella storia Elseworld di \"Kingdom Come\". Una \u00e8 Red Tornado, che possiede i suoi tipici poteri del vento, la seconda \u00e8 Ma Hunkel con un'armatura tecnologica, e la terza \u00e8 Tornado, un essere che si dice essere il fantasma del Campione Tornado.\nAltri media.\nSuperamici.\nSebbene non compaia nel cartone animato, comparve in alcuni dei fumetti correlati.\nTelevisione.\nJustice League Unlimited.\nNella serie animata \"Justice League Unlimited\", Red Tornado comparve numerose volte. Comparve brevemente all'inizio di \"Un nuovo arrivo\". Ebbe una sola battuta (\"Soooeeey!\") nell'episodio \"Piccolo Maialino\", in cui aiut\u00f2 a cercare Wonder Woman, che fu trasformata in una maialina da Circe. Comparve poi ne \"Il ritorno\", dove ebbe un breve scontro con Amazo prima di venire distrutto. Fu ricostruito qualche tempo dopo senza nessuna spiegazione di come. In \"Panico nei cieli\", aiut\u00f2 a respingere l'attacco alla Torre di Guardia dall'armata di cloni degli Ultimen, sconfiggendo simultaneamente tre cloni di Wind Dragon senza grosse difficolt\u00e0. Comparve nella scena flashback di \"Epilogo\", combattendo contro la Banda della Scala Reale insieme ad altri membri. Comparve poi in \"La pi\u00f9 grande rapina di tutti i tempi\", come uno degli eroi presenti nell'episodio. Lui, insieme a Lanterna Verde, Dottor Fate e Mr. Terrific tent\u00f2 di catturare il Flash impossessato da Lex Luthor. L'ultima comparsa di Red Tornado fu in \"Il distruttore\", ultima puntata della serie, in cui gareggi\u00f2 nel quartier generale della Justice League insieme a quasi tutti gli altri eroi.\nBatman: The Brave and The Bold.\nRed Tornado (con il nome tradotto in \"Tornado Rosso\" nell'edizione italiana curata dalla Merak Film) \u00e8 un personaggio ricorrente nella serie animata ' trasmessa su cartoon Network dal 2009 al 2011, doppiato in originale da Corey Burton. Vive in un quartiere suburbano con la sua identit\u00e0 civile, John Ulthoon, un professore universitario di archeologia ed occasionalmente apostrofa le sue affermazioni con il tipo di dichiarazione che sta facendo (esempio: \"Osservazione: \u00e8 la cosa pi\u00f9 logica da fare\").\nLa sua prima apparizione \u00e8 nell'episodio \"L'invasione dei Babbi Natale\" dove tanta di capire lo spirito del Natale, mentre aiuta Batman a fermare i piani criminali di Fun Haus. Red Tornado riesce a sconfiggere il robot gigante di Fun Haus ed il criminale, ma il suo corpo venne distrutto a causa di un sovraccarico, ma poco prima di esplodere riesce a sentire quello che credeva potesse essere lo \"spirito natalizio\". Successivamente viene ricostruito nei Laboratori S.T.A.R..Riappare come co-protagonista ne \"Il figlio di Tornado Rosso\", dove si costruisce un figlio robotico di nome Tornado Champion, programmato per manifestare emozioni ma che si manifestarono solo dopo che il robottino viene colpito da un fulmine durante un combattimento contro Major Disaster, portando poi Champion a sviluppare disdegno per la vita umana (quando Major Disaster tent\u00f2 di distruggere Red Tornado, Campione arriv\u00f2 quasi ad ucciderlo in un insano scatto di rabbia prima di attaccare Batman perch\u00e9 si mise sulla sua strada). Non vedendo altri modi logici, Tornado attiva un dispositivo di spegnimento che aveva installato dentro il figlio, ma che questi aveva gi\u00e0 rimosso all'insaputa del padre. Champion usa il laboratorio di Red per trasformarsi in Torando Tyran con l'intento di distruggere l'umanit\u00e0, ma venendo poi fermato da Batman e Red Tornado. Quest'ultimo riesce a malincuore a finire il figlio, inserendo le mani nella sua corazza, per poi scioglierne i pezzi in modo che non possa poi essere ricostruito. Fa poi una piccola apparizione nella puntata \"Il potere di Shazam\" dove combatte contro il Faceless Hunter alleato di Starro (che lo distrusse) e molti eroi controllati dai piccoli cloni di quest'ultimo. Infine, nell'episodio \"Mondo Parallelo\" appare la controparte del Sindacato del crimine di Red Tornado: Silver Cyclone, il quale (a differenza di Tornado) odia e desidera distruggere la vita organica.\nJustice League: Crisis on Two Earths.\nRed Tornado comparve come membro di riserva della Justice League nel film animato \"\" (\"Justice League: Crisis on Two Earths\").\nSupergirl.\nRed Tornado appare nella serie TV \"Supergirl\", nella serie \u00e8 un drone comandato dallo scienziato militare T. O. Morrow (Iddo Goldberg) creato allo scopo di sconfiggere gli alieni.\nMusica.\nLa band post-hardcore HORSE the band incluse la canzone \"The Red Tornado\" nel loro album del 2007 \"A Natural Death\", che parla proprio del personaggio.\nVideogiochi.\nTornado Rosso appare come personaggio sbloccabile in \"LEGO Batman 3 - Gotham e oltre\"."}
{"id": "2965914", "revid": "287204", "url": "https://it.wikipedia.org/wiki?curid=2965914", "title": "Astro Blaster", "text": "Astro Blaster \u00e8 un videogioco arcade del tipo sparatutto, sviluppato e pubblicato da SEGA nel 1981. Si tratta di uno dei primi titoli, insieme al contemporaneo \"Gorf\" e al precedente \"Berzerk\", dotato di alcune frasi campionate.\nModalit\u00e0 di gioco.\nIn \"Astro Blaster\", il giocatore controlla una astronave che pu\u00f2 sparare e muoversi in orizzontale; lo scopo del gioco \u00e8 quello di colpire i nemici in movimento posti nella parte alta dello schermo, ma occorre fare attenzione alla temperatura dell'arma (se utilizzata troppo spesso si surriscalda, e viene temporaneamente disabilitata) e al carburante. Quest'ultimo pu\u00f2 essere recuperato sparando a delle palle di fuoco, che appaiono in alcuni livelli, e al termine delle ondate nemiche, agganciandosi ad una nave-madre.\nAltre versioni.\nIl gioco appare nella raccoltta di videogiochi Sega Mega Drive Collection per PlayStation 2 e PlayStation Portable; viene inoltre citato in \"Shenmue\"."}
{"id": "2965915", "revid": "342773", "url": "https://it.wikipedia.org/wiki?curid=2965915", "title": "Play Press Manga", "text": ""}
{"id": "2965917", "revid": "1543377", "url": "https://it.wikipedia.org/wiki?curid=2965917", "title": "Fion", "text": "Fion \u00e8 un comune rurale del Mali facente parte del circondario di San, nella regione di S\u00e9gou.\nIl comune \u00e8 composto da 7 nuclei abitati:"}
{"id": "2965922", "revid": "1543377", "url": "https://it.wikipedia.org/wiki?curid=2965922", "title": "Kaniegu\u00e9", "text": "Kaniegu\u00e9, o anche Kagnigu\u00e9, \u00e8 un comune rurale del Mali facente parte del circondario di San, nella regione di S\u00e9gou."}
{"id": "2965923", "revid": "599013", "url": "https://it.wikipedia.org/wiki?curid=2965923", "title": "Athanasios Prittas", "text": "Carriera.\nHa fatto parte della prima lista di convocati per la Coppa del Mondo 2010, da cui sarebbero usciti i 23 componenti della squadra partecipanti al mondiale."}
{"id": "2965924", "revid": "86343", "url": "https://it.wikipedia.org/wiki?curid=2965924", "title": "Kagnigu\u00e9", "text": ""}
{"id": "2965925", "revid": "86343", "url": "https://it.wikipedia.org/wiki?curid=2965925", "title": "Kagnigue", "text": ""}
{"id": "2965927", "revid": "287204", "url": "https://it.wikipedia.org/wiki?curid=2965927", "title": "Kaniegue", "text": ""}
{"id": "2965938", "revid": "647919", "url": "https://it.wikipedia.org/wiki?curid=2965938", "title": "Jos\u00e9 Maria de Heredia", "text": ""}
{"id": "2965940", "revid": "1543377", "url": "https://it.wikipedia.org/wiki?curid=2965940", "title": "Karaba", "text": "Karaba \u00e8 un comune rurale del Mali facente parte del circondario di San, nella regione di S\u00e9gou.\nIl comune \u00e8 composto da 13 nuclei abitati:"}
{"id": "2965941", "revid": "1543377", "url": "https://it.wikipedia.org/wiki?curid=2965941", "title": "Open di Francia 2010", "text": "L'Open di Francia 2010 (conosciuto anche come Roland Garros) \u00e8 stato un torneo di tennis giocato sulla terra rossa. \u00c8 stata la 109\u00aa edizione dell'Open di Francia e 2\u00aa prova del Grande Slam dell'anno. Si \u00e8 giocato allo Stade Roland Garros di Parigi in Francia, dal 23 maggio al 6 giugno 2010. I detentori del titolo del singolare maschile e femminile erano rispettivamente Roger Federer e Svetlana Kuznecova, ma sono stati eliminati il primo ai quarti di finale da Robin S\u00f6derling, la seconda da Marija Kirilenko al terzo turno.\nRafael Nadal ha vinto il titolo del singolare maschile, Francesca Schiavone quello del singolare femminile.\nSommario.\nLo spagnolo Rafael Nadal si \u00e8 aggiudicato il titolo senza perdere neanche un set. Il numero 2 del seeding ha debuttato contro la wild card francese Gianni Mina. Nel secondo turno ha battuto l'argentino Horacio Zeballos. Nel turno successivo ha sconfitto l'ex numero 1 del mondo Lleyton Hewitt con il punteggio di 6\u20133, 6\u20134, 6\u20133. Negli ottavi di finale ha avuto la meglio sul brasiliano Thomaz Bellucci sconfitto per 6\u20132, 7\u20135, 6\u20134. Nei quarti di finale ha affrontato e battuto il connazionale Nicol\u00e1s Almagro 7-6, 7-6, 6-4. In semifinale ha battuto la sorpresa del torneo J\u00fcrgen Melzer con il punteggio di 6-2, 6-3, 7-6. Nella finale sul Philippe Chatrier ha battuto lo svedese Robin S\u00f6derling 6-4, 6-2, 6-4.\nL'italiana Francesca Schiavone ha vinto la Coppa Suzanne Lenglen partendo come n\u00ba17 del seeding. Nel 1\u00ba turno ha battuto la russa Regina Kulikova perdendo l'unico set del torneo, con il punteggio di 5-7, 6-3, 6-4. Nel 2\u00ba turno ha sconfitto Sophie Ferguson 6-2, 6-2. Nel turno successivo ha avuto la meglio su Li Na che ha sconfitto per 6-4, 6-2. Negli ottavi di finale ha battuto un'altra russa: Marija Kirilenko con il punteggio di 6-4, 6-4. Nei quarti di finale ha affrontato la numero 3 del mondo Caroline Wozniacki che ha sconfitto per 6-2, 6-3. In semifinale ha approfittato del ritiro di Elena Dement'eva, dopo che aveva vinto il 1\u00ba set al tie-break per 7 a 3. In finale ha sconfitto Samantha Stosur in due set con il punteggio di 6-4, 7-6. Francesca Schiavone diventa la prima italiana a vincere un torneo del Grande Slam.\nProgramma del torneo.\nIl torneo si \u00e8 svolto in 15 giornate divise in due settimane.\nQualificazioni e sorteggio.\nLe qualificazioni per accedere ai tabelloni principali del torneo si sono svolte tra il 18 e il 21 maggio 2010 in tre turni; si sono qualificati i vincitori del terzo turno:\nLe wildcard sono state assegnate a:\nIl sorteggio dei tabelloni principali dei due singolari \u00e8 avvenuto il 21 maggio 2010; la testa di serie N.1 del singolare maschile \u00e8 stata attribuita a Roger Federer.\nCalendario.\n23 maggio (1\u00ba giorno).\nNella 1\u00aa giornata si sono giocati gli incontri del primo turno dei singolari maschili e femminili in base al programma della giornata\nNel torneo del singolare maschile lo svedese Robin S\u00f6derling ha battuto per 6-0, 6-2, 6-3 il francese Laurent Recouderc. Il russo Michail Ju\u017enyj ha battuto 6-1, 6-0, 6-4 il polacco Przysiezny Marin \u010cili\u0107 ha passato il turno battendo il brasiliano Ricardo Mello per 6-1, 3-6, 6-3, 6-1. Il francese Julien Benneteau ha vinto contro il lettone Ernests Gulbis che si \u00e8 ritirato a inizio terzo set per un infortunio alla coscia. Il francese Jo-Wilfried Tsonga ha sconfitto tedesco Daniel Brands in cinque set con il punteggio di 4-6, 6-3, 6-3, 6\u00b2-7, 7-5.\nNel torneo del singolare femminile la detentrice del titolo Svetlana Kuznecova ha battuto la rumena Sorana C\u00eerstea per 6-3, 6-1. La statunitense Venus Williams ha estromesso dal torneo battendo per 6-3, 6-3 Patty Schnyder. La testa di serie numero 10 Viktoryja Azaranka ha perso contro l'argentina Gisela Dulko che ha passato il turno grazie alla vittoria per 6-1, 6-2.\n24 maggio (2\u00ba giorno).\nNella 2\u00aa giornata si sono giocati gli incontri del primo turno dei singolari maschili e femminili in base al programma della giornata\nNel torneo del singolare maschile lo svizzero Roger Federer ha sconfitto l'australiano Peter Luczak in tre set con il punteggio di 6-4, 6-1, 6-2. Il serbo Janko Tipsarevi\u0107 \u00e8 stato battuto dal colombiano Alejandro Falla. \u00c8 passato al secondo turno Novak \u0110okovi\u0107 che ha sconfitto il kazako Evgenij Korol\u00ebv per 3-6, 6-1, 6-1, 6-3. Il cipriota Marcos Baghdatis ha eliminato dal torneo lo statunitense Jesse Witten sconfitto per 6-3, 6-4, 6-3. La testa di serie numero 4, Andy Murray ha battuto in cinque set il francese Richard Gasquet rimontando uno svantaggio di due set a zero chiudendo l'incontro con il punteggio di 4\u20136, 6(5)\u20137, 6\u20134, 6\u20132, 6\u20131. Il tedesco Florian Mayer \u00e8 stato eliminato da Ga\u00ebl Monfils che ha vinto in quattro set.\nSono usciti dal torneo Simone Bolelli battuto da Pablo And\u00fajar in tre set e Paolo Lorenzi sconfitto in quattro set dal tedesco Andreas Beck.\nNel torneo del singolare femminile Serena Williams ha eliminato la svizzera Stefanie V\u00f6gele. Il primo set arriva al tie break vinto dalla Williams per 7 punti a 3. Nel secondo Serena vince per sei giochi a due e chiude l'incontro sul 7\u20136\u00b2, 6\u20132 complessivo. Caroline Wozniacki ha superato il primo turno battendo la russa Alla Kudrtavtseva 6-0 6-3.. Tathiana Garbin ha eliminato Kristina Barrois: la tedesca \u00e8 stata sconfitta per 1-6, 7-67, 6-3. La ceca Lucie \u0160af\u00e1\u0159ov\u00e1 ha sconfitto Jelena Doki\u0107 per 6-2 6-2. Elena Dement'eva ha battuto per 6-1 6-1 la croata Petra Marti\u0107. La cinese Li Na ha battuto la francese Kristina Mladenovic per 7-5, 6-3. Sono passate al turno successivo anche Francesca Schiavone che ha battuto Regina Kulikova e Roberta Vinci ha vinto contro Virginie Razzano per 7-5, 6-2.\n25 maggio (3\u00ba giorno).\nNella 3\u00aa giornata si sono giocati gli incontri del primo turno dei singolari maschili e femminili e del doppio femminile in base al programma della giornata\nNel torneo del singolare maschile Rafael Nadal, vincitore del torneo per quattro volte consecutive, ma che nel 2009 \u00e8 stato eliminato agli ottavi di finale da Soderling, ha vinto contro il tennista francese Gianni Mina, numero 655 del mondo, entrato nel tabellone del Roland Garros grazie a una wild card, con il punteggio di 6-2, 6-2, 6-2. Ha passato il turno l'americano Andy Roddick sconfiggendo il finlandese Jarkko Nieminen in cinque set con il punteggio di 6-2, 4-6, 4-6, 7-64, 6-3. Lo spagnolo Juan Carlos Ferrero, vincitore nel 2003 e nel 2002 ha battuto l'uruguaiano Pablo Cuevas per 6-4, 6-3, 6-1. L'argentino Juan M\u00f3naco ha perso contro lo sloveno Grega \u017demlja per 7-66, 3-6, 7-5, 6-3. Lo spagnolo Fernando Verdasco ha vinto in tre set contro il russo Igor' Kunicyn battuto 6-4, 6-2, 6-2. L'australiano Lleyton Hewitt ha battuto il francese J\u00e9r\u00e9my Chardy con il punteggio di 7-5, 6-0, 6-4. J\u00fcrgen Melzer ha vinto in tre set, 7-5, 6-2, 6-4, contro l'israeliano Dudi Sela. Nicolas Mahut ha battuto il tedesco Misha Zverev per 6-1, 6-2, 6-4. Lo statunitense Robby Ginepri ha battuto il connazionale Sam Querrey per 4-6, 7-6\u00b3, 6-4, 6-2..\nNel torneo del singolare femminile la russa Dinara Safina \u00e8 stata sconfitta dalla giapponese Kimiko Date per 3-6, 6-4, 7-5. La belga Justine Henin ha sconfitto Cvetana Pironkova 6-4, 6-3. La russa Vera Zvonar\u00ebva ha avuto la meglio sull'italiana Alberta Brianti si imponendosi per 6-3, 6-1. Maria Elena Camerin ha perso contro la francese Marion Bartoli che ha vinto per 6-2, 6-3. La russa Marija \u0160arapova h sconfitto la connazionale Ksenija Pervak in due set con il punteggio complessivo di 6-3, 6-2.\nSono passate al turno successivo Anastasija Pavlju\u010denkova vincitrice sulla francese Aliz\u00e9 Cornet per6-4, 6-2. La belga Yanina Wickmayer, la slovacca Daniela Hantuchov\u00e1 e Shahar Peer.\n26 maggio (4\u00ba giorno).\nNella 4\u00aa giornata si sono giocati gli incontri del secondo turno dei singolari maschili e femminili e del primo turno del doppio maschile, femminile e misto in base al programma della giornata\nLa giornata \u00e8 stata caratterizzata da diverse interruzioni per pioggia che hanno fatto slittare alcuni incontri al giorno successivo. Nel torneo del singolare maschile lo svedese Robin S\u00f6derling ha sconfitto lo statunitense Taylor Dent con il punteggio di 6\u20130, 6\u20131, 6\u20131. Il croato Marin \u010cili\u0107 ha battuto lo spagnolo Gimeno-Traver. Il francese Jo-Wilfried Tsonga ha battuto in connazionale sul Suzanne Lenglen Josselin Ouanna per 6\u20130, 6\u20131, 6\u20134. Lo svizzero Roger Federer ha avuto la meglio sul colombiano Alejandro Falla che \u00e8 stato sconfitto con il punteggio di 7-64, 6-2, 6-4. \u00c8 stata sospesa la gara tra l'italiano Fabio Fognini e il francese Ga\u00ebl Monfils nel quinto set sul punteggio di 2\u20136, 4\u20136, 7\u20135, 6\u20134, 5\u20135. L'incontro \u00e8 stato caratterizzato dalle proteste del tennista italiano che chiedeva la sospensione dell'incontro non accettate dal supervisor.\nNel torneo del singolare femminile la statunitense Venus Williams ha sconfitto la spagnola Arantxa Parra Santonja per 6\u20132, 6\u20134 nel primo match che si \u00e8 giocato sul Court Philippe Chatrier. La russa Nadia Petrova ha estromesso dal torneo l'ungherese \u00c1gnes Sz\u00e1vay che esce sconfitta dal match con ilpunteggio di 6-1, 6-2. Roberta Vinci \u00e8 stata eliminata dalla connazionale Flavia Pennetta, che l'ha battuta per 6-1 6-1.\nSono passate al terzo turno la danse Caroline Wozniacki che ha battuto Tathiana Garbin con il punteggio di 6-3, 6-1, la russa Svetlana Kuznecova che ha rischiato contro la tedesca Andrea Petkovi\u0107 ma ha comunque vinto con il punteggio di 4-6, 7-5, 6-4. Marija Kirilenko, nel secondo turno ha eliminato Yvonne Meusburger in due set per 6-3 6-3.\nLa francese Aravane Reza\u00ef sul Suzanne Lenglen ha sconfitto la tedesca perdendo con il punteggio di 6\u20132, 2\u20136, 6\u20133.\n27 maggio (5\u00ba giorno).\nNella 5\u00aa giornata si sono giocati gli incontri del secondo turno dei singolari maschili e femminili e del primo turno del doppio maschile, femminile e misto in base al programma della giornata\nLa giornata \u00e8 stata caratterizzata dalla pioggia che pi\u00f9 volte ha interrotto il gioco e posticipato l'inizio di molti incontri, annullandone alcuni. Sono stati cancellati i match di Rafael Nadal contro Horacio Zeballos e Kei Nishikori contro Novak \u0110okovi\u0107. La pioggia \u00e8 iniziata a cadere gi\u00e0 prima delle 11:00 (ora locale), ed ha cessato di scendere verso le 15:00. \u00c8 ripresa nuovamente verso le 17:10, per poi cessare alle 18:20 e non tornare pi\u00f9 fino al termine della giornata.\nNel torneo del singolare maschile lo scozzese Andy Murray ha avuto la meglio sull'argentino Juan Ignacio Chela imponensodi con il punteggio di 6-2, 65-7, 6-3, 6-2. Il cipriota Marcos Baghdatis, testa di serie numero 25, ha superato il turno battendo lo spagnolo Marcel Granollers per 4-6, 6-1, 7-5, 6-2. Lo statunitense John Isner, testa di serie numero 17, ha battuto lo svizzero Marco Chiudinelli con il punteggio di 6-7\u00b3, 7-6\u00b3, 7-67, 6-4. Il russo Tejmuraz Gaba\u0161vili si \u00e8 imposto sullo sloveno Grega \u017demlja per 6-3, 6-1, 6-1. Lo statunitense Andy Roddick ha battuto lo sloveno Bla\u017e Kav\u010di\u010d perdendo un set ma vincendo comunque con il punteggio di 6-3, 5-7, 6-4, 6-2. Fabio Fognini ha eliminato Ga\u00ebl Monfils nella procuzione del match interrotto il giorno prima sul 5-5 dell'ultimo set.\nNel torneo del singolare femminile \u00e8 stato annullato il match di Serena Williams che avrebbe dovuto affrontare la tedesca Julia G\u00f6rges. La serba Ana Ivanovi\u0107 ha perso contro la russa Alisa Klejbanova con il punteggio di 6-3, 6-0. L'australiana Anastasija Rodionova ha battuto la testa di serie numero 21 Vera Zvonar\u00ebva con il punteggio di 6-4, 6-4. St\u00e9phanie Cohen-Aloro \u00e8 stata battuta dalla cinese Li Na con il punteggio di 6-2 6-2. L'italiana Francesca Schiavone ha sconfitto l'australiana Sophie Ferguson per 6-2, 6-2. La serba Jelena Jankovi\u0107 ha battuto l'estone Kaia Kanepi imponendosi con il punteggio di 6-2, 3-6, 6-4.\nSono passate la turno successivo la russa Elena Dement'eva che ha sconfitto la spagnola Medina Garrigues con il punteggio di 6-2, 7-6\u00b3. Jaroslava \u0160vedova vincitrice sulla polacca Agnieszka Radwa\u0144ska per 7-5, 6-3, la canadese Aleksandra Wozniak che ha estromesso l'ucraina Kateryna Bondarenko, Al'ona Bondarenko e l'israeliana Shahar Peer.\n28 maggio (6\u00ba giorno).\nNella 6\u00aa giornata si sono giocati gli incontri del terzo turno dei singolari maschili e femminili e del primo e secondo turno del doppio maschile, femminile e misto. Si recuperano gli incontri del secondo turno dei singolari non disputati nella 5\u00aa giornata in base al programma della giornata\nNel torneo del singolare maschile lo svizzero Roger Federer ha vinto contro Julian Reister con il punteggio di 6-4, 6-0, 6-4 in un'ora di gioco. Lo spagnolo Rafael Nadal ha avuto la meglio sull'argentino Horacio Zeballos sconfitto sul primo match giocato sul Philippe Chatrier per 6-2, 6-2, 6-3. Il connazionale di Nadal Fernando Verdasco ha sconfitto in quattro set il francese Florent Serra. L'ucraino Aleksandr Dolhopolov ha battuto il cileno Fernando Gonz\u00e1lez per 6-3, 6-4, 6-3. Novak \u0110okovi\u0107 ha passato il turno battendo per 6-1, 6-4, 6-4 il giapponese Kei Nishikori. Lo spagnolo David Ferrer ha avuto la meglio sul belga Xavier Malisse per 6-3, 6-2, 2-0. Andy Murray ha sconfitto il cipriota Marcos Baghdatis per 6-2, 6-3, 0-6, 6-2. Il francese Jo-Wilfried Tsonga ha passato il turno battendo il tedesco Thiemo De Bakker perdendo il primo set al tiebreak ma vincendo con il punteggio complessivo di 6(6)-7, 7-6(4), 6-3, 6-4. Il finalista del 2009, lo svedese Robin S\u00f6derling ha estromesso dal torneo lo spagnolo Albert Monta\u00f1\u00e9s.\nNel torneo del singolare femminile Serena Williams ha sconfitto nettamente la tedesca Julia G\u00f6rges dopo 55 minuti di partita con il punteggio di 6-1, 6-1. La statunitense Venus Williams ha avuto la meglio su Dominika Cibulkov\u00e1 per 6-3, 6-4. L'italiana Flavia Pennetta ha battuto la slovena Polona Hercog. La milanese Francesca Schiavone ha avuto la meglio sulla cinese Li Na che \u00e8 stata sconfitta per 6-4, 6-2. La detentrice del titolo, la russa Svetlana Kuznecova, \u00e8 uscita dal torneo battuta dalla connazionale Marija Kirilenko con il punteggio di 6-3, 2-6, 6-4. La russa Elena Dement'eva ha vinto in tre set su Aleksandra Wozniak sconfitta per 6-7, 6-3, 6-4. La belga Justine Henin ha sconfitto la connazionale Kirsten Flipkens con il punteggio di 6-3, 6-3. La danese Caroline Wozniacki \u00e8 passata al turno successivo battendo per 6-3, 6-4 Alexandra Dulgheru.\n29 maggio (7\u00ba giorno).\nNella 7\u00aa giornata si sono giocati gli incontri del terzo turno dei singolari maschili e femminili e del primo e secondo turno del doppio maschile, femminile e misto in base al programma della giornata\nNel torneo del singolare maschile l'americano Andy Roddick ha perso contron il russo Tejmuraz Gaba\u0161vili. L'austriaco J\u00fcrgen Melzer ha battuto lo spagnolo, testa di serie numero 9 David Ferrer. La testa di serie numero 3, Novak \u0110okovi\u0107, ha battuto il romeno Victor H\u0103nescu con il punteggio di 6-3, 3-6, 6-3, 6-2. Lo statunitense Robby Ginepri ha sconfitto lo spagnolo Juan Carlos Ferrero con il punteggio di 7-5, 6-3, 3-6, 2-6, 6-4. L'ucraino Aleksandr Dolhopolov \u00e8 stato sconfitto dallo spagnolo Nicol\u00e1s Almagro con il risultato di 2-6, 6-3, 6-3, 61-7, 6-4. Ha passato il turno lo spagnolo Rafael Nadal che ha battuto l'australiano Lleyton Hewitt senza concedere un set e vincendo per 6-3, 6-4, 6-3. Ivan Ljubi\u010di\u0107 ha perso contro il brasiliano Thomaz Bellucci.\nNel torneo del singolare femminile la russa Nadia Petrova ha battuto per 6\u00b2-7, 6-4, 10-8. La statunitense Serena Williams ha sconfitto la russa Anastasija Pavlju\u010denkova perdendo il secondo set, ma vincendo con il punteggio di6\u20131, 1\u20136, 6\u20132. La francese Marion Bartoli, testa di serie numero 13, ha perso contro l'israeliana Shahar Peer.\nSono passate al turno successivo anche la testa di serie numero 4, Jelena Jankovi\u0107, la slovacca Daniela Hantuchov\u00e1 che ha sconfitto per 7-5, 6-3 la belga Yanina Wickmayer, la kazaka Jaroslava \u0160vedova e l'australiana Jarmila Groth. \u00c8 stato sospeso per oscurit\u00e0 il match tra Justine Henin e Marija \u0160arapova.\n30 maggio (8\u00ba giorno).\nNella 8\u00aa giornata si sono giocati gli incontri degli ottavi di finale dei singolari maschili e femminili e del secondo e terzo turno del doppio maschile, femminile e misto e sono iniziati i tornei riservati alla categoria juniores in base al programma della giornata\nNel torneo del singolare maschile lo svizzero Roger Federer ha battuto il connazionale Stan Wawrinka per 6-3, 7-65, 6-2. Lo svedese Robin S\u00f6derling ha sconfitto il croato Marin \u010cili\u0107 per 6-4, 6-4, 6-2. Il francese Jo-Wilfried Tsonga ha estromesso dal torneo il russo Michail Ju\u017enyj che si \u00e8 ritirato per un infortunio alla gamba destra all'inizio del secondo set. Lo scozzese Andy Murray \u00e8 stato sconfitto dal Tom\u00e1\u0161 Berdych per 6-4, 7-5, 6-3.\nNel torneo del singolare femminile l'italiana Francesca Schiavone ha battuto la russa Marija Kirilenko per 6-4 6-4 raggiungendo i quarti di finale come nel 2001 quando venne sconfitta da Martina Hingis. Flavia Pennetta \u00e8 stata eliminata per mano della danese Caroline Wozniacki. La russa Elena Dement'eva ha sconfitto Chanelle Scheepers per 6-1, 6-3 in un incontro durato 74 minuti. Nella sfida ripresa dal giorno prima tra la belga Justine Henin e Marija \u0160arapova a uscire vincitrice \u00e8 la Henin che avanza al turno successivo conquistando il match con il punteggio di 6-2, 3-6, 6-3. La statunitense Venus Williams ha perso contro la testa di serie numero 10 Nadia Petrova per 6-4, 6-3.\n31 maggio (9\u00ba giorno).\nNella 9\u00aa giornata si sono giocati gli incontri degli ottavi di finale dei singolari maschili e femminili e del secondo, terzo turno e ottavi di finale del doppio maschile, femminile e misto e sono andati avanti i tornei riservati alla categoria juniores in base al programma della giornata\nNel torneo del singolare maschile Novak \u0110okovi\u0107 ha battuto lo statunitense Robby Ginepri perdendo un set ma imponendosi con il punteggio finale di 6\u20134, 2\u20136, 6\u20131, 6\u20132. L'austriaco J\u00fcrgen Melzer, testa di serie numero 23, ha sconfitto per 7\u20136(6), 4\u20136, 6\u20131, 6\u20134 il qualificato russo Tejmuraz Gaba\u0161vili. Il tennista di Manacor Rafael Nadal ha battuto il brasiliano Thomaz Bellucci con il punteggio di 6-2, 7-5, 6-4. Lo spagnolo Nicol\u00e1s Almagro ha avuto la meglio sul connazionale Fernando Verdasco vincendo per 6-1, 4-6, 6-1, 6-4.\nNel torneo del singolare femminile la statunitense Serena Williams ha avuto la meglio sull'israeliana Shahar Peer per 6\u20132, 6\u20132. L'australiana Samantha Stosur ha eliminato dal torneo la belga Justine Henin con il punteggio di 2-6, 6-1, 6-4. Ha vinto il suo incontro di ottavi di finale la serba Jelena Jankovi\u0107 che ha sconfitto Daniela Hantuchov\u00e1 per 6-4, 6-2. La sorprendente Jaroslava \u0160vedova passa ai quarti di finale battendo la wild card australiana Jarmila Groth per 6\u20134, 6\u20133.\nTeste di serie eliminate: \n1\u00ba giugno (10\u00ba giorno).\nNella 10\u00aa giornata si sono giocano gli incontri dei quarti di finale dei singolari maschili e femminili e degli ottavi e quarti di finale del doppio maschile, femminile e misto e sono andati avanti i tornei riservati alla categoria juniores in base al programma della giornata\nNel torneo del singolare maschile lo svedese, testa di serie numero 5, Robin S\u00f6derling ha battuto a sorpresa lo svizzero Roger Federer nella riedizione della finale del 2009 per 3\u20136, 6\u20133, 7\u20135, 6\u20134. Il ceco Tom\u00e1\u0161 Berdych ha sconfitto Michail Ju\u017enyj per 6\u20133, 6\u20131, 6\u20132.\nNel torneo del singolare femminile Francesca Schiavone \u00e8 riuscita a battere la danese Caroline Wozniacki per 6-2, 6-3. La russa Elena Dement'eva ha sconfitto Nadia Petrova dopo il ritiro della prima avvenuto dopo il primo set vinto dalla Petrova per 7-6\u00b3.\nTeste di serie eliminate: \n2 giugno (11\u00ba giorno).\nNell'11\u00aa giornata si sono giocati gli incontri dei quarti di finale dei singolari maschili e femminili e delle semifinali del doppio femminile e misto, sono andati avanti i tornei riservati alla categoria juniores e sono iniziati i tornei riservati agli atleti in carrozzina e alle \"leggende\" in base al programma della giornata\nNel torneo del singolare maschile lo spagnolo Rafael Nadal ha battuto il connazionale Nicol\u00e1s Almagro vincendo i primi due set al tiebreak e imponendosi con il punteggio finale di 7-6\u00b2, 7-6\u00b3, 6-4. L'austriaco J\u00fcrgen Melzer ha eliminato a sorpresa il serbo Novak \u0110okovi\u0107 che era andato avanti due set a uno ma perdendo definitivamente per 6-3, 3-6, 5-7, 6-3, 6-3.\nNel torneo del singolare femminile l'australiana Samantha Stosur nel suo incontro di quarti di finale ha battuto la statunitense Serena Williams, testa di serie numero 1, con il punteggio di 6-2, 6\u00b2-7, 8-6. La serba Jelena Jankovi\u0107 sul Suzanne Lenglen ha avuto la meglio su Jaroslava \u0160vedova vincendo per 7-5, 6-4.\n3 giugno (12\u00ba giorno).\nNella 12\u00aa giornata si sono giocati gli incontri di semifinale del singolare femminile, le semifinali del doppio maschile e la finale del doppio misto. Sono andati avanti i tornei riservati alla categoria juniores e quelli riservati agli atleti in carrozzina e alle \"leggende\" in base al programma della giornata\nNel torneo del singolare femminile l'italiana Francesca Schiavone raggiunge la finale del torneo battendo in semifinale Elena Dement'eva che si \u00e8 ritirata al termine del primo set, vinto dalla Schiavone al tie-break.\nNell'altra semifinale l'australiana Samantha Stosur ha battuto Jelena Jankovi\u0107 per 6-1, 6-2 in 59 minuti di gioco.\n4 giugno (13\u00ba giorno).\nNella 13\u00aa giornata si sono giocati gli incontri di semifinale del singolare maschile e la finale del doppio femminile. Sono andati avanti i tornei riservati alla categoria juniores e alle \"leggende\". Si sono disputate le finali dei tornei di doppio riservati agli atleti in carrozzina in base al programma della giornata\nNel torneo del singolare maschile lo svedese Robin S\u00f6derling ha sconfitto il ceco Tom\u00e1\u0161 Berdych per 6-3, 3-6, 5-7, 6-3, 6-3 conquistando la seconda finale consecutiva dell'Open di Francia.\nRafael Nadal ha sconfitto la rivelazione del 2010, l'austriaco J\u00fcrgen Melzer vincendo per 6-2, 6-3, 7-6(6).\nLe sorelle Serena e Venus Williams hanno vinto il torneo di doppio femminile battendo in finale le ceca Kv\u011bta Peschke e la slovena Katarina Srebotnik per 6-2, 6-3.\n5 giugno (14\u00ba giorno).\nNella 14\u00aa giornata si sono giocati la finale del singolare femminile e del doppio maschile. Si sono giocate le finali dei tornei riservati alla categoria juniores e sono andati avanti quelli riservati alle \"leggende\" in base al programma della giornata\nNella finale l'italiana Francesca Schiavone ha battuto per 6-4, 7-6\u00b2 l'australiana Samantha Stosur vincendo il torneo diventando la prima giocatrice italiana a vincere il singolare femminile in un torneo del Grande Slam. Francesca vince il primo set per 6 giochi a 4. Nel secondo set si arriva fino al tiebreak dove la Schiavone chiude per 7 punti a 2.\n6 giugno (15\u00ba giorno).\nNella 15\u00aa e ultima giornata si sono giocate la finale del singolare maschile e le finali dei tornei di singolare riservati alla categoria juniores e di quelli riservati alle \"leggende\" in base al programma della giornata\nNel torneo del singolare maschile Rafael Nadal ha vinto il torneo senza perdere un set come era gi\u00e0 successo nel 2008 battendo in finale Robin S\u00f6derling per 6-4, 6-2, 6-4. Nadal conquista il 4\u00ba titolo dell'anno, il 40\u00ba della carriera. \u00c8 il 5\u00ba titolo in 6 anni del Roland Garros, il 7\u00ba del Grande Slam. Con questo titolo Nadal diventer\u00e0 il numero 1 del ranking ATP.\nSeniors.\nSingolare maschile.\n Rafael Nadal ha battuto in finale Robin S\u00f6derling, 6\u20134, 6\u20132, 6\u20134\nSingolare femminile.\n Francesca Schiavone ha battuto in finale Samantha Stosur, 6\u20134, 7\u20136\u00b2\nDoppio maschile.\n Daniel Nestor/ Nenad Zimonji\u0107 hanno battuto in finale Luk\u00e1\u0161 Dlouh\u00fd / Leander Paes, 7\u20135, 6\u20132\nDoppio femminile.\n Serena Williams / Venus Williams hanno battuto in finale Kv\u011bta Peschke / Katarina Srebotnik, 6\u20132, 6\u20133\nDoppio Misto.\n Katarina Srebotnik / Nenad Zimonji\u0107 hanno battuto in finale Jaroslava \u0160vedova / Julian Knowle, 4\u2013 6, 7\u2013 65, [11\u20139]\nJunior.\nSingolare ragazzi.\n Agust\u00edn Velotti ha battuto in finale Andrea Collarini, 6\u20134, 7\u20135\nSingolare ragazze.\n Elina Svitolina ha battuto in finale Ons Jabeur, 6\u20132, 7\u20135\nDoppio ragazzi.\n Duilio Beretta / Roberto Quiroz hanno battuto in finale Facundo Arg\u00fcello / Agust\u00edn Velotti, 6\u20133, 6\u20132\nDoppio ragazze.\n T\u00edmea Babos / Sloane Stephens hanno battuto in finale Lara Arruabarrena-Vecino / Mar\u00eda-Teresa Torro-Flor, 6\u20132, 6\u20133\nTennisti in carrozzina.\nSingolare maschile carrozzina.\n Shingo Kunieda ha battuto in finale Stefan Olsson, 6\u20134, 6\u20130\nSingolare femminile carrozzina.\n Esther Vergeer ha battuto in finale Sharon Walraven, 6\u20130, 6\u20130\nDoppio maschile carrozzina.\n St\u00e9phane Houdet / Shingo Kunieda hanno battuto in finale Robin Ammerlaan / Stefan Olsson, 6\u2013 0, 5\u2013 7, [10\u20138]\nDoppio femminile carrozzina.\n Daniela Di Toro / Aniek van Koot hanno battuto in finale Esther Vergeer / Sharon Walraven, 3\u20136, 6\u20133, [10\u20134]\nLeggende.\nDoppio leggende under 45.\n Evgenij Kafel'nikov / Andrij Medvedev hanno battuto in finale Goran Ivani\u0161evi\u0107 / Michael Stich, 6\u20131, 6\u20131\nDoppio leggende over 45.\n John McEnroe / Andr\u00e9s G\u00f3mez hanno battuto in finale Mansour Bahrami / Henri Leconte, 6\u20131, 6\u20131\nDoppio leggende femminile.\n Martina Navr\u00e1tilov\u00e1 / Jana Novotn\u00e1 hanno battuto in finale Iva Majoli / Nathalie Tauziat, 6\u20134, 6\u20132\nTeste di serie nel singolare.\nLa seguente tabella illustra i giocatori che non hanno partecipato al torneo, quelli che sono stati eliminati, e i loro nuovi punteggi nella classifica ATP. In corsivo i punteggi provvisori.\nAssegnazione punteggi.\nI punteggi della classifica ATP vengono assegnati come illustrato. \nPremi in denaro.\nTutti i premi sono in Euro; il premio del doppio \u00e8 distribuito alla coppia."}
{"id": "2965943", "revid": "729019", "url": "https://it.wikipedia.org/wiki?curid=2965943", "title": "Kassorola", "text": "Kassorola \u00e8 un comune rurale del Mali facente parte del circondario di San, nella regione di S\u00e9gou.\nIl comune \u00e8 composto da 24 nuclei abitati:"}
{"id": "2965947", "revid": "1543377", "url": "https://it.wikipedia.org/wiki?curid=2965947", "title": "La scopa del sistema", "text": "La scopa del sistema (\"The Broom of the System\") \u00e8 un romanzo dello scrittore statunitense David Foster Wallace del 1987, la prima tra le sue opere di narrativa ad essere stata pubblicata. Strutturalmente articolato sulle teorie logico-linguistiche di Ludwig Wittgenstein (su cui Wallace scrisse anche una tesi di laurea), lo stesso autore defin\u00ec il romanzo quale un dialogo ideale tra Jacques Derrida e lo stesso Wittgenstein.\nTrama.\nLenore Beadsman giovane discendente di una ricca famiglia di industriali, lavora come centralinista in una casa editrice collegata all'impresa del padre. Ha una relazione con il suo principale, Rick Vigorous e entrambi sono in terapia da uno psicoterapeuta. La novantaduenne bisnonna di Leonore, omonima della nipote, sparisce misteriosamente dalla casa di cura in cui risiede, insieme a molti altri ospiti della struttura. Di loro non si sapr\u00e0 pi\u00f9 nulla, anche se sembrerebbe che della sorte del gruppo sia a conoscenza il nipote dell'anziana e padre della protagonista, Stonecipher Beadsman III. Parallelamente si snodano altre storie: l'improvvisa eloquenza acquisita dal pappagallo di Leonore che prelevato dal telepredicatore Reverendo Sykesche viene usato come attrazione principale del suo show televisivo, la strana avaria del centralino dell'edificio in cui lavora la protagonista, la relazione della stessa Leonore con una vecchia conoscenza dell'adolescenza, Wang-Dang Lang, con cui ebbe un diverbio nel 1981 e la contemporanea relazione della moglie dell'uomo, Mindy Matelman, con Rick, gi\u00e0 amico di suo padre.\nA fare inoltre da cornice alle gi\u00e0 intricate vicende si aggiungono i racconti di Rick a Leonore delle storie giunte alla sua casa editrice, la ricerca della scomparsa nonna nel fittizio \"Deserto Incommensurabile dell'Ohio\", (DIO) in originale \"Great Ohio Desert\" (GOD), la storia della variegata famiglia Beadsman e l'incontro con il fratello di Leonore, Stonecipher e la scomparsa finale della giovane Leonore e di Wang-Dang Lang."}
{"id": "2965951", "revid": "767487", "url": "https://it.wikipedia.org/wiki?curid=2965951", "title": "Kava (Mali)", "text": "Kava \u00e8 un comune rurale del Mali facente parte del circondario di San, nella regione di S\u00e9gou."}
{"id": "2965954", "revid": "109651", "url": "https://it.wikipedia.org/wiki?curid=2965954", "title": "Charlie Andrews", "text": ""}
{"id": "2965955", "revid": "3115", "url": "https://it.wikipedia.org/wiki?curid=2965955", "title": "Circolo Canottieri Antonio Offredi A.S.D.", "text": "Il Circolo Canottieri Antonio Offredi A.S.D. \u00e8 un'associazione sportiva dilettantistica senza fini di lucro avente sede in Amalfi.\nLa societ\u00e0 \u00e8 stata fondata nel 1985 ed intitolata ad Antonio Offredi, primo allenatore ad aver vinto la Regata delle Antiche Repubbliche Marinare con l'equipaggio amalfitano. Scopo di tale circolo \u00e8 quello di diffondere e promuovere la pratica di attivit\u00e0 sportive di mare.\nIl motto ufficiale del circolo \u00e8 \"Et ventis adversis\", che in latino significa \"anche con i venti contrari\".\nNel corso degli anni il circolo ha partecipato a molte regate di canottaggio a sedile fisso, tra le quali le Regate Storiche tra le Quattro Repubbliche Marinare, gare di canoa olimpica e campionati italiani di canoa polo.\nAttualmente la disciplina di spicco \u00e8 la canoa polo: nel 2008 la squadra amalfitana partecip\u00f2 per la prima volta nella sua storia alla Serie A nazionale, non riuscendo a salvarsi e retrocedendo in Serie A1. Nel 2009 ha riconquistato la promozione in Serie A, permanendovi dal 2010 al 2011."}
{"id": "2965961", "revid": "1543377", "url": "https://it.wikipedia.org/wiki?curid=2965961", "title": "Moribala", "text": "Moribala, o anche Moribila, \u00e8 un comune rurale del Mali facente parte del circondario di San, nella regione di S\u00e9gou.\nIl comune \u00e8 composto da 16 nuclei abitati:"}
{"id": "2965962", "revid": "767487", "url": "https://it.wikipedia.org/wiki?curid=2965962", "title": "Rudra (gruppo musicale)", "text": "I Rudra sono un gruppo musicale di Singapore. Il loro sound \u00e8 fondamentalmente riconducibile al black metal, con testi riferenti alla letteratura e cultura della civilt\u00e0 vedica. In piccola parte quest'aspetto si riflette anche nella loro musica, nella quale vengono implementate sfumature di musica classica indiana (specialmente carnatica)."}
{"id": "2965963", "revid": "86343", "url": "https://it.wikipedia.org/wiki?curid=2965963", "title": "Moribila", "text": ""}
{"id": "2965964", "revid": "372624", "url": "https://it.wikipedia.org/wiki?curid=2965964", "title": "Rotten boroughs", "text": ""}
{"id": "2965965", "revid": "21079", "url": "https://it.wikipedia.org/wiki?curid=2965965", "title": "Problema indecidibile", "text": ""}
{"id": "2965971", "revid": "1086846", "url": "https://it.wikipedia.org/wiki?curid=2965971", "title": "Segunda Divisi\u00f3n 1948-1949 (Spagna)", "text": "L'edizione 1948-49 della Segunda Divisi\u00f3n fu il diciottesimo campionato di calcio spagnolo di seconda divisione. Il campionato vide la partecipazione di 14 squadre. Le prime due ottennero la promozione in Primera Divisi\u00f3n."}
{"id": "2965974", "revid": "461603", "url": "https://it.wikipedia.org/wiki?curid=2965974", "title": "Chengdu Blades F.C.", "text": ""}
{"id": "2965979", "revid": "155634", "url": "https://it.wikipedia.org/wiki?curid=2965979", "title": "Open di Francia 2010 - Singolare maschile", "text": "Roger Federer era il detentore del titolo, ma \u00e8 stato eliminato ai quarti di finale da Robin S\u00f6derling.\nRafael Nadal ha battuto in finale Robin S\u00f6derling 6-4, 6-2, 6-4."}
{"id": "2965986", "revid": "1832335", "url": "https://it.wikipedia.org/wiki?curid=2965986", "title": "Go-Saga", "text": "Biografia.\nIl suo regno ebbe inizio nel 1242 terminando poi nel 1246. Il suo nome personale era . \nEra imparentato sia con l'imperatore Tsuchimikado, di cui era il secondo figlio, che con l'imperatore Shij\u014d, di cui era lontano cugino. Dall'imperatrice Saionji (Fujiwara) no Yoshi-ko (\u897f\u5712\u5bfa\uff08\u85e4\u539f\uff09\u59de\u5b50 ebbe, fra gli altri figli, il principe Hisahito (\u4e45\u4ec1\u89aa\u738b) (diventato poi l'imperatore Go-Fukakusa) e Tsunehito (\u6052\u4ec1\u89aa\u738b) (diventato poi l'imperatore Kameyama).\nAlla sua morte il corpo venne seppellito al Saga no minami no Misasagi, citt\u00e0 di Kyoto.\nIl suo nome \u00e8 incluso nella lista dei Trentasei nuovi immortali della poesia."}
{"id": "2965993", "revid": "297802", "url": "https://it.wikipedia.org/wiki?curid=2965993", "title": "Adicts", "text": ""}
{"id": "2965998", "revid": "1442080", "url": "https://it.wikipedia.org/wiki?curid=2965998", "title": "Open di Francia 2010 - Singolare femminile", "text": "Svetlana Kuznecova era la detentrice del titolo, ma ha perso al 3\u00ba turno contro Marija Kirilenko 6-3 2-6 6-4.\nFrancesca Schiavone ha battuto in finale Samantha Stosur 6-4, 7-62."}
{"id": "2966000", "revid": "599013", "url": "https://it.wikipedia.org/wiki?curid=2966000", "title": "Garibaldo Fattori", "text": "\"Garibaldi\" ha disputato il Palio di Siena in undici occasioni, tra il 1925 ed il 1933; vinse una volta, il 16 agosto 1929 per la Giraffa. Deve per\u00f2 il suo successo alla cavalla Orfanella: partito infatti in testa dopo la mossa, \"Garibaldi\" arriva al primo Casato con un netto vantaggio; l\u00ec commette per\u00f2 l'errore di compiere la curva in malo modo, cadendo cos\u00ec da Orfanella. La cavalla continua per\u00f2 la corsa, inseguita da \"Bubbolo\" per il Drago. A nulla per\u00f2 servono gli sforzi degli inseguitori: Orfanella vince, consegnando il successo a \"Garibaldi\" ed alla Giraffa.\nGi\u00e0 nel luglio dello stesso anno \"Garibaldi\" era andato vicino al successo; tuttavia, un errore al terzo Casato mentre era in testa permise a \"Picino\" il sorpasso e la vittoria.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2966005", "revid": "1095614", "url": "https://it.wikipedia.org/wiki?curid=2966005", "title": "Giberto da Gente", "text": "Biografia.\nLa prima notizia su di lui \u00e8 del 1245, anno in cui alcuni oppositori di Federico II lasciarono Parma dopo che Sinibaldo Fieschi fu eletto papa col nome di Innocenzo IV. Non sentendosi pi\u00f9 sicuro nella citt\u00e0, assieme a Bernardo di Rolando Rossi e Gherardo da Correggio, si rifugi\u00f2 prima a Piacenza e poi a Milano presso il legato pontificio Gregorio da Montelongo. Federico II ordin\u00f2 che fossero banditi da Parma e fece distruggere le loro case.\nIl 16 giugno 1247 partecip\u00f2, sotto il comando di Ugo da Sanvitale e Gherardo da Correggio, alla battaglia di Borghetto del Taro (nei pressi di Noceto) contro i parmensi sostenitori dell'imperatore, che si concluse con la vittoria dei fuoriusciti. Secondo il racconto di Salimbene de Adam nella sua \"Chronica\", dopo la vittoria erano indecisi sul da farsi ma le capacit\u00e0 oratorie di Giberto da Gente li convinsero ad attaccare Parma, sfruttando il fattore sorpresa. L'attacco si concluse con la vittoria dei Guelfi e Gherardo da Correggio fu creato podest\u00e0.\nFederico II, che si trovava nella Val di Susa in viaggio verso Lione, saputo del cambio di fazione dei parmensi si diresse verso Parma con l'intenzione di attaccarla e distruggerla, e il da Gente fu tra i principali organizzatori della difesa della citt\u00e0, che ricevette subito aiuti da Milano. L'assedio di Parma inizi\u00f2 il 2 luglio 1247 ma Gregorio da Montelongo riusc\u00ec a raggiungere la citt\u00e0 per porsi al comando dei parmigiani, che in una sortita del 18 febbraio 1248 attaccarono l'accampamento imperiale di Victoria, distruggendola. Federico II riusc\u00ec a stento a rifugiarsi prima a San Donnino (l'attuale Fidenza) e poi nella fedele Cremona.\nDopo la morte di Federico II nel 1250 il da Gente fu eletto podest\u00e0 dei Mercanti. Nel 1253, con l'intento di riportare la pace tra le fazioni guelfe e ghibelline, strinse accordi con i ghibellini fuoriusciti da Parma, con i Cremonesi e con Uberto Pallavicino, che erano ancora in guerra contro i guelfi che governavano a Parma. Il podest\u00e0 di Parma, il milanese Enrico da Mozzo, lo nomin\u00f2 poi unico arbitro tra la parte guelfa e ghibellina. Nel documento di nomina, si d\u00e0 ampio mandato al da Gente di dettare le condizioni di pace, a patto che fosse in seguito eletto \"Potestas Populi, Mercadancie et Communis\" sino alla fine del 1253 e poi per altri cinque anni. Il 20 maggio, sulla piazza di Santa Maria, di fronte ai rappresentanti dei francescani e dei domenicani e a tutto il popolo, il da Gente fiss\u00f2 i patti per la pace, che prevedevano la restituzione dei prigionieri e la cessione al Comune, da parte del Pallavicino, dei castelli ghibellini del Parmense e di Borgo San Donnino. Il successivo 18 giugno fu varata una riforma statutaria che gli attribu\u00ec pieni poteri e da quel giorno fu considerato Signore della citt\u00e0. Il da Gente si present\u00f2, anche agli occhi delle citt\u00e0 vicine, come un garante di pace dopo decenni di lotte civili. Nell'ottobre del 1253 la vicina Reggio chiese il suo intervento per riportare l'ordine sul proprio territorio, anche in previsione dell'imminente ingresso in citt\u00e0 del vescovo Guglielmo da Fogliano, personalit\u00e0 invisa da una parte dei Reggiani. Il 28 ottobre Da Gente e i parmensi scortarono in Reggio il vescovo.\nIn giugno del 1254 fece approvare dal Consiglio di Parma uno statuto con cui si prolungava sino a dieci anni la durata della sua carica di podest\u00e0 si stabiliva che essa fosse trasmissibile ai suoi eredi. Dopo la morte del vescovo Alberto da Sanvitale nel 1257, da Gente volle che fosse eletto suo fratello Guglielmo, abate di Leno, mentre i canonici del Capitolo della Cattedrale candidarono Giovanni di Donna Rifiuta. Nel contrasto fin\u00ec col prevalere Obizzo da Sanvitale, appoggiato dal gruppo guelfo che faceva capo al cardinale Ottobuono Fieschi.\nIn seguito a un periodo di grave crisi economica, nel dicembre del 1259 il Consiglio maggiore di Parma depose il Da Gente dopo sei anni e otto mesi di Signoria e nomin\u00f2 come podest\u00e0 Inghiramo Frangilasta da Pistoia, che assunse la carica nel 1260. Il Da Gente si ritir\u00f2 a Campegine, dove ricevette la visita di fra' Salimbene de Adam, che si era proposto di indurlo ad abbracciare la vita religiosa, ma fu un tentativo inutile: la nomina a podest\u00e0 di Pisa per il 1261 fece tornare il Da Gente sulla scena politica. Con i pisani conquist\u00f2 i castelli di Montecalvoli e di Santa Maria in Monte e di concluse favorevolmente, tra il settembre e l'ottobre, l'assedio di Fucecchio. Allo scadere del mandato, in marzo del 1262 fu eletto podest\u00e0 di Padova.\nNella citt\u00e0 veneta svolse un'intensa attivit\u00e0 diplomatica, che si concluse il 23 aprile con un accordo tra Padova, Vicenza, Verona e Treviso. Organizz\u00f2 grandi festeggiamenti per la traslazione delle reliquie di Sant\u2019Antonio e assistette, insieme con Bonaventura da Bagnoregio, alla ricognizione del corpo del santo. Tornato a Parma, si reinser\u00ec nella vita politica del Comune, ma ormai la sua posizione politica si era spostata apertamente verso la parte ghibellina. Il 28 maggio 1266 vi fu un colpo di Stato del capo dei guelfi Baldo da Froa, e il Da Gente si rifugi\u00f2 coi fautori del Pallavicino a Borgo San Donnino. Attaccato dai guelfi, si ritir\u00f2 nel suo castello di Campegine, ma nel 1270 il podest\u00e0 di Parma, Gerardo Bojardo da Reggio, conquist\u00f2 la fortezza e la fece radere al suolo. Il Da Gente riusc\u00ec a salvarsi e si rifugi\u00f2 come esule ad Ancona, dove mor\u00ec dopo poco tempo.\nA Parma gli \u00e8 intitolata una via dell'Oltretorrente, che collega via Ildebrando Bocchi con via La Grola."}
{"id": "2966006", "revid": "1305772", "url": "https://it.wikipedia.org/wiki?curid=2966006", "title": "F\u00ebdorovskij rajon", "text": "F\u00ebdorovskij rajon "}
{"id": "2966007", "revid": "32325710", "url": "https://it.wikipedia.org/wiki?curid=2966007", "title": "F\u00ebdor", "text": ""}
{"id": "2966018", "revid": "1305772", "url": "https://it.wikipedia.org/wiki?curid=2966018", "title": "F\u00ebdorovskij", "text": "F\u00ebdorovskij "}
{"id": "2966022", "revid": "1305772", "url": "https://it.wikipedia.org/wiki?curid=2966022", "title": "Girard", "text": ""}
{"id": "2966026", "revid": "1311973", "url": "https://it.wikipedia.org/wiki?curid=2966026", "title": "Fu\u00feark antico", "text": "Il Fu\u00feark antico, anche chiamato Futhark antico o Futhark germanico, \u00e8 la pi\u00f9 antica forma di alfabeto runico, utilizzata dalle trib\u00f9 germaniche nei dialetti del germanico nordoccidentale durante le invasioni barbariche tra il II e l'VIII secolo, in iscrizioni su manufatti come gioielli, amuleti, attrezzi, armi e pietre runiche. In Scandinavia, l'alfabeto fu semplificato fino a trasformarsi nel Fu\u00feark recente a partire dalla fine dell'VIII secolo, mentre gli Anglosassoni e i Frisoni lo ampliarono finch\u00e9 esso divenne il Fu\u00feorc antico-inglese dopo che il fonema /a/ proto-inglese conflu\u00ec in /o/ in ambienti nasali.\nAl contrario del Fu\u00feark recente, che rimase in uso fino in tempi moderni, la conoscenza di come leggere il Fu\u00feark antico fu perduta, e fu solo nel 1865 che lo studioso norvegese Sophus Bugge riusc\u00ec a decifrarlo.\nAlfabeto.\nIl Fu\u00feark antico (cos\u00ec chiamato dai fonemi delle prime sei rune: F, U, \u00de, A, R e K) consiste in 24 rune, spesso divise in tre gruppi o \"\u00e6tt\" di 8 rune ciascuno. Ogni runa \u00e8 affiancata qui sotto alla sua traslitterazione:\nLa \u00fe corrisponde ai fonemi /\u03b8/ e /\u00f0/. La \u00ef \u00e8 spesso trascritta come \u00e6, e pu\u00f2 corrispondere sia ad un dittongo, sia ad una vocale come /\u026a/ o /\u00e6/. Le altre traslitterazioni corrispondono al loro simbolo IPA.\nLa pi\u00f9 antica lista di rune in questa sequenza \u00e8 del V secolo ed \u00e8 stata trovata sulla pietra di Kylver sull'isola di Gotland:\nDue altre antiche iscrizioni di questo genere sono state trovate su due bratteati, i bratteati di Vadstena e Mariedamm (VI secolo), che mostrano la divisione in tre \u00e6tt, con le posizioni di \u00ef-p e o-d invertite rispetto alla pietra di Kylver:\nIl bratteato di Grumpan presenta una lista del VI secolo identica a quella degli altri bratteati, ma incompleta:\nCodificazione.\nIl Fu\u00feark antico \u00e8 codificato in Unicode nell'intervallo 16A0-16FF. Alcuni font TrueType che mostrano lettere runiche sono lo Junicode, il FreeMono e il FreeRuneCode. Per inserire rune con un computer serve una utility da tastiera; una utility gratuita disponibile con tutti i caratteri del Fu\u00feark antico gi\u00e0 installati \u00e8 chiamata \"Elder Fu\u00feark keyboard for Microsoft Windows\" (versione QWERTY).\nOrigini.\nProbabile derivazione da alfabeti italici.\nLe rune del Fu\u00feark antico sono comunemente ritenute aver avuto origine nella zona dell'antica citt\u00e0 di Cuma. L'alfabeto cumano (variante dell'alfabeto greco della zona eubea) \u00e8 la base degli alfabeti dei popoli italici; le rune derivano da una variante settentrionale (alfabeto etrusco o retico) o dallo stesso alfabeto latino. La derivazione dall'alfabeto greco per mezzo di contatti tra Goti ed Impero Bizantino fu una teoria popolare nel XIX secolo, ma \u00e8 stata smontata quando le iscrizioni di Vimose sono state datate al II secolo (mentre i Goti sono venuti a contatto dei Greci solamente dal III secolo); viceversa l'alfabeto gotico del IV secolo, che deriv\u00f2 da quello greco, possiede due lettere derivate dalle rune, (da Jeran) e (da Uruz).\nLa forma angolosa delle rune, presumibilmente un adattamento all'incisione su legno o metallo, non \u00e8 un'innovazione germanica, ma una propriet\u00e0 condivisa con altri antichi alfabeti, come quelli italici (vedi ad esempio le iscrizioni di Dueno). L'iscrizione sull'elmo di Negau del I secolo a.C. riporta un nome germanico, \"Hariagastiz\", in alfabeto etrusco settentrionale, e potrebbe essere una testimonianza di antichissimi contatti di germanofoni con una scrittura alfabetica. Similmente, la fibula di Meldorf del 50 d.C. pu\u00f2 essere qualificata come uso \"proto-runico\" dell'alfabeto latino da parte di persone che parlavano il proto-germanico. L'alfabeto retico di Bolzano in particolare sembra adattarsi bene alla forma delle rune. La punta di lancia di Kovel', datata intorno al 200 d.C., talvolta utilizzata come prova dell'esistenza di una variante gotica dell'alfabeto runico, porta un'iscrizione \"tilarids\" che potrebbe in effetti essere in un alfabeto italico piuttosto che runico, per il fatto che si legge da destra a sinistra e che ha una \"T\" ed una \"D\" pi\u00f9 vicine agli alfabeti latino e etrusco piuttosto che retico o runico.\nLe rune f, a, g, i, t, m ed l non mostrano alcuna variazione e sono generalmente accettate come identiche alle lettere latine o italiche \"F\", \"A\", \"X\", \"I\", \"T\", \"M\" ed \"L\". C'\u00e8 anche un grande accordo sul fatto che le rune u, r, k, h, s, b ed o corrispondono direttamente a \"V\", \"R\", \"C\", \"H\", \"S\", \"B\" ed \"O\".\nLe rune di derivazione incerta possono essere invenzioni originali o adozioni di lettere latine altrimenti inutilizzate. Odenstedt (1990:163) sugger\u00ec che tutte le 22 lettere latine dell'alfabeto latino classico (I secolo, a parte la \"K\") vennero adottate (\u00fe da \"D\", z da \"Y\", \u014b da \"Q\", w da \"P\", j da \"G\", \u00ef da \"Z\"), con due rune (p e d) che furono invece innovazioni germaniche, ma gli studiosi hanno opinioni contrastanti riguardo alle rune e (da \"E\"?), n (da \"N\"?), \u00fe (da \"D\" o dalla \"\u0398\" retica?), w (da \"Q\" o da \"P\"?), \u00ef e z (entrambe, da \"Z\" o da \"Y\"?), \u014b (da \"Q\"?) e d.\nDelle 24 rune del Fu\u00feark antico attestate nell'iscrizione del V secolo sulla pietra di Kylver, \u00ef, p e \u014b non sono attestate nelle iscrizioni ad essa precedente del periodo 175-400, mentre la runa e compare soprattutto in una forma a \u03a0 (la sua tipica forma a M, , diventer\u00e0 prevalente solo a partire dal V secolo); similmente, la runa s poteva essere costituita da tre () o quattro () linee spezzate (pi\u00f9 raramente cinque o pi\u00f9), e solo dal V secolo la variante a tre spezzate diventer\u00e0 la pi\u00f9 comune.\n\u00c8 importante notare che le rune \"mature\" del VI-VIII secolo tendono ad avere solo tre direzioni possibili per i tratti, la verticale e le due diagonali; iscrizioni pi\u00f9 antiche mostrano anche tratti orizzontali, nelle rune e, t, l, \u014b ed h.\nData d'invenzione e propositi.\nC'\u00e8 generale consenso sul datare la creazione del primo alfabeto runico intorno al I secolo; le stime che la collocano pi\u00f9 indietro giungono al I secolo a.C., mentre quelle che la collocano pi\u00f9 avanti arrivano ad ipotizzare il II secolo. La questione \u00e8 quella di stimare la lunghezza del periodo senza ritrovamenti che separa l'invenzione dell'alfabeto dalle iscrizioni di Vimose del 160 d.C. Se almeno una delle due rune \u00ef o z deriva dalla lettera latina \"Y\" o \"Z\", come suggerito da Odenstedt, l'ipotesi del I secolo a.C. diventa insostenibile poich\u00e9 queste due lettere furono introdotte durante il principato di Augusto.\nAlcuni studiosi si accontentano di presupporre un periodo senza ritrovamenti di pochi decenni, facendo slittare la data al II secolo (Askeberg 1944:77, cfr. Odenstedt 1990:168). Pedersen (e con lui Odenstedt) suggerisce un periodo di sviluppo di circa un secolo per spiegare la da lui teorizzata derivazione delle forme delle rune \u00fe, e j, dai caratteri latini \"D\" e \"G\".\nL'invenzione dell'alfabeto \u00e8 stata attribuita ad un unico individuo (Moltke 1976:53) o ad un gruppo di persone che vennero in contatto con la cultura dell'Impero Romano, forse come mercenari nell'esercito romano o come mercanti. L'alfabeto fu chiaramente elaborato per intenti epigrafici, ma vi sono divergenze d'opinioni sul porre l'accento sugli aspetti magici, pratici o semplicemente goliardici (graffiti). B\u00e6ksted (1952:134) conclude che nel suo stadio pi\u00f9 precoce l'alfabeto runico era un'\"imitazione artificiale, goliardica, non veramente necessaria dell'alfabeto romano\", proprio come i bratteati germanici furono influenzati dalla valuta romana, un'opinione accettata da Odenstedt (1990:171) alla luce della natura molto primitiva del corpus pi\u00f9 antico (II-IV secolo) di iscrizioni.\nRune.\nOgni runa ebbe probabilmente un nome, scelto per rappresentare il suono della runa stessa; i nomi non sono tuttavia attestati direttamente per il Fu\u00feark antico. Sono stati prodotti nomi ricostruiti dal proto-germanico, basati su quelli dati alle rune di alfabeti runici pi\u00f9 tardi e attestati nei poemi runici e su quelli delle lettere dell'alfabeto gotico; l'asterisco prima del nome della runa indica che si tratta di una ricostruzione non attestata. Le 24 rune del Fu\u00feark antico sono:\nI nomi delle rune sono stati scelti in base al primo fonema che compare in essi (principio dell'acrofonia), con l'eccezione di \"Ingwaz\" ed \"Algiz\": il suono proto-germanico \"z\" della runa \"Algiz\" non compare mai all'inizio di una parola; il fonema si trasform\u00f2 in una \"r\" in proto-norreno, traslitterato con , e si fuse infine con la r in islandese, rendendo la runa superflua. In modo simile, anche il suono \"ng\" non compare ad inizio di parola.\nLa maggior parte dei nomi, sebbene ricostruiti, possono essere assunti con sufficiente certezza nel Fu\u00feark antico grazie alla loro occorrenza nei nomi gotici, anglosassoni e norreni. Essi provengono dal vocabolario della vita quotidiana e della mitologia; alcuni sono banali, altri augurali, altri funesti:\nCorpus d'iscrizioni.\nLe iscrizioni in Fu\u00feark antico sono state trovate su manufatti sparsi nella zona tra i Carpazi e la Lapponia, con la maggiore concentrazione in Danimarca. Sono solitamente brevi iscrizioni su gioielli (bratteati, fibule, fibbie di cinture), utensili (pettini) o armi (punte di lancia), e sono state trovate soprattutto in tombe o paludi.\nIscrizioni scandinave.\nParole che compaiono frequentemente in iscrizioni su bratteati con un significato probabilmente magico sono alu, la\u00feu e laukaz; il loro significato \u00e8 incerto, sebbene alu sia stato associato a \"birra\", in un contesto rituale, e laukaz a \"porro, aglio\", in un contesto di fertilit\u00e0 e crescita (nonostante vi sia una sola fonte cristiana e parziale alla definizione di \"porro\", mentre ogni altra prova assegna a laukaz la definizione \"acqua\"). Un esempio di iscrizione pi\u00f9 lunga si trova su un manico d'ascia del IV secolo trovato a Nydam, nello Jutland: wagagastiz / alu:??hgusikijaz:ai\u00fealataz (wagagastiz, \"ospite dell'onda\", pu\u00f2 essere un nome di persona, il resto \u00e8 stato letto come alu:wihgu sikijaz:ai\u00fealataz, con il significato provvisorio di \"ospite dell'onda/fiamma, da una palude, alu, io, che pronuncio il giuramento, consacro/combatto\"; l'oscurit\u00e0 anche delle letture corrette \u00e8 tipico delle iscrizioni runiche che vanno oltre i semplici nomi personali). Un termine che si trova frequentemente nelle iscrizioni antiche \u00e8 erilaz, che potrebbe indicare una persona con la conoscenza delle rune, oppure jarl.\nL'iscrizione pi\u00f9 antica nota oggi \u00e8 del 160 d.C., ed \u00e8 stata trovata sul pettine di Vimose scoperto nella palude di Vimose, sull'isola di Fionia: l'iscrizione dice harja, un nome di persona o un epiteto, dal proto-germanico \"*harjaz\" (proto-indoeuropeo \"*koryos\") \"guerriero\", o semplicemente una parola per \"pettine\" (\"*h\u0101rjaz\"). Un'altra iscrizione molto antica \u00e8 stata trovata sul fodero di Thorsberg (200), contenente probabilmente il teonimo Ullr.\nLe pietre runiche della Scandinavia cominciano a mostrare la transizione al Fu\u00feark recente a partire dal VI secolo, con esempi di transizione come le pietre di Bj\u00f6rketorp e Stentoften. All'inizio del IX secolo sia il Fu\u00feark antico che il Fu\u00feark recente erano conosciuti ed usati, come dimostra la pietra di R\u00f6k dove l'erilaz li us\u00f2 entrambi.\nL'iscrizione pi\u00f9 lunga conosciuta in Fu\u00feark antico, ed una delle pi\u00f9 recenti, consiste in circa 200 rune ed \u00e8 stata trovata sulla pietra runica di Eggja (inizio VIII secolo), che potrebbe addirittura contenere una strofa di poesia norrena.\nL'astragalo di Caistor, dove si legge raihan (\"cervo\"), \u00e8 la pi\u00f9 antica iscrizione dell'arcipelago britannico (V secolo, all'inizio dell'era post-romana britannica) e precede le modifiche che porteranno al Fu\u00feorc.\nIscrizioni dell'Europa continentale.\nLe iscrizioni pi\u00f9 antiche (prima del VI secolo) trovate sul continente europeo sono divise in due gruppi: da una parte quelle dell'area della costa del Mare del Nord e della Germania settentrionale (e parte dei Paesi Bassi), associate ai Sassoni ed ai Frisoni (parte del \"\"Koine\" germanico settentrionale\", Martin 2004:173), dall'altra quelle sparse dal corso dell'Oder alla Polonia sud-orientale fino ai Carpazi (ad esempio l'anello di Pietroasele in Romania), associate alle trib\u00f9 germaniche orientali; questi ultimi scomparvero durante il V secolo, al tempo del contatto dei Goti con l'Impero Romano e la loro conversione al cristianesimo.\nIn questo primo periodo non c'era alcuna tradizione runica specifica dei Germani orientali; questo cambi\u00f2 dall'inizio del VI secolo, e per circa un secolo (520-620) emerse una \"provincia runica\" alemannica (Martin 2004), con esempi su fibule, parti di armi e fibbie di cinture. Come nel caso delle trib\u00f9 germaniche orientali, l'uso delle rune diminu\u00ec con la cristianizzazione, nel caso degli Alemanni nel corso del VII secolo.\nDistribuzione.\nCi sono circa 350 iscrizioni in Fu\u00feark antico conosciute (Fischer 2004:281). L\u00fcthi (2004:321) identifica un totale di circa 81 iscrizioni note nell'Europa centrale (Germania, Austria, Svizzera) e circa 267 dalla Scandinavia: le cifre esatte sono dibattute a causa di alcune sospette contraffazioni e di alcune iscrizioni dubbie (identificate da alcuni come rune, da altri come graffi accidentali, ornamenti o lettere latine). 133 iscrizioni scandinave sono su bratteati (sono invece solo 2 nell'Europa centrale) e 65 sono su pietre runiche (nessuna nell'Europa centrale); le iscrizioni non scandinave sono soprattutto su fibule (43, mentre sono 15 in Scandinavia). Le pietre runiche scandinave appartengono al periodo tardo del Fu\u00feark antico, e precedettero il boom delle pietre medievali in Fu\u00feark recente (circa esemplari rimasti).\nLe iscrizioni in Fu\u00feark antico erano rare, con molti pochi letterati attivi, in rapporto alla popolazione totale in ogni periodo, perci\u00f2 la conoscenza di tali rune doveva essere un vero e proprio \"segreto\" durante le invasioni barbariche. Delle 366 lance ritrovate ad Illerup \u00c5dal, solo 2 recano iscrizioni; una proporzione simile \u00e8 stata stimata per l'Alemannia, con un ritrovamento ogni 170 tombe scavate circa (L\u00fcthi 2004:323).\nStime del numero totale di iscrizioni prodotte \u00e8 basato sulla stima runologica minima di (10 persone che fanno 10 iscrizioni all'anno per 400 anni); il numero reale con ogni probabilit\u00e0 fu considerevolmente pi\u00f9 alto. Le iscrizioni dell'Europa centrale note che risalgono all'80 d.C. provengono da circa tombe; con un totale stimato di di tombe (basato su stime di densit\u00e0 di popolazione), qualcosa come iscrizioni sarebbero state prodotte in totale dal solo territorio dei Merovingi (e forse quasi in totale, portando i reperti moderni allo 0,1% del corpus totale), e Fischer (2004:281) stima una popolazione di alcune centinaia di letterati attivi lungo il periodo del Fu\u00feark antico, con un picco di durante il \"boom runico\" degli Alemanni del VI secolo.\nElenco di iscrizioni.\nDa Looijenga (1997) e L\u00fcthi (2004)."}
{"id": "2966033", "revid": "1305772", "url": "https://it.wikipedia.org/wiki?curid=2966033", "title": "Glen Echo", "text": ""}
{"id": "2966037", "revid": "111782630", "url": "https://it.wikipedia.org/wiki?curid=2966037", "title": "Mary Mapes Dodge", "text": "Biografia.\nMary Elizabeth Mapes era figlia del professor James Jay Mapes e di Sophia Furman di New York.\nFiglia di scienziati, la sua scuola fu la casa, dove ricevette una severa educazione grazie a diversi maestri privati. A soli vent'anni, nel 1851 spos\u00f2 l'avvocato William Dodge. Durante i successivi quattro anni ebbe due figli. Nel 1857, William si trov\u00f2 di fronte a gravi difficolt\u00e0 finanziarie e lasci\u00f2 la sua famiglia nel 1858. Un mese dopo la sua scomparsa, il suo corpo fu trovato forse annegato e perci\u00f2 Mary Mapes Dodge divenne vedova.\nNel 1859 inizi\u00f2 a scrivere, collaborando con il padre nella pubblicazione di due riviste, \"Il contadino che lavora\" e \"Diario degli Stati Uniti\". Per diversi anni ebbe un grande successo con la pubblicazione del libro \"Le storie di Irvington\" (1864) e un romanzo che \u00e8 stato rivendicato. Pubblic\u00f2 poi Pattini d'argento, la storia di Hans e di sua sorella Gretel; entrambi puntano ad uno scopo: lui vuole guarire suo padre, lei vuole vincere i pattini d'argento, premio di una gara di pattinaggio. Il libro fu un best seller immediato.\nPi\u00f9 tardi fu editore associato di Hearth e Home, a cura di Harriet Beecher Stowe. Si trasform\u00f2 poi in un editore per proprio conto con la rivista per bambini: \"San Nicholas Magazine\", per il quale ottenne racconti di famosi autori tra cui Mark Twain, Louisa May Alcott e Robert Louis Stevenson. La rivista divenne una delle pi\u00f9 popolari per bambini nella seconda met\u00e0 del XIX secolo, con una tiratura di circa 70.000 copie.\nMor\u00ec nel 1905 nella sua casa estiva di Tannersville.\nMary Dodge \u00e8 sepolta nel cimitero di Evergreen, nel New Jersey.\nOpere.\n\"I pattini d'argento\" Edizioni Mursia pp.\u00a0320 ISBN 9788842540519"}
{"id": "2966040", "revid": "400518", "url": "https://it.wikipedia.org/wiki?curid=2966040", "title": "Aereo X", "text": ""}
{"id": "2966043", "revid": "1305772", "url": "https://it.wikipedia.org/wiki?curid=2966043", "title": "Glory", "text": ""}
{"id": "2966051", "revid": "114325", "url": "https://it.wikipedia.org/wiki?curid=2966051", "title": "Antico Fu\u00feark", "text": ""}
{"id": "2966052", "revid": "32325956", "url": "https://it.wikipedia.org/wiki?curid=2966052", "title": "Radio BBC", "text": ""}
{"id": "2966054", "revid": "114325", "url": "https://it.wikipedia.org/wiki?curid=2966054", "title": "Vecchio Futhark", "text": ""}
{"id": "2966055", "revid": "339392", "url": "https://it.wikipedia.org/wiki?curid=2966055", "title": "Universit\u00e0 di Fisciano", "text": ""}
{"id": "2966057", "revid": "114325", "url": "https://it.wikipedia.org/wiki?curid=2966057", "title": "Vecchio Fu\u00feark", "text": ""}
{"id": "2966062", "revid": "1442080", "url": "https://it.wikipedia.org/wiki?curid=2966062", "title": "Osvaldo Ruggieri", "text": "Biografia.\nNato a Bari, inizi\u00f2 a lavorare in teatro molto giovane, nel 1954, debuttando nella prosa televisiva RAI. Di l\u00ec a poco divenne attivo nei radiodrammi.\nNel 1960 debutt\u00f2 nel cinema, tuttavia sarebbe poi apparso in pochi film, tra cui uno accanto ad Anna Magnani, con cui aveva gi\u00e0 lavorato in teatro e con cui intrattenne una breve relazione."}
{"id": "2966063", "revid": "114325", "url": "https://it.wikipedia.org/wiki?curid=2966063", "title": "Fu\u00feark arcaico", "text": ""}
{"id": "2966065", "revid": "114325", "url": "https://it.wikipedia.org/wiki?curid=2966065", "title": "Futhark arcaico", "text": ""}
{"id": "2966068", "revid": "729019", "url": "https://it.wikipedia.org/wiki?curid=2966068", "title": "F\u00ebdorovskij rajon (Oblast' di Saratov)", "text": "Il F\u00ebdorovskij rajon () \u00e8 un rajon dell'Oblast' di Saratov, nella Russia europea; il capoluogo \u00e8 Mokrous."}
{"id": "2966069", "revid": "149466", "url": "https://it.wikipedia.org/wiki?curid=2966069", "title": "Santa Domenica", "text": ""}
{"id": "2966075", "revid": "1543377", "url": "https://it.wikipedia.org/wiki?curid=2966075", "title": "Aaron Clapham", "text": "Carriera.\nClub.\nNativo di Christchurch, Clapham inizi\u00f2 a giocare a calcio nel 2005 alla \"St Francis University\", college statunitense nel quale milit\u00f2 come centrocampista centrale, prima di entrare a far parte della University of Louisville: qui pass\u00f2 due stagioni segnando 8 reti in 37 presenze. Si trasfer\u00ec successivamente ai Dandenong Thunder, formazione australiana militante nella Victorian Premier League, nella quale per\u00f2 rimase soltanto una stagione prima di trasferirsi ancora, questa volta al Canterbury United. Nella prima stagione con la nuova maglia ha raccolto 17 presenze e 6 reti, mantenendo il suo ruolo di centrocampista: ha segnato la sua prima rete nella vittoria per 2-0 contro il Waikato F.C., l'8 novembre 2009. Anche grazie al suo contributo, la squadra \u00e8 arrivata al quarto posto nel campionato 2009-2010 e si \u00e8 qualificata ai play-off, dove \u00e8 stata sconfitta in finale dal Waitakere United per 3-1. Grazie alle sue solide prestazioni, \u00e8 stato nominato \"NZFC Player of the Year\" della stagione 2009/2010.\nNazionale.\nClapham venne convocato da giovanissimo nelle rappresentative Under-14 e Under-16: la prima esperienza di livello internazionale arriv\u00f2 con la Nazionale Under-20 nel Campionato mondiale di calcio Under-20 2007 tenutosi in Canada.\nClapham venne in seguito inserito in un gruppo di 15 giocatori volto a selezionare gli ultimi partecipanti alla Coppa del Mondo. Anche qui si conferm\u00f2 su buoni livelli, in particolar modo nella partita conclusiva tra la squadra A (formata dai 15 convocati) e una selezione di giocatori del campionato appena concluso, chiamata per l'occasione \"NZFC Select XI\": l'allenatore della Nazionale Ricki Herbert decise quindi di convocarlo per il Campionato mondiale di calcio 2010 in Sudafrica. Si tratta della prima convocazione nella Nazionale maggiore per il centrocampista neozelandese.\nCuriosit\u00e0.\nAnche la sorella Sara Clapham gioca a calcio ad alti livelli: ha difatti marcato 3 presenze con la nazionale femminile neozelandese."}
{"id": "2966077", "revid": "599013", "url": "https://it.wikipedia.org/wiki?curid=2966077", "title": "F\u00ebdorovskij rajon (Baschiria)", "text": "Il F\u00ebdorovskij rajon () \u00e8 un \"rajon\" (distretto) del Baschiria, nella Russia europea; il capoluogo \u00e8 F\u00ebdorovka.\nIstituito nel 1935, ricopre una superficie di 1.691 chilometri quadrati ed ospita una popolazione di circa 20.000 abitanti."}
{"id": "2966081", "revid": "1305772", "url": "https://it.wikipedia.org/wiki?curid=2966081", "title": "Going the Distance", "text": ""}
{"id": "2966086", "revid": "149466", "url": "https://it.wikipedia.org/wiki?curid=2966086", "title": "San Bovo", "text": ""}
{"id": "2966087", "revid": "729019", "url": "https://it.wikipedia.org/wiki?curid=2966087", "title": "Stazione di Fiesole-Caldine", "text": "La stazione di Fiesole-Caldine \u00e8 una stazione ferroviaria nella frazione di Caldine nel comune di Fiesole in provincia di Firenze.\n\u00c8 la seconda stazione ferroviaria, dopo quella di Compiobbi, nel comune di Fiesole.\nStoria.\nLa stazione fu inaugurata l'8 aprile 1890 con l'apertura del tratto Firenze-Borgo San Lorenzo che verr\u00e0 poi esteso, nel 1893 a Faenza.\nInizialmente la stazione era dotata solamente di una piccola pensilina di legno: l'attuale fabbricato viaggiatori quello \u00e8 risalente al 1934.\nLa stazione ha seguito la travagliata vita della linea ferroviaria: a seguito delle devastazioni durante la Seconda guerra mondiale la linea fu chiusa e riaperta solamente il 9 gennaio 1999.\nArchitettura.\nLa stazione dispone di un bel fabbricato viaggiatori risalente al 1934. Esso si compone di due piani: un piano terra destinato ai viaggiatori ed al servizio prevenzione incendi boschivi ed un primo piano abitato da privati.\nCon lo smantellamento del piccolo scalo merci, \u00e8 stato rimosso anche il relativo magazzino.\nCaratteristiche.\nLa stazione dispone di due binari:\n\u00c8 inoltre presente un binario tronco di testa usato sporadicamente per la sosta dei macchinari addetti alla manutenzione della linea.\nI due binari dispongono di banchina e di pensiline ripara-pioggia.\nLe due banchine sono collegate tra loro tramite un sottopassaggio accessibile a disabili e persone con bagagli grazie a delle rampe.\nAll'interno del fabbricato viaggiatori sono presenti una sala di attesa e una biglietteria automatica.\nServizio viaggiatori.\nIl servizio viaggiatori \u00e8 affidato esclusivamente a Trenitalia controllata del gruppo Ferrovie dello Stato.\nDal 2007 Trenitalia in collaborazione con la Regione Toscana ha avviato il servizio Memorario che consente una maggiore frequenza dei treni e orari cadenzati e facili da ricordare.\nIl materiale rotabile impiegato su questa linea \u00e8 ad alimentazione Diesel, questo perch\u00e9 la linea non \u00e8 elettrificata. Percorrono la linea soprattutto le ALn 668 e i pi\u00f9 moderni Minuetto in versione diesel.\nInterscambio.\nNel piazzale antistante il fabbricato viaggiatori \u00e8 presente un piccolo parcheggio, mentre presso il bivio con la statale c'\u00e8 una fermata delle Autolinee Mugello Valdisieve."}
{"id": "2966088", "revid": "395232", "url": "https://it.wikipedia.org/wiki?curid=2966088", "title": "Stazione di Caldine", "text": ""}
{"id": "2966089", "revid": "395232", "url": "https://it.wikipedia.org/wiki?curid=2966089", "title": "Stazione di Fiesole", "text": ""}
{"id": "2966090", "revid": "395232", "url": "https://it.wikipedia.org/wiki?curid=2966090", "title": "Stazione di Fiesole - Caldine", "text": ""}
{"id": "2966091", "revid": "395232", "url": "https://it.wikipedia.org/wiki?curid=2966091", "title": "Stazione di Caldine-Fiesole", "text": ""}
{"id": "2966093", "revid": "32326386", "url": "https://it.wikipedia.org/wiki?curid=2966093", "title": "Osservatorio Astrofisico Smithsoniano", "text": ""}
{"id": "2966094", "revid": "149466", "url": "https://it.wikipedia.org/wiki?curid=2966094", "title": "Sant'Amelia", "text": ""}
{"id": "2966095", "revid": "712828", "url": "https://it.wikipedia.org/wiki?curid=2966095", "title": "Ayrton Grenavan", "text": ""}
{"id": "2966098", "revid": "59785", "url": "https://it.wikipedia.org/wiki?curid=2966098", "title": "Golden Beach", "text": "Golden Beach (\"spiaggia dorata\" in lingua inglese) pu\u00f2 riferirsi a:"}
{"id": "2966100", "revid": "1305772", "url": "https://it.wikipedia.org/wiki?curid=2966100", "title": "Goldsboro", "text": ""}
{"id": "2966102", "revid": "1305772", "url": "https://it.wikipedia.org/wiki?curid=2966102", "title": "Goldschmidt", "text": ""}
{"id": "2966104", "revid": "1305772", "url": "https://it.wikipedia.org/wiki?curid=2966104", "title": "Golitsyn", "text": ""}
{"id": "2966105", "revid": "88740", "url": "https://it.wikipedia.org/wiki?curid=2966105", "title": "Goodland", "text": ""}
{"id": "2966107", "revid": "1305772", "url": "https://it.wikipedia.org/wiki?curid=2966107", "title": "Goodwell", "text": ""}
{"id": "2966109", "revid": "729019", "url": "https://it.wikipedia.org/wiki?curid=2966109", "title": "Aeroporto di Billund", "text": "L'aeroporto di Billund (IATA: BLL, ICAO: EKBI) si trova a nord-est della cittadina di Billund in Danimarca. \u00c8 uno degli aeroporti \"cargo\" pi\u00f9 importanti del paese, ed opera anche voli charter e voli di linea. Nelle vicinanze dell'aeroporto si trova anche il parco di divertimenti Legoland Billund.\nStoria.\nCostruito all'inizio degli anni 60 dalla Billund Airport Cooperative Society, l'aeroporto fu aperto il 1\u00ba novembre 1964. La prima compagnia ad operare dalla scalo fu la SAS con voli nazionali verso Copenaghen mentre il primo volo internazionale fu operato verso l'Italia. Nel 1971 la pista fu allungata a 3.100\u00a0m per permettere uno \"stop-over\" ai Boeing 747 delle compagnie cargo che facevano la spola tra l'Asia e Stati Uniti.\nCaratteristiche.\nDall'aeroporto transitano quasi due milioni di passeggeri all'anno e un quantitativo notevole di cargo.\nTrasporti.\nL'aeroporto \u00e8 collegato alle principali citt\u00e0 da un servizio pubblico con autobus.\nDistanze dall'aeroporto di Billund:"}
{"id": "2966111", "revid": "1573940", "url": "https://it.wikipedia.org/wiki?curid=2966111", "title": "Go-Horikawa", "text": "Biografia.\nL'imperatore Ch\u016bky\u014d abdic\u00f2 improvvisamente per via di una situazione politica divenuta insostenibile. Venne designato come erede Go-Horikawa che sal\u00ec al trono nel 1221, ma per via della sua giovane et\u00e0 fu suo padre, il principe Morisada a governare per pochi anni. Il suo regno termin\u00f2 poi nel 1232, due anni prima della sua morte. Il suo nome personale era .\nDiscendeva dall'imperatore Takakura. Dall'imperatrice Kuj\u014d (Fujiwara) Sonshi (\u4e5d\u6761\uff08\u85e4\u539f\uff09\u7af4\u5b50) ebbe il principe Mitsuhito (\u79c0\u4ec1\u89aa\u738b) (che diventer\u00e0 l'imperatore Shij\u014d) Alla sua morte il corpo venne sepolto al Kannon-ji no Misasagi, citt\u00e0 di Kyoto. Altre sue compagne furono Sanj\u014d e Konoe."}
{"id": "2966112", "revid": "96758", "url": "https://it.wikipedia.org/wiki?curid=2966112", "title": "Segunda Divisi\u00f3n 1949-1950 (Spagna)", "text": "L'edizione 1949-50 della Segunda Divisi\u00f3n fu il diciannovesimo campionato di calcio spagnolo di seconda divisione. Il campionato vide la partecipazione di 28 squadre. Il torneo fu diviso in 2 gruppi e le prime due di ogni gruppo si qualificarono per la fase finale che avrebbe promosso due squadre in Primera Divisi\u00f3n. Le ultime di ogni gruppo retrocessero in Tercera Divisi\u00f3n."}
{"id": "2966115", "revid": "92723", "url": "https://it.wikipedia.org/wiki?curid=2966115", "title": "Open di Francia 2010 - Qualificazioni singolare maschile", "text": "Le qualificazioni del singolare maschile dell'Open di Francia 2010 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nCollegamenti esterni.\nTabellone qualificazioni"}
{"id": "2966120", "revid": "47767", "url": "https://it.wikipedia.org/wiki?curid=2966120", "title": "San Zanobi", "text": ""}
{"id": "2966121", "revid": "765341", "url": "https://it.wikipedia.org/wiki?curid=2966121", "title": "Open di Francia 2010 - Qualificazioni singolare femminile", "text": "Le qualificazioni del singolare femminile dell'Open di Francia 2010 sono state un torneo di tennis preliminare per accedere alla fase finale della manifestazione. I vincitori dell'ultimo turno sono entrati di diritto nel tabellone principale. In caso di ritiro di uno o pi\u00f9 giocatori aventi diritto a questi sono subentrati i lucky loser, ossia i giocatori che hanno perso nell'ultimo turno ma che avevano una classifica pi\u00f9 alta rispetto agli altri partecipanti che avevano comunque perso nel turno finale.\nCollegamenti esterni.\nTabellone qualificazioni"}
{"id": "2966129", "revid": "287204", "url": "https://it.wikipedia.org/wiki?curid=2966129", "title": "Leonel Alvarez", "text": ""}
{"id": "2966132", "revid": "287204", "url": "https://it.wikipedia.org/wiki?curid=2966132", "title": "Wilson Perez", "text": ""}
{"id": "2966134", "revid": "287204", "url": "https://it.wikipedia.org/wiki?curid=2966134", "title": "Niver Arboleda", "text": ""}
{"id": "2966136", "revid": "1788047", "url": "https://it.wikipedia.org/wiki?curid=2966136", "title": "Identi.ca", "text": "identi.ca \u00e8 un servizio gratuito di social network basato sul software open source Pump.io ovvero uno stream server.\nCaratteristiche.\nidenti.ca si differenzia da altri social network principalmente per l'uso di tecnologie open source in luogo di soluzioni proprietarie. Tra queste si segnalano l'aderenza alle specifiche OpenMicroBlogging, il supporto al protocollo XMPP, la compatibilit\u00e0 con OpenID e la gestione dell'ontologia FOAF.\nAltre caratteristiche del servizio identi.ca sono:\nStoria del servizio.\nIl servizio identi.ca viene lanciato il 1\u00ba luglio 2008 per offrire una piattaforma di semplice utilizzo basata sul software \"Laconi.ca\". Nelle prime 24 ore di funzionamento il sito raggiunge gli 8000 iscritti che producono 19000 aggiornamenti. Il 4 novembre del 2008 viene superata la soglia del milione di iscritti. Nel 2009 il software Laconi.ca viene ridenominato \"StatusNet\". Nel 2013 viene abbandonato il software \"StatusNet\" in favore di \"Pump.io\" non senza qualche difficolt\u00e0, in quanto quest'ultima \u00e8 senz'altro una piattaforma meno testata rispetto alla precedente."}
{"id": "2966139", "revid": "179980", "url": "https://it.wikipedia.org/wiki?curid=2966139", "title": "H\u00e9ctor Rodolfo Veira", "text": ""}
{"id": "2966140", "revid": "32327072", "url": "https://it.wikipedia.org/wiki?curid=2966140", "title": "Soldatini di piombo", "text": ""}
{"id": "2966143", "revid": "149466", "url": "https://it.wikipedia.org/wiki?curid=2966143", "title": "Santa Margherita di Scozia", "text": ""}
{"id": "2966147", "revid": "729019", "url": "https://it.wikipedia.org/wiki?curid=2966147", "title": "Joe Maddock", "text": "Biografia.\nProveniente da Christchurch, Maddock inizi\u00f2 la sua carriera provinciale nei ranghi del , con cui esord\u00ec nel 2001 nel torneo interprovinciale neozelandese; gi\u00e0 l'anno successivo entr\u00f2 a far parte della rosa della \"franchise\" associata, quella dei , con la quale si aggiudic\u00f2 il Super 12 2002 al termine di una competizione in cui la squadra vinse tutti i 13 incontri del torneo (11 di \"regular season\" pi\u00f9 semifinale e finale).\nBench\u00e9 non possa vantare \"test match\" con gli \"All Blacks\", Maddock rappresent\u00f2 i New Zealand M\u0101ori tra il 2002 e il 2003.\nMaddock fu, ancora, ai Crusaders finalisti del Super 12 2003 e, nel 2004, si trasfer\u00ec in Europa presso gli inglesi del con un contratto biennale.\nL'accordo fu rinnovato nel 2006 e, durante la stagione della conquista della Challenge Cup 2007-08, per ulteriori due anni fino al 2010.\nDopo sei stagioni non giunse un ulteriore rinnovo da parte di Maddock, che aveva espresso la preferenza di trasferirsi in Italia; al suo attivo, oltre alla vittoria in Challenge Cup, anche il record di mete dell'English Premiership 2008-09 (con 11).\nNell'estate del 2010 fu, quindi, al neoammesso alla Celtic League; dopo una sola stagione e 7 incontri, tuttavia, il direttore sportivo dei veneti Vittorio Munari concluse un accordo con il per il ritorno di Maddock in Inghilterra.\nDopo due stagioni al Saracens, a maggio 2013 decise di ritirarsi dall'attivit\u00e0, complici anche alcuni infortuni che ne avevano minato il rendimento ottimale.\nTornato in Nuova Zelanda, \u00e8 entrato nei quadri tecnici del cone assistente della selezione provinciale Under-19."}
{"id": "2966149", "revid": "580197", "url": "https://it.wikipedia.org/wiki?curid=2966149", "title": "Carl Medjani", "text": "Era nato da un padre algerino e una madre francese.\n\u00c8 il cugino di Romain Heinrich, bobbista francese di livello internazionale.\nCarriera.\nClub.\nCresciuto nel St-\u00c9tienne, emigr\u00f2 presto in Inghilterra, al Liverpool. Successivamente venne prestato al Lorient e poi, nonostante il successo al Torneo di Tolone dell'estate 2005, al Metz: la squadra retrocedette, cos\u00ec torn\u00f2 nell'estate 2006 al Lorient, in Ligue 1, stavolta inserito in prima squadra. Nel luglio 2007 venne prestato all'Ajaccio, in Ligue 2, dove divent\u00f2 titolare. Il 31 gennaio 2013, dopo sei stagioni in Corsica, passa al Monaco di Ranieri.\nNel luglio 2013 il giocatore passa in prestito all'Olympiakos Pireo, restando fino al gennaio del 2014, quando ritorna al Monaco per essere rigirato in prestito al Valenciennes.\nA fine stagione rescinde il suo contratto con il club del principato e si accasa presso i turchi del Trabzonspor. \nIl 3 febbraio 2016 si trasferisce al Levante. Il 25 luglio 2016 viene acquistato a titolo definitivo dal Legan\u00e9s.\nNazionale.\nCapitano dell'Under-21 francese al Torneo di Tolone del 2006, scelse, in virt\u00f9 delle sue origini algerine, di giocare per l'Algeria. Il 4 maggio 2010, Rabah Sa\u00e2dane l'ha annunciato nella liste dei 25 giocatori partecipanti allo stage in Svizzera, a Crans Montana, in previsione della Coppa del Mondo 2010.\nStatistiche.\nPresenze e reti nei club.\n\"Statistiche aggiornate al 5 novembre 2016.\""}
{"id": "2966152", "revid": "203463", "url": "https://it.wikipedia.org/wiki?curid=2966152", "title": "Gregorio di Montelongo", "text": ""}
{"id": "2966156", "revid": "287204", "url": "https://it.wikipedia.org/wiki?curid=2966156", "title": "Van Bommel", "text": ""}
{"id": "2966157", "revid": "486946", "url": "https://it.wikipedia.org/wiki?curid=2966157", "title": "DR2", "text": ""}
{"id": "2966163", "revid": "1305772", "url": "https://it.wikipedia.org/wiki?curid=2966163", "title": "The Nations", "text": "The Nations \u00e8 un videogioco di tipo gestionale, ambientato in un mondo fantastico, sviluppata da \"JoWooD\" e distribuita nell'anno 2001.\nModalit\u00e0 di gioco.\nLe 3 campagne per il gioco in singolo (di varie missioni) sono relative a tre specie: alieni, donne guerriere ed insetti.\nIl gioco presenta anche mappe utilizzabili per il gioco in gruppo su LAN o su Internet.\nAccoglienza.\nIl gioco ha avuto un'accoglienza generalmente positiva.\nEspansioni.\nIl 26 novembre 2001, il gioco ha ricevuto un'espansione gratuita, chiamato \"Bonus Pack, comprendente nuovi edifici e 22 missioni aggiuntive\".\nL'8 marzo 2002 ha visto l'uscita di un editor di mappe scaricabile gratuitamente.\nIn seguito, il gioco ha avuto una Gold Edition che include gioco standard, espansione ed editor di mappe."}
{"id": "2966165", "revid": "642594", "url": "https://it.wikipedia.org/wiki?curid=2966165", "title": "Cyberdyne", "text": ""}
{"id": "2966170", "revid": "1543377", "url": "https://it.wikipedia.org/wiki?curid=2966170", "title": "Campionati europei giovanili di nuoto 1986", "text": "I XIII Campionati europei giovanili di nuoto e tuffi si sono disputati a Berlino ovest dal 24 luglio al 27 luglio 1986.\nHanno partecipato alla manifestazione le federazioni iscritte alla LEN; questi i criteri di ammissione:"}
{"id": "2966176", "revid": "1543377", "url": "https://it.wikipedia.org/wiki?curid=2966176", "title": "Cl\u00e1sico del Astillero", "text": "Il Cl\u00e1sico del Astillero \u00e8 un derby di calcio ecuadoriano che coinvolge le squadre della citt\u00e0 di Guayaquil.\nQuesto derby vede affrontarsi le due principali squadre della citt\u00e0: l'Emelec e il Barcelona.\nOrigini.\nLa fondazione di entrambe le squadre avvenne in un quartiere di origine comune: il Barcelona \u00e8 nato in un angolo della Escuela Modelo Nueve de Octubre nel 1925, mentre l'Emelec nelle strutture della Empresa El\u00e9ctrica del Ecuador nel 1929.\nIl primo derby tra le squadre avvenne il 22 agosto 1943 nel Guayaquil Stadium (ora Ram\u00f3n Unamuno) dove il Barcelona vinse per 4-3.\nDopo alcune gare, che hanno aumentato la popolarit\u00e0 di Barcelona ed Emelec, i tifosi di Guayaquil cominciarono a esprimere la loro simpatia e la loro antipatia per ognuna delle due squadre: la partita assunse cos\u00ec sempre maggiore importanza. Nel 1948, il duello venne definito \"Cl\u00e1sico del Astillero\", su iniziativa del Diario El Universo, un giornale ecuadoriano: ci\u00f2 avvenne in un articolo sul derby pubblicato il 1\u00ba settembre 1948; in quella occasione l'Emelec vinse per 3-0.\nL'anno successivo si gioc\u00f2 un altro derby: era il 12 maggio 1949, di fronte nello stadio Capwell si ritrovarono le due squadre in un match valevole per la Copa del Pac\u00edfico. La partita vide il Barcelona avanti 3-0, ma l'Emelec si riprese e diede vita a una grande rimonta, arrivando al 3-3 finale.\nAnche se il primo campionato nazionale fu giocato nel 1957 e venne vinto dell'Emelec (secondo si posizion\u00f2 il Barcelona), per colpa della formula del campionato il derby non si gioc\u00f2 per quattro anni. Il primo Cl\u00e1sico del Astillero nel campionato nazionale \u00e8 stato giocato il 29 dicembre 1963: questo termin\u00f2 con un 2-0 per l'Emelec. Il primo Cl\u00e1sico del Astillero in Copa Libertadores \u00e8 stato invece giocato il 12 febbraio 1967, con una disfatta del Barcelona che perse 3-0.\nIncidenti.\nLa curva del Barcelona distrugge il Capwell.\nIl 30 aprile 2006 \u00e8 stato giocato il secondo derby dell'anno. L'Emelec vinse 3-0, ma 6 minuti dopo l'inizio del secondo tempo i tifosi del Barcelona iniziarono a provocare disordini nella curva San Mart\u00edn dello stadio Capwell. Il primo lancio di oggetti sul campo colp\u00ec un guardalinee, che rimase ferito. La battaglia che ne segu\u00ec provoc\u00f2 40 feriti, mentre nove persone furono arrestate.\nLa morte di Carlos Veliz.\nIl 16 settembre 2007 Carlos Cede\u00f1o Veliz, piccolo tifoso dell'Emelec, \u00e8 morto dopo essere stato colpito da un petardo, prima dell'inizio del derby. Il bambino era nato a San Vicente, provincia di Manab\u00ed, ed era con la sua famiglia quando \u00e8 stato colpito dall'oggetto lanciato dalla curva Sud (\"Sur Oscura\") dove venivano ospitati i tifosi del Barcelona\nL'episodio avvenne quando mancavano circa 20 minuti all'inizio del match: dalla curva dei tifosi del Barcellona, \"Sur Oscura\", part\u00ec un petardo che colp\u00ec il corpo del bambino; l'esplosione del petardo lo colp\u00ec in petto, ledendo i polmoni e parte del cuore e uccidendo il piccolo.\nLista dei risultati del Cl\u00e1sico del Astillero.\nTorneo AsoGuayas.\nQui di seguito si riporta la lista completa in ordine cronologico dei 45 derby calcistici disputati nel torneo AsoGuayas tra Barcelona e Emelec dal 1951 al 1967.\n\"Aggiornato al 23 maggio 2010\"\nCampionato Nazionale.\nQui di seguito si riporta la lista completa in ordine cronologico dei 186 derby calcistici disputati nel Campionato Nazionale tra Barcelona e Emelec dal 1963 ad oggi.\n\"Aggiornato al 15 giugno 2010\"\nCopa Libertadores.\nQui di seguito si riporta la lista completa in ordine cronologico degli 11 derby calcistici disputati nella Copa Libertadores tra Barcelona e Emelec dal 1967 ad oggi.\n\"Aggiornato al 23 maggio 2010\"\nTotale.\nRisultati.\n\"Aggiornate al 14 giugno 2010\"\nPartite e reti.\n\"Aggiornate al 14 giugno 2010\""}
{"id": "2966180", "revid": "1305772", "url": "https://it.wikipedia.org/wiki?curid=2966180", "title": "Epiphany (Sweeney Todd)", "text": "Epiphany \u00e8 una canzone del musical \"\" di Stephen Sondheim.\nInterpreti famosi.\nNel debutto del musical nel 1979 il personaggio di Sweeney Todd, e quindi anche la canzone, fu interpretato da Len Cariou.\nNella versione video del 1982 il personaggio fu interpretato da George Hearn, il pi\u00f9 amato cantante di questa canzone.\nFu sempre George Hearn che interpret\u00f2 Sweeney e cant\u00f2 la canzone in \"Sweeney Todd in concert\" del 2001.\nMicheal Cervis cant\u00f2 la canzone nel CD del 2005 \"Sweeney Todd: Broadway Cast Recording\" con Patti LuPone.\nNella versione cinematografica del 2007 di Tim Burton (Sweeney Todd - Il diabolico barbiere di Fleet Street) il personaggio fu interpretato da Johnny Depp, che recit\u00f2 la parte parlata e cantata in modo punk rock. Lo stesso anno David Shannon ha interpretato il ruolo al Gate Theatre di Dublino, ricevendo una standing ovation per la sua performance.\nLa canzone \u00e8 stata anche cantata da Christopher Lee nel 1996.\nNel musical.\nLa canzone \u00e8 la penultima del primo Atto, durante la quale Sweeney Todd giura di vendicarsi del giudice e uccidere tutte le persone che entreranno nella sua bottega."}
{"id": "2966184", "revid": "2730", "url": "https://it.wikipedia.org/wiki?curid=2966184", "title": "Virginia Slims of Utah", "text": "Il Virginia Slims of Utah \u00e8 stato un torneo femminile di tennis giocato dal 1980 al 1985. Si \u00e8 disputato a Salt Lake City negli USA su campi in cemento."}
{"id": "2966188", "revid": "484362", "url": "https://it.wikipedia.org/wiki?curid=2966188", "title": "Museo civico di Bracciano", "text": "Il Museo Civico di Bracciano, inaugurato il 1\u00ba aprile 2006, si pone come strumento di conoscenza e valorizzazione dei beni culturali della citt\u00e0 di Bracciano, in provincia di Roma e del suo territorio. Le sue collezioni illustrano la vita di Bracciano nel corso dei secoli, dai primi insediamenti etruschi fino al XIX secolo.\nLa sede.\nIl museo \u00e8 allestito al piano terra dell'ex convento di Santa Maria Novella, che fino al secolo scorso ha ospitato i frati Agostiniani. Il convento fu fondato per volont\u00e0 del cardinale Giordano Orsini; in quell'anno papa Eugenio IV don\u00f2 agli Agostiniani una casa posta nel \"Castrum\" di Bracciano, che si trovava allora fuori dalle mura medievali della cittadina. Solo alla fine del XV secolo il convento fu compreso all'interno del nuovo sistema di fortificazioni. Una lapide, ancora visibile nel chiostro, attesta che nel 1438 fu introdotta nel convento l'osservanza della regola di Sant'Agostino.\nIl bellissimo pozzo ottagonale posto al centro del chiostro, unica testimonianza della costruzione originaria, reca su un fianco uno stemma che ricorda le nozze tra Paolo Giordano I Orsini, signore del luogo, e Isabella de' Medici, figlia del signore di Firenze Cosimo I, avvenute nel 1556. Chiude il lato sud del complesso conventuale la chiesa di Santa Maria Novella, la cui costruzione inizi\u00f2 forse poco dopo la fondazione del convento; la prima consacrazione avvenne per\u00f2 solo nel 1580.\nTra il 1600 e la prima met\u00e0 del 1700 il convento sub\u00ec diversi ampliamenti in seguito all\u2019aumento del numero di frati e dei novizi residenti: l\u2019edificio fu quindi interessato spesso da lavori per nuove costruzioni e soprelevazioni delle parti esistenti. Quello di Bracciano era un convento abbastanza importante per l\u2019Ordine agostiniano, tanto che nel 1648 vi fu istituita una scuola di logica e filosofia per i novizi; per ospitare gli studenti fu rialzata di un piano l'ala ovest del convento, quella della originaria casa donata dal papa. \nNel primi anni del Settecento i frati acquistarono le case e le botteghe su quella che \u00e8 oggi piazza Mazzini per l\u2019ultimo e definitivo ampliamento del convento: per collegare i vari piani fu necessario costruire la grande scala ancora esistente che partendo dal chiostro collega tutti i piani del palazzo.\nLa chiesa di Santa Maria Novella sub\u00ec alla fine del Settecento un sostanziale rifacimento su progetto dell'architetto Nicola Faggioli; l\u2019inaugurazione della nuova chiesa, non ancora consacrata, avvenne nel 1797. Fu con quei lavori che la chiesa assunse l'aspetto che conserva ancora oggi. I lavori interessarono anche le facciate esterne del convento. Alla fine dell'Ottocento, in seguito alla soppressione degli ordini religiosi, il convento divenne propriet\u00e0 dello Stato e nel 1873 fu ceduto al Comune, che lasci\u00f2 la chiesa aperta al culto e destin\u00f2 l'edificio ad usi diversi: scuole elementari, asilo, ufficio postale, e dai primi anni del 1900, Pretura (in seguito uffici del Tribunale) e carcere.\nTra il 1998 ed il 2003 l\u2019edificio \u00e8 stato completamente restaurato dal Comune, con contributi dello Stato e della Comunit\u00e0 Europea, e destinato a Museo Civico, Archivio Storico ed uffici comunali.\nLe collezioni.\nGli oggetti esposti sono parte di propriet\u00e0 comunale, parte di propriet\u00e0 statale (Fondo Edifici Culto) e parte di propriet\u00e0 privata (collezione Panunzi).\nIl percorso espositivo \u00e8 cos\u00ec organizzato:\nSezione archeologica (sale B e C).\nIn questa sezione, ordinata con criterio cronologico, \u00e8 esposta la collezione archeologica del museo, composta dalla collezione donata dalla famiglia Panunzi nel 2020 e dal cosiddetto Apollo di Vicarello, dato in comodato dallo Stato. Nella sala B sono esposti reperti etruschi provenienti da questo territorio, zona cuscinetto tra Cerveteri e Veio; nella sala C trovano posto reperti d'et\u00e0 romana e paleocristiana, alcuni dei quali provenienti dall'importante area archeologica di Forum Clodii e l'importante scultura del dio Apollo proveniente dall'area archeologica di Vicarello, nel comune di Bracciano.\nSezione storico artistica (sale A, D ed E).\nLa sala A introduce al museo e alla comunit\u00e0 di Bracciano, intesa come l'istituzione dalla quale ha avuto origine il Comune. Vi si trovano mappe, stemmi e alcuni oggetti legati alla vita istituzionale della citt\u00e0. Di particolare interesse la mappa settecentesca dell'acquedotto Odescalchi, sulla quale \u00e8 riportato il sistema degli opifici locali, e il calamaio del 1609 con incisi i nomi dei Priori.\nLa sala D, a tema \u201cLa committenza e gli artisti\u201d, contiene opere che furono realizzate per le maggiori committenze locali. Al centro della sala il gruppo dello scultore braccianese Cristoforo Stati (1556-1619), di impostazione manierista, di cui il Baglione scrisse nel 1642: \u201c(\u2026) una Venere et un Adone di finissimo marmo, (\u2026), figure nude con s\u00ec bell'arte condotte, e s\u00ec al vivo spiranti, che innamorano chiunque loro riguarda\u201d.\nSulla destra una mostra di fontana del XVI secolo, attribuita alo stesso artista, e una tela di Girolamo Troppa. Il dipinto, proveniente dalla chiesa di Santa Maria Novella, raffigura san Tommaso da Villanova, vescovo agostiniano, ed \u00e8 databile alla seconda met\u00e0 del Seicento.\nSulla sinistra una lunetta in terracotta invetriata raffigurante l'Annunciazione. L'opera, realizzata negli anni venti del Novecento, \u00e8 una copia fedele di quella che si trova nello Spedale degli Innocenti a Firenze, realizzata da Andrea della Robbia intorno al 1490.\nNella sala E, a tema \u201cTestimonianze d'arte sacra\u201d, sono esposti oggetti, arredi e paramenti liturgici provenienti dalla chiesa di Santa Maria Novella.\nDi particolare importanza il busto di Cristo attribuito alla cerchia di Andrea Bregno, datato alla fine del XV secolo. Nella vetrina ad isola, esposto su manichini resi parlanti da un dispositivo multimediale, un parato in terza del 1732 e, sul retro, un bellissimo piviale nero e oro della prima met\u00e0 del XVII secolo recante lo stemma della famiglia Pamphilj.\nInteressante \u00e8 anche il manichino ligneo della Madonna con il suo corredo. Il manichino \u00e8 databile al XVIII secolo; l'abito, in mussola di cotone stampata a piccoli mazzolini di fiori, \u00e8 databile dalla sua foggia al 1840-45. Donato da un'importante dama per vestire la Madonna, dopo il restauro \u00e8 tornato a far parlare di s\u00e9 come abito civile.\nBibliografia.\nL. Branchesi, V. Curzi (a cura di), \"MUSART. Itinerario nei musei storico-artistici del Lazio\", Roma, Guaraldi, 2016.\nR. Cantone, M. Cardinali, B. De Ruggieri, L. Indrio, C. Sodano, \"Il restauro dell\u2019Elemosina di San Tommaso da Villanova del Cavalier Gerolamo Troppa\", Arcidosso, Effigi, 2009.\nC. Crescentini, C. Strinati, (a cura di), \"La forma del Rinascimento. Donatello, Andrea Bregno, Michelangelo e la scultura a Roma nel Quattrocento\", catalogo della mostra (Roma 2010), Soveria Mannelli, Rubbettino, 2010.\nB. De Dominicis, F. Pessolano, C. Sodano, \"Il museo che comunica. I paramenti sacri\", Bracciano, Del Vecchio, 2010.\nL. Fabbrini, \"L\u2019Apollo di Vicarello e l\u2019inserimento del suo prototipo nell\u2019ambito della scultura attica del IV sec. a.C.\", in \u00abMitt. Deutsch. Arch. Instituts\u00bb, XC (1983), 1, pp. 1-33.\nC. Marini, C. Sodano, \"Il Museo civico di Bracciano tra presente e futuro\", in \u00abStorie di persone e di musei\u00bb, a cura di V. Nizzo, Roma, Di\u00e0 Cultura, 2019.\nV. Martinelli, \"Cristoforo Stati e il gruppo di \u2018Venere e Adone\u2019\", in \u00abRivista d\u2019arte\u00bb, XXXII (1957), pp.233-242.\nC. Sodano \"Il restauro del complesso di S. Maria Novella\", Montepulciano, Le Balze, 2002. \nC. Sodano, \"Scheda del Busto di Cristo\" in \u00ab121 diamanti di Cultura Storia e Bellezza nella Provincia Capitale\u00bb, catalogo della mostra (Roma 2007), Roma 2007, p. 141-142.\nC. Sodano, \"Bracciano dei ragazzi. Arte, natura e storia per piccoli turisti\", Del Vecchio, 2010.\nC. Sodano, \"La valorizzazione del patrimonio culturale. L\u2019Apollo di Vicarello, un\u2019opera restituita al suo territorio\", in \u00abKermes\u00bb, 2011-83, pp. 41-50.\nC. Sodano, \"Un percorso per la valorizzazione e la conservazione del patrimonio culturale. Il Museo civico di Bracciano\", Firenze, Nardini, 2012.\nC. Sodano, \"Una modalit\u00e0 di approccio critico alla reintegrazione delle lacune: il restauro dell\u2019Annunciazione in terracotta del Museo Civico di Bracciano\", in \u00abKermes\u00bb, 2013, 90 aprile-giugno, pp.29-36.\nC. Sodano, \"Scheda dei dipinti dell\u2019Elemosina di San Tommaso da Villanova in Bracciano\", \u00abSanto Tom\u00e1s de Villanueva. Culto, historia y arte \u2013 II. Corpus iconogr\u00e1fico\u00bb, a cura di P. A. Iturbe Sa\u00edz e R. Tollo, Madrid e Roma, Escurialenses e Biblioteca Egidiana 2013, p. 63, 251."}
{"id": "2966190", "revid": "1543377", "url": "https://it.wikipedia.org/wiki?curid=2966190", "title": "Coppa Intercontinentale 1990 (calcio)", "text": "La Coppa Intercontinentale 1990 (denominata anche Toyota Cup 1990 per ragioni di sponsorizzazione) \u00e8 stata la ventinovesima edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nA distanza di un solo anno, il Milan si ripresenta all'atto finale della manifestazione intercontinentale. Di fronte, i paraguayani dell'Olimpia Asunci\u00f3n, vincitori dopo 11 anni della Copa Libertadores. Costretto a rinunciare a due giocatori importanti come Ancelotti e Evani (che con una sua punizione aveva deciso la finale dell'anno precedente), il tecnico rossonero Sacchi dispone Carbone e Stroppa ai lati del centrocampo, a supporto delle punte Van Basten e Gullit.\nAl minuto 25 un contrasto nell'area di rigore paraguayana costringe all'uscita anticipata dal campo Maldini (che si riveler\u00e0 essersi fratturato la clavicola destra), che viene sostituito da Filippo Galli. La squadra rossonera si dimostra in grado di reggere il pronostico che la vede favorita, e sul finale del primo tempo legittima la superiorit\u00e0 passando in vantaggio grazie ad una rete di Rijkaard, che insacca di testa un cross di Gullit.\nLa seconda frazione di gioco vede il Milan prendere il possesso del campo e, dopo diciassette minuti, siglare il secondo gol con Stroppa, fortunato a correggere in rete una ribattuta di Almeida su un tiro di Van Basten deviato sul palo. Al minuto 65 l'ennesima percussione del centravanti olandese si conclude con un pallonetto che centra nuovamente il palo; la palla viene colpita in tuffo di testa da Rijkaard, la cui doppietta personale chiude in pratica la partita (nonostante una traversa colta in seguito da Amarilla). Poco dopo, un inserimento di Samaniego, che gi\u00e0 aveva impegnato in uscita il portiere rossonero nel primo tempo, costringe Pazzagli ad una difficile parata.\nGli ultimi sforzi non bastano tuttavia all'Olimpia per recuperare lo svantaggio. Il Milan vince cos\u00ec il trofeo intercontinentale per la terza volta (raggiungendo in testa alla speciale classifica delle squadre plurivincitrici le due compagini uruguayane del Pe\u00f1arol e del Nacional). A Rijkaard, autore della doppietta decisiva, verr\u00e0 poi consegnato il premio come migliore giocatore della manifestazione.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "2966193", "revid": "599013", "url": "https://it.wikipedia.org/wiki?curid=2966193", "title": "Jordan Larson", "text": "Carriera.\nClub.\nLa carriera di Jordan Larson inizia nel 1996, con la formazione del , prima di giocare dal 2000 col . Contemporaneamente fa parte delle squadre di pallavolo e di pallacanestro del suo liceo, la . In seguito gioca a livello universitario con la , in NCAA Division I: fa parte delle \" \" dal 2005 al 2008: raggiunge tre volte le \"final-4\", disputando la finale durante il suo \"freshman year\", vincendo il titolo nel 2006 e raggiungendo le semifinali durante il suo \"senior year\", sempre impreziosendo le sue prestazioni con diversi riconoscimenti individuali.\nNella stagione 2009 viene ingaggiata dalle , squadra militante nella Liga de Voleibol Superior Femenino di Porto Rico, con cui inizia la carriera professionistica: nonostante il piazzamento finale non esaltante del suo club, viene premiata come miglior giocatrice della stagione regolare, miglior attaccante e miglior realizzatrice (assegnati sia tramite le statistiche che per votazione) e miglior giocatrice dell'All-Star Game.\nNella stagione 2009-10 passa alla , con cui vince la Coppa di Russia del 2010, venendo anche premiata per il miglior servizio, e del 2012, quattro scudetti consecutivi, la Champions League 2013-14 e il campionato mondiale per club 2014.\nNella stagione 2014-15 si trasferisce in Turchia ingaggiata dall', dove vince la sua seconda Champions League consecutiva, venendo eletta MVP del torneo, e si aggiudica la vittoria per due volte nel Campionato mondiale per club, oltre alla Coppa CEV 2017-18 e alla Supercoppa turca 2018, premiata anche in questa occasione come miglior giocatrice della manifestazione.\nNel campionato 2019-20 emigra nella Chinese Volleyball Super League, difendendo i colori dello , dove resta per due annate. Nel 2021 torna a giocare in patria, prendendo parte alla prima edizione dell'.\nNazionale.\nFa parte delle nazionali giovanili statunitensi: nel 2003 viene premiata come miglior servizio al campionato mondiale Under-18 e nel 2004 vince la medaglia d'oro al campionato nordamericano Under-20, dove viene premiata come miglior giocatrice e miglior ricevitrice.\nNel 2009 ottiene le prime convocazioni in nazionale maggiore, con cui un anno dopo inizia a collezionare medaglie: vince la medaglia d'oro al World Grand Prix del 2010, bissata nell'edizione 2011, anno in cui si aggiudica anche il campionato nordamericano, oltre all'argento alla Coppa del Mondo, mentre nel 2012 vince la medaglia d'argento ai Giochi della XXX Olimpiade di Londra, nel 2013 arriva la medaglia d'oro al campionato nordamericano, premiata come miglior servizio, e quella d'argento alla Grand Champions Cup e nel 2014 vince ancora un oro al Campionato mondiale.\nNel 2015 vince la medaglia d'oro al World Grand Prix, quella di bronzo alla Coppa del Mondo, premiata come MVP, e quella d'oro al campionato nordamericano 2015, nel 2016 vince l'argento al World Grand Prix e il bronzo ai Giochi della XXXI Olimpiade, nel 2017 il bronzo alla Grand Champions Cup, insignita del premio come miglior schiacciatrice, e nel 2018 l'oro alla Volleyball Nations League, bissato anche nell'edizione 2019. Sempre nel 2019 conquista due argenti alla Coppa del Mondo e al campionato nordamericano.\nNel 2021 vince la medaglia d'oro alla Volleyball Nations League e ai Giochi della XXXII Olimpiade di Tokyo, dove viene premiata sia come miglior schiacciatrice che come MVP."}
{"id": "2966194", "revid": "1543377", "url": "https://it.wikipedia.org/wiki?curid=2966194", "title": "Mata Amritanandamayi", "text": "Riconosciuta in tutto il mondo per le istituzioni e servizi umanitari che ha ispirato e sostenuto nell'arco di tre decenni, viene considerata una leader umanitaria e spirituale. Viene spesso chiamata \"la santa degli abbracci\".\nBiografia.\nLe sue origini.\nMata Amritanandamayi \u00e8 originaria di Parayakadavu (ora conosciuto parzialmente come Amritapuri), Alappad Panchayat, Distretto di Kollam, stato del Kerala. Nata da una famiglia di pescatori nel 1953, terza figlia di Sugunanandan e Damayanti. Ha sei tra sorelle e fratelli.\nDalla infanzia all'et\u00e0 adulta.\nQuando Amritanandamayi aveva nove anni sua madre si ammal\u00f2. Fu ritirata dalla scuola affinch\u00e9 si occupasse della casa e dei sette fratelli e sorelle. Quando andava nelle case del vicinato per raccogliere gli avanzi per le mucche di casa, si trovava di fronte all'estrema sofferenza e povert\u00e0 degli altri. Quando Amritanandamayi veniva a sapere che qualche famiglia soffriva la fame, prendeva il denaro direttamente dalla piccola riserva di sua madre per acquistare il necessario. Se ci\u00f2 non era possibile, insisteva ostinatamente con suo padre finch\u00e9 non otteneva un po' di denaro. Quando questi due espedienti non andavano a buon fine, prendeva alimenti crudi dalla modesta dispensa di famiglia e li donava ai bisognosi. Per questo motivo, la sua famiglia che non era affatto ricca, la rimproverava e la puniva. Amritanandamayi cominci\u00f2 anche ad abbracciare spontaneamente le persone per confortarle dal loro dolore. Nonostante la reazione avverse dei genitori, Amritanandamayi continu\u00f2. Per quanto riguarda gli abbracci Amritanandamayi commenta: \u201cNon li vedo come uomini o donne. Non vedo nessuno diverso da me stessa. Un continuo flusso di amore scorre da me verso tutta la creazione. Questa \u00e8 la mia innata natura. Il dovere di un medico \u00e8 di curare i pazienti. Allo stesso modo il mio dovere \u00e8 consolare chi soffre\u201d. Malgrado i numerosi tentativi da parte dei genitori di organizzare il suo matrimonio, Amritanandamayi respinse sempre le loro proposte.\nInizio delle attivit\u00e0 umanitarie.\nNel 1981 ha fondato il Mata Amritanandamayi Math (MAM), una fondazione internazionale. Amritanandamayi ha il ruolo di presidente del Math. Oggi il Mata Amritanandamayi Math \u00e8 impegnato in attivit\u00e0 spirituali e umanitarie in tutto il mondo.\nNel 1987 i devoti occidentali la invitarono negli Stati Uniti e in Europa. Da allora viaggia in tutta l'India, Europa, Stati Uniti, Australia, Giappone, Sri Lanka, Singapore, Malesia, Canada, Africa e Sud America. Ripete questi incontri ogni anno.\nCon l'aiuto di innumerevoli volontari Amritanandamayi ha esteso le sue attivit\u00e0 caritatevoli in tutto il mondo, creando cos\u00ec una rete internazionale di progetti umanitari nota con il nome di Embracing the World (ETW).\nDarshan.\nDarshan nella tradizione ind\u00f9.\nDarshan in sanscrito significa \u201cvedere\u201d, nella tradizione ind\u00f9 significa \"vedere il sacro\". Ci\u00f2 corrisponde in generale alla contemplazione della sacra immagine di una divinit\u00e0 all'interno di un tempio. Si crede che, contemplando l'immagine di una divinit\u00e0, si assorbano le qualit\u00e0 di tale divinit\u00e0, quindi si attribuisce ai darshan la capacit\u00e0 di portare buona fortuna, benessere e grazia a coloro che vi ne hanno esperienza.\nDarshan di Mata Amritanandamayi.\nColoro che seguono Amritanandamayi usano il termine \"darshan\" per descrivere l'abbraccio di Amritanandamayi. Amritanandamayi ha dato i suoi darshan, cio\u00e8 gli abbracci, sin dalla sua tarda adolescenza. Descrivendo come ci\u00f2 sia iniziato, Amritanandamayi dice: \u201cLe persone erano solite venire da me per raccontarmi i loro problemi. Loro piangevano e io asciugavo le loro lacrime. Quando piangendo cadevano sul mio grembo io li abbracciavo. Cos\u00ec anche la persona dopo voleva lo stesso trattamento \u2026 E cos\u00ec \u00e8 diventato una consuetudine\u201d. L'organizzazione di Amritanandamayi, il Mata Amritanandamayi Math, sostiene che Amritanandamayi ha abbracciato pi\u00f9 di 33 milioni di persone in tutto il mondo in oltre 30 anni. Quando le \u00e8 stato chiesto, nel 2002, fino a che punto pensa che i suoi abbracci abbiano aiutato a risolvere i mali del mondo, Amritanandamayi ha risposto: \u201cNon posso dire di poterlo fare al cento percento. Cercare di cambiare il mondo [completamente] \u00e8 come cercare di raddrizzare la coda arricciata di un cane. Per\u00f2 la societ\u00e0 nasce dalle persone. Cos\u00ec toccando gli individui, \u00e8 possibile fare dei cambiamenti nella societ\u00e0 e, tramite ci\u00f2, nel mondo. Non \u00e8 possibile cambiarlo, ma \u00e8 possibile fare dei cambiamenti. La lotta nella mente degli individui \u00e8 responsabile delle guerre. Cos\u00ec se puoi toccare le persone, puoi toccare il mondo.\"\nIl darshan di Amritanandamayi \u00e8 il fulcro della sua vita, infatti ha ricevuto persone quasi ogni giorno dalla fine degli anni '70. Con l'aumento delle folle che vengono a cercare la benedizione di Amritanandamayi, ci sono volte in cui Amritanandamayi dona i suoi darshan in modo continuo per pi\u00f9 di 20 ore.\nIl darshan di Amritanandamayi \u00e8 anche il simbolo delle sue opere caritatevoli. Il suo abbraccio ha ispirato migliaia di volontari ad unirsi alla rete di progetti umanitari Embracing the World (che significa \"Abbracciando il Mondo\"). Amritanandamayi afferma che abbracciare qualcuno significa donare e che il suo abbraccio ha lo scopo di risvegliare lo spirito di altruismo delle persone.\nInsegnamenti.\nAmritanandamayi sulle religioni.\nAmritanandamayi dice che la sua religione \u00e8 l'amore. Non promuove nessuna fede in particolare, lei \u00e8 \"per tutte le religioni e per nessuna\". Chiunque, sia egli ind\u00f9, musulmano, cristiano o non credente, pu\u00f2 avvicinarsi e ricevere il suo \"darshan.\" Amritanandamayi, a differenza di altri guru, non chiede di seguire pratiche e rituali specifici, ma accetta le pratiche spirituali e le preghiere di tutte le religioni come metodi per purificare la mente. Il suo ashram (centro dedicato alle pratiche spirituali) ha radici nella tradizione ind\u00f9, ma non \u00e8 strettamente legato ad essa. Infatti nella zona residenziale di Amma \u00e8 appesa una foto di Ges\u00f9 Cristo e nel suo ashram sono benvenuti i visitatori di tutte le confessioni religiose.\nInsegnamenti spirituali.\nNel libro The Timeless Path, di Swami Ramakrishnananda Puri, uno dei discepoli pi\u00f9 anziani di Amritanandamayi, scrive: \"Il sentiero [spirituale] insegnato da Amma \u00e8 lo stesso che \u00e8 presentato nei Veda e ricapitolato nelle successive scritture tradizionali come la Bhagavad Gita\u201d. Amritanandamayi afferma: \u201cKarma [azione], j\u00f1ana [conoscenza] e bhakti [devozione] sono essenziali. Se le due ali di un uccello sono devozione e azione, allora la conoscenza \u00e8 la sua coda. Solo con l'aiuto di tutti e tre un uccello pu\u00f2 raggiungere quote elevate\u201d. Con queste parole, si sottolinea l'importanza della meditazione, del servizio disinteressato [karma yoga] e del coltivare qualit\u00e0 divine come la compassione, pazienza, perdono, autocontrollo, ecc. Amritanandamayi promuove le pratiche spirituali come metodo per migliorare la societ\u00e0, cambiando prima di tutti s\u00e9 stessi, dicendo: \"Figli miei, non provate a cambiare il mondo o le altre persone prima di essere in grado di cambiare voi stessi. Se cercate di cambiare gli altri senza cambiare le vostre attitudini, ci\u00f2 non avr\u00e0 alcun effetto. Cambiate voi stessi e il mondo intorno a voi cambier\u00e0\".\nOpere Umanitarie.\nMata Amritanandamayi Math.\nIl Mata Amritanandamayi Math (MAM) \u00e8 una organizzazione caritatevole internazionale, fondata nel 1981 da Amritanandamayi e con sede nel villaggio di nascita della sua fondatrice (Alappad Panchayat, Distretto di Kollam, Kerala, India). Insieme all'organizzazione gemellata Mata Amritanandamayi Mission Trust ha condotto negli anni diverse attivit\u00e0 caritatevoli: soccorso nei disastri naturali, assistenza medica per i poveri, iniziative ecologiche, lotta alla fame, istruzione scolastica per i poveri e altro ancora.\nRiconoscimenti.\nIl 25 luglio 2005, in riconoscimento dei notevoli lavori di soccorso nei disastri naturali e delle altre attivit\u00e0 umanitarie, l'Organizzazione delle Nazioni Unite conferisce al MAM lo Statuto Consultivo Speciale, tramite il Consiglio economico e sociale delle Nazioni Unite(ECOSOC), consentendo la collaborazione con le agenzie ONU.\nNel dicembre 2008 Il Dipartimento per l'Informazione Pubblica (DPI) dell'ONU ha assegnato al Mata Amritanandamayi Math lo stato di ONG associata per aiutare la sua opera di diffusione delle informazioni e la ricerca di questioni umanitarie.\nEmbracing the World.\nEmbracing the World (ETW) \u00e8 una rete internazionale di organizzazioni umanitarie locali ispirate dall'operato di Amritanandamayi. Sotto il nome Embracing the World sono riconosciuti il MAM e le organizzazioni no-profit nel mondo legati ai progetti umanitari di Amritanandamayi. Embracing the World nasce per poter raggruppare le singole organizzazioni nazionali, ognuna con un proprio nome, sotto un'unica identit\u00e0 universale che include tutti i progetti umanitari di Amritanandamayi nel mondo.\nBhajan.\nPer bhajan (sanscrito \u092d\u091c\u0928) si intende un particolare tipo di canto devozionale della tradizione induista eseguiti abitualmente nei templi e nelle case sia dei fedeli induisti che da cristiani e musulmani.\nAmritanandamayi ha registrato pi\u00f9 di 1000 bhajan in 35 lingue. Ha anche composto dozzine di bhajan intonate su raga (melodie) tradizionali. Sull'uso dei canti devozionali nelle pratiche spirituali, Amritanandamayi dice: \u201cSe il bhajan \u00e8 cantato con tutto s\u00e9 stesso, da beneficio al cantante, agli ascoltatori e anche alla Natura. Pi\u00f9 tardi quando gli ascoltatori rifletteranno sulle canzoni, proveranno a vivere in accordo con gli insegnamenti presenti in esse.\u201d Amritanandamayi dice che nel mondo di oggi, \u00e8 spesso difficile per le persone concentrarsi unicamente in un punto in meditazione, ma questa concentrazione pu\u00f2 essere ottenuta pi\u00f9 facilmente attraverso i canti devozionali.\nPremi e riconoscimenti.\nNel corso degli anni ha ricevuto svariati riconoscimenti dal forum internazionale per le sue attivit\u00e0 umanitarie e ha tenuto numerosi discorsi in ambito internazionale.\nControversie.\nMorti sospette.\nSreeni Pattathanam scrisse un libro su Amritanandamayi, pubblicato nel 1985: \"Matha Amritanandamayi: Divya Kathakalum Yatharthyavum\". L'autore sostiene che presso l'ashram Amritapuri ci siano state morti sospette che necessitano investigazioni da parte della polizia.\nIl 9 agosto 2002 un quotidiano di propriet\u00e0 del Partito Comunista d'India pubblic\u00f2 un articolo con critiche simili, per poi scusarsi con un altro articolo che affermava l'opposto pochi giorni dopo. L'articolo prosegue descrivendo come i parenti dei defunti avevano contattato personalmente il giornale al fine di correggere le informazioni sbagliate. Nel 2004, il governo statale di Kerala sanzion\u00f2 Patthathanam, il proprietario della casa editrice e lo scrittore del libro di critiche, motivando la questione con il fatto che dei sentimenti religiosi erano stati offesi, e per i contenuti offensivi e diffamatori del libro.\nPatrimonio e fonti di reddito.\nNel maggio 2008, il presidente del gruppo razionalista \"Kerala Yukthivadi Sangham\" ha esortato il governo dello Stato per svolgere indagini sul patrimonio di Amritanandamayi, perch\u00e9 fin dalla pubblicazione di un articolo controverso un anno prima erano sorti dei sospetti sul reddito di Amma e di alcune ONG ad essa legate.\nNel giugno 2008 lo scrittore indiano Sukumar Azhikode ha chiesto al governo di controllare la fonte di aiuti stranieri ricevuti dall'organizzazione di Amma. Secondo Azhikode, Amritanandamayi \u00e8 una persona innocente che \u00e8 stata utilizzata per perseguire interessi fraudolenti, e che le sue fonti di reddito sono quindi sospette."}
{"id": "2966201", "revid": "287204", "url": "https://it.wikipedia.org/wiki?curid=2966201", "title": "Rudiger Vollborn", "text": ""}
{"id": "2966203", "revid": "131358", "url": "https://it.wikipedia.org/wiki?curid=2966203", "title": "Alex Zotinca", "text": ""}
{"id": "2966206", "revid": "709565", "url": "https://it.wikipedia.org/wiki?curid=2966206", "title": "Du Feng", "text": ""}
{"id": "2966214", "revid": "697352", "url": "https://it.wikipedia.org/wiki?curid=2966214", "title": "Ch\u016bky\u014d", "text": "Biografia.\nIl suo regno dur\u00f2 soltanto pochi mesi nell'anno 1221. Il suo nome personale era . \nEra il primo figlio dell'imperatore Juntoku e di Ritsuko (\u7acb\u5b50), la figlia di Kuj\u014d Yoshitsune (\u4e5d\u6761\u826f\u7d4c). Diventato imperatore a 4 anni, in seguito all'improvvisa abdicazione del padre, fu deposto nello stesso anno appena furono sistemate le faccende politiche, ed al suo posto sal\u00ec al trono il cugino Go-Horikawa, nipote dell'imperatore Go-Toba."}
{"id": "2966216", "revid": "287204", "url": "https://it.wikipedia.org/wiki?curid=2966216", "title": "Chukyo", "text": ""}
{"id": "2966230", "revid": "767487", "url": "https://it.wikipedia.org/wiki?curid=2966230", "title": "Wang Shipeng", "text": ""}
{"id": "2966231", "revid": "1226", "url": "https://it.wikipedia.org/wiki?curid=2966231", "title": "Ravenmaster", "text": ""}
{"id": "2966235", "revid": "767487", "url": "https://it.wikipedia.org/wiki?curid=2966235", "title": "Chen Jianghua", "text": ""}
{"id": "2966241", "revid": "767487", "url": "https://it.wikipedia.org/wiki?curid=2966241", "title": "Zhang Qingpeng", "text": ""}
{"id": "2966250", "revid": "599013", "url": "https://it.wikipedia.org/wiki?curid=2966250", "title": "Chen Ke", "text": ""}
{"id": "2966255", "revid": "599013", "url": "https://it.wikipedia.org/wiki?curid=2966255", "title": "Zhang Yunsong", "text": ""}
{"id": "2966256", "revid": "113624618", "url": "https://it.wikipedia.org/wiki?curid=2966256", "title": "Ty Pennington", "text": "Biografia.\n\u00c8 diventato famoso per essere il conduttore televisivo del programma \"\" mandato in onda negli USA dalla ABC e in Italia da Sky Uno, su La5 e in seguito su Canale5 nella fascia pomeridiana top. Attualmente produce una linea di mobili con la Miller Howard Company. Pennington soffre di Disturbo da deficit di attenzione/iperattivit\u00e0"}
{"id": "2966259", "revid": "287204", "url": "https://it.wikipedia.org/wiki?curid=2966259", "title": "WASP-17", "text": "WASP-17 \u00e8 una stella di classe F V della costellazione dello Scorpione, che dista circa 1000anni luce dal sistema solare. La sua magnitudine apparente \u00e8 piuttosto debole, +11,6. Si tratta di una stella bianca di sequenza principale di tipo spettrale F6 con una massa 1,2 volte quella solare.\nNel 2009 \u00e8 stata confermata l'esistenza di un pianeta extrasolare (denominato WASP-17b) che orbita intorno alla stella con moto retrogrado, su un'orbita stretta ad una distanza di meno di 8 milioni di km dalla stella.\nSistema planetario.\nL'11 agosto 2009 il team del programma di ricerca di pianeti extrasolari SuperWASP annunci\u00f2 la scoperta di un pianeta che orbita attorno alla stella WASP-17 con moto retrogrado, ovvero con un moto di rivoluzione di direzione opposta a quella della rotazione della stella su se stessa.\nIl pianeta, chiamato WASP-17b, ha un'orbita fortemente ellittica (l'eccentricit\u00e0 \u00e8 pari a 0,129) il cui asse maggiore \u00e8 di appena 0,051 UA. Il periodo orbitale \u00e8 di circa 3,7 giorni. La sua massa \u00e8 circa met\u00e0 di quella di Giove, ma, a causa della vicinanza con la stella madre, il suo diametro \u00e8 due volte pi\u00f9 grande."}
{"id": "2966266", "revid": "102442276", "url": "https://it.wikipedia.org/wiki?curid=2966266", "title": "Goran Krstono\u0161i\u0107", "text": "Carriera.\nClub.\nNel 2009 approda a Roma alla Roma Pallanuoto. Nel suo primo anno nel campionato italiano realizza sessanta reti, che lo rendono capocannoniere della regular season."}
{"id": "2966268", "revid": "110157", "url": "https://it.wikipedia.org/wiki?curid=2966268", "title": "Major League Soccer 2004", "text": "La Major League Soccer 2004 \u00e8 stata la nona edizione del campionato di calcio statunitense."}
{"id": "2966270", "revid": "106456", "url": "https://it.wikipedia.org/wiki?curid=2966270", "title": "Mumblecore", "text": "Mumblecore \u00e8 un movimento americano di cinema indipendente nato all'inizio degli anni 2000.\nCaratteristiche e stile.\n\u00c8 caratterizzato soprattutto per la produzione di film a bassissimo budget (spesso utilizzando telecamere digitali), incentrato essenzialmente sui rapporti personali fra trentenni, con sceneggiature improvvisate e attori non professionisti. Registi di questo genere sono Lynn Shelton, Andrew Bujalski, Mark Duplass, Jay Duplass, Aaron Katz, Joe Swanberg e Barry Jenkins. \nIl termine \"mumblecore\" \u00e8 stato coniato da Eric Masunaga, un montatore del suono che ha lavorato con Bujalski. Masunaga, interrogato su quale potesse essere una caratteristica comune a tre film proiettati durante il South by Southwest Film Festival del 2005, indic\u00f2 che tutti i personaggi borbottavano (\"mumbling characters\") (di qui, la sincrasi \"mumble-core\", \"nucleo borbottante\", su calco di \"hardcore\" e simili); ma \u00e8 stato Bujalski che per primo ha utilizzato il termine in un'intervista con \"IndieWire\". I registi dei film sono talvolta collettivamente indicati come \"mumblecorps\".\nI giornalisti cinematografici hanno anche usato i termini \"Bedhead cinema\" e \"Slackavetes\", in riferimento al regista John Cassavetes e ai dialoghi di Richard Linklater nel film \"Slacker\".\nOmaggi.\nNel 2007 l'IFC Center di New York ha allestito una rassegna di dieci film mumblecore, intitolata \"The New Talkies: Generation D.I.Y.\""}
{"id": "2966276", "revid": "767487", "url": "https://it.wikipedia.org/wiki?curid=2966276", "title": "Li Nan", "text": ""}
{"id": "2966282", "revid": "124123", "url": "https://it.wikipedia.org/wiki?curid=2966282", "title": "Andrzej Olechowski", "text": "Biografia.\nGi\u00e0 Ministro delle Finanze tra il febbraio e il giugno 1992 e Ministro degli Affari Esteri tra l'ottobre 1993 e il marzo 1995, \u00e8 stato esponente del partito liberal-conservatore denominato Piattaforma Civica, di cui \u00e8 stato cofondatore assieme a Donald Tusk e Maciej P\u0142a\u017cy\u0144ski.\nIn occasione delle elezioni presidenziali del 2000 si presenta come indipendente sfidando il presidente uscente Aleksander Kwa\u015bniewski, sostenuto dall'Alleanza della Sinistra Democratica. Olechowski si piazza al secondo posto, ma non si giunger\u00e0 al ballottaggio in quanto Kwa\u015bniewski ottiene al primo turno la maggioranza assoluta dei voti.\nNel 2009 abbandona Piattaforma Civica avvicinandosi al Partito Democratico. Si presenta di nuovo come indipendente alle elezioni presidenziali del 2010."}
{"id": "2966283", "revid": "729019", "url": "https://it.wikipedia.org/wiki?curid=2966283", "title": "Solna strand (metropolitana di Stoccolma)", "text": "Solna strand \u00e8 una stazione della metropolitana di Stoccolma.\nLa fermata \u00e8 situata sul territorio del comune di Solna all'interno del quartiere Huvudsta. \u00c8 posizionata sul percorso della linea blu T10 della rete metroviaria locale, tra le stazioni Huvudsta e Sundbybergs centrum.\nStoria.\nLa sua apertura ufficiale ebbe luogo il 19 agosto 1985, esattamente come le altre quattro stazioni posizionate sul percorso della linea T10 nel tratto compreso tra Huvudsta e Rissne.\nOriginariamente era denominata \"Vreten\". Assunse la denominazione di \"Solna strand\" il 18 agosto 2014.\nStrutture e impianti.\nLa piattaforma \u00e8 collocata ad una profondit\u00e0 di 28 metri al di sotto della strada \"Vretenv\u00e4gen\". La biglietteria \u00e8 ubicata a nord, presso l'ingresso sulla via \"Korta gatan\". La stazione \u00e8 stata progettata dall'architetto Per H. Reimers, mentre gli interni presentano contributi artistici dello scultore di origine giapponese Takashi Naraha.\nL'utilizzo medio quotidiano durante un normale giorno feriale \u00e8 pari a 3.000 persone circa. Essendo localizzata in una zona in cui risiedono prevalentemente aziende e uffici, il suo orario di apertura subisce delle limitazioni nelle ore non lavorative."}
{"id": "2966286", "revid": "729019", "url": "https://it.wikipedia.org/wiki?curid=2966286", "title": "Nazionale di pallavolo femminile dell'Italia 2010", "text": "Seguono le partite della stagione 2010 disputate dalla nazionale di pallavolo femminile dell'Italia."}
{"id": "2966287", "revid": "1346043", "url": "https://it.wikipedia.org/wiki?curid=2966287", "title": "Anna Murazzi", "text": ""}
{"id": "2966288", "revid": "120697718", "url": "https://it.wikipedia.org/wiki?curid=2966288", "title": "Pedro L\u00f3pez de Ayala", "text": "Visse in un periodo burrascoso per la Spagna, durante i primi regnanti Trast\u00e1mara, e si impegn\u00f2 a fondo nella vita politica. La sua opera pi\u00f9 importante fu il \"Rimado de palacio\" (Rimeria di palazzo), poema di circa 8200 versi in monorima a quattro strofe per volta, che si svolge principalmente su temi etici, religiosi e sociali. Venne composto parzialmente nel carcere di Oviedo, dove L\u00f3pez de Ayala venne imprigionato per qualche anno, ed affrontava anche i limiti e le mancanze della politica del suo tempo. \nVanno ricordate anche le sue quattro \"Cronicas\" (Cronache), composte negli ultimi anni della sua vita e riguardanti il periodo dei regni di Pietro I di Castiglia, Enrico II di Castiglia, Giovanni I di Castiglia e Enrico III di Castiglia.\nUnanimemente considerato l'iniziatore, in Spagna, dell'Umanesimo, tradusse in spagnolo numerosi testi di Tito Livio, Boezio, Guido delle Colonne e Boccaccio."}
{"id": "2966291", "revid": "767487", "url": "https://it.wikipedia.org/wiki?curid=2966291", "title": "Cycadeoidea", "text": "La cicadeoidea (gen. Cycadeoidea) \u00e8 una pianta estinta appartenente alle bennettitali. Visse tra il Giurassico e il Cretaceo superiore, e i suoi resti fossili sono stati ritrovati in gran parte del mondo.\nDescrizione.\nL'aspetto di questa pianta era piuttosto insolito: possedeva un tronco corto e tozzo, di forma vagamente ovoidale e alto poche decine di centimetri, dal quale spuntavano infiorescenze. La cicadeoidea, inoltre, possedeva strobili (ovvero i coni riproduttivi delle piante) bisporangiati. Dalla sommit\u00e0 del tronco spuntavano numerose foglie del tipo \"Zamites\", di grandi dimensioni e simili a quelle dell'attuale \"Cycas\". In totale, le piante di cicadeoidea raggiungevano i due metri d'altezza.\nClassificazione.\nLa cicadeoidea appartiene a un gruppo di piante note come bennettitali, molto diffuse nel corso del Mesozoico e strettamente imparentate con le gimnosperme e le cicadali malgrado le infiorescenze simili a quelle delle angiosperme. In particolare, la cicadeoidea appartiene alla famiglia delle cicadeoidali, caratterizzate da un fusto corto. Altre bennettitali, come \"Williamsonia\", erano dotate di un tronco pi\u00f9 slanciato. \"Cycadeoidea\" \u00e8 nota grazie a numerosi fossili di tronco, foglie e infiorescenze ritrovati in quasi tutto il mondo, e doveva essere una delle piante pi\u00f9 diffuse della sua epoca. Sono note numerose specie, tra cui \"Cycadeoidea marylandica\", \"C. dacotensis\", \"C. gibsoniana\", \"C. microphylla\", \"C. endoana\", \"C. ingens\", \"C. formosa\" e \"C. maccafferyi\". La specie \"C. gigantea\", che poteva raggiungere i due metri e mezzo d'altezza, \u00e8 attualmente ascritta al genere \"Monanthesia\".\nHabitat.\nMolto diffusa, la cicadeoidea cresceva in abbondanza nelle zone calde e umide, occupando una variet\u00e0 di ambienti diversi, dalle zone pianeggianti e aperte alle foreste ricche di vegetazione."}
{"id": "2966294", "revid": "767487", "url": "https://it.wikipedia.org/wiki?curid=2966294", "title": "I dimenticati (film)", "text": "I dimenticati \u00e8 un cortometraggio del 1959 diretto da Vittorio De Seta. Si tratta di un documentario ambientato ad Alessandria del Carretto, piccolo paese della provincia di Cosenza.\nProduzione e pubblicazione.\n\"I dimenticati\" costituisce il documentario conclusivo di una serie di dieci cortometraggi girati dal regista tra il 1954 e il 1959, inseriti all'interno della collana cartaceo-multimediale \"Il mondo perduto\", pubblicata dal regista nel 2008. La copertina del dvd con libro ritrae uno screenshot de \"I dimenticati\", nel momento in cui un giovane alessandrino ha raggiunto la cima dell'abete e si lascia oscillare sui rami dell'albero.\nIl regista ha raccontato di aver avuto l'idea di creare questo documentario dopo aver appreso dell'esistenza in Calabria di paesi senza strada alla fine degli anni '50, notizia che lo colp\u00ec molto. Quando si trov\u00f2 ad Alessandria del Carretto gli fu raccontata l'esistenza della \"Festa dell'abete\", che film\u00f2 e integr\u00f2 all'interno del cortometraggio. Nel 2009 la comunit\u00e0 di Alessandria del Carretto ha assegnato al regista la chiave e la cittadinanza onoraria del comune.\nTrama.\nUn camion percorre una strada sterrata di montagna, ma \u00e8 costretto a fermarsi perch\u00e9 la costruzione della strada che dovrebbe raggiungere il piccolo paese di montagna Alessandria del Carretto (1000 m s.l.m.) \u00e8 stata bloccata anni prima. Il carico del camion viene portato dai muli lungo un percorso di circa 15\u00a0km, attraversando boschi, fiumare in piena e dirupi. Finalmente dopo ore di lungo cammino si raggiunge Alessandria del Carretto: \"un mucchio di case vecchie, 1600 uomini e donne, un mondo arcaico, spento, dimenticato\". La vita in piccoli paesi calabresi come questo \u00e8 molto difficile; le piogge e la neve durante l'inverno non consentono di lavorare.\nAll'inizio della primavera si celebra la \"Festa dell'abete\": una \"sagra antica e meravigliosa\". \u00c8 questo l'unico momento in cui il paese si ravviva e celebra l'inizio della bella stagione. All'alba un gruppo di uomini alessandrini raggiunge la montagna e i \"mastri d'ascia\" abbattono una lunga pianta di abete, che sar\u00e0 trascinata fino al paese da giovani e anziani alessandrini, accompagnati dalla musica di strumenti popolari. All'entrata del paese le donne portano cesti carichi di prodotti tipici adibiti per il pranzo.\nDopo qualche giorno si celebra la festa di sant'Alessandro, patrono del paese, e viene allestito l'\"incanto\", dove prodotti tipici e oggetti vengono messi all'asta e il ricavato sar\u00e0 utilizzato per pagare le spese della festa. Nel pomeriggio l'abete viene innalzato in una piazza del paese, con la cima addobbata di formaggi e oggetti vari e alcuni uomini cercano di scalare l'ambito abete. Solo un giovane riesce a scalare l'albero e si appende con le gambe ai rami della cima, lasciandosi ondeggiare senza alcuna paura di cadere. Poi scende tra gli applausi di tutta la folla. Dopodich\u00e9 la festa si conclude e la gente si appresta a ritornare verso la strada di casa, lasciandosi indietro un momento di allegria e spensieratezza, ma trovandosi davanti un nuovo anno di fatiche e di difficolt\u00e0."}
{"id": "2966295", "revid": "372624", "url": "https://it.wikipedia.org/wiki?curid=2966295", "title": "Tygert Bruton Pennington", "text": ""}
{"id": "2966297", "revid": "640277", "url": "https://it.wikipedia.org/wiki?curid=2966297", "title": "WASP-17 b", "text": "WASP-17b \u00e8 un esopianeta che orbita intorno alla stella WASP-17 nella costellazione dello Scorpione, la cui scoperta \u00e8 stata annunciata l'11 agosto 2009. \u00c8 il primo pianeta scoperto ad avere un'orbita retrograda, ovvero, la cui orbita ruota nel senso opposto a quello della sua stella madre. Per il suo grande diametro, WASP-17b potrebbe essere l'esopianeta pi\u00f9 grande finora scoperto, e la sua massa pari a mezza massa gioviana ne fa un gioviano caldo, in particolare un cosiddetto \"puffy planet\".\nScoperta.\nIl gruppo di ricercatori diretto da David Anderson della Keele University di Staffordshire in Inghilterra, ha scoperto questo gigante gassoso, distante circa 1000 anni luce (300 parsec) dalla Terra, osservandone il transito davanti alla sua stella madre WASP-17. Queste osservazioni fotometriche hanno inoltre permesso di rilevare le dimensioni del pianeta. La scoperta \u00e8 stata fatta con il sistema di telescopi del South African Astronomical Observatory. Il nome assegnato all'esopianeta deriva dal fatto di essere il diciassettesimo scoperto dal consorzio di universit\u00e0 raggruppate nel \"Wide Angle Search for Planets\" (SuperWASP).\nGli astronomi dell'Osservatorio di Ginevra sono stati in grado di utilizzare il caratteristico spostamento verso il rosso e lo spostamento verso il blu nello spettro della stella madre quando la sua velocit\u00e0 radiale varia nel corso dell\u2019orbita del pianeta, per misurare la massa del pianeta e ottenere un'indicazione sull'eccentricit\u00e0 della sua orbita. Un attento esame degli spostamenti Doppler durante i transiti del pianeta ha anche permesso agli astronomi di determinare la direzione del moto di rotazione del pianeta rispetto al moto di rotazione della stella madre grazie all'effetto Rossiter-McLaughlin.\nCaratteristiche.\nWASP-17b ha un raggio pari a 1,5-2 volte quello di Giove e circa met\u00e0 della sua massa. Ci\u00f2 significa che la sua densit\u00e0 \u00e8 compresa tra 0,08 e 0,19 g/cm3 (per confronto la densit\u00e0 di Giove \u00e8 di 1,326 g/cm3 e quella della Terra di 5,515 g/cm3). Si pensa che questa inusualmente bassa densit\u00e0 sia una conseguenza della combinazione di due fattori: l'eccentricit\u00e0 e la prossimit\u00e0 del pianeta rispetto alla sua stella madre (meno di un settimo della distanza tra Mercurio e il Sole), che producono enormi forze di marea e ne riscaldano l'interno. Lo stesso meccanismo provoca e regola l'intensa attivit\u00e0 vulcanica di Io, un satellite di Giove.\nSi ritiene che WASP-17b abbia un'orbita retrograda, che ne farebbe il primo pianeta scoperto ad avere questo tipo di moto di rotazione. Questo particolare \u00e8 stato scoperto misurando l'effetto Rossiter-McLaughlin del pianeta sul segnale Doppler della stella non appena iniziato il transito. In ognuno di questi segnali, sia che la stella stia girando verso la Terra o allontanandonense, mostra un minimo spostamento verso il blu o verso il rosso che viene attenuato dal pianeta transitante. Gli scienziati non hanno ancora una spiegazione sul perch\u00e9 il pianeta orbiti in senso opposto rispetto alla rotazione della stella. Le teorie includono una fionda gravitazionale risultante da un passaggio ravvicinato di un altro pianeta, o l'intervento di un piccolo corpo celeste simile ad un pianeta che ha gradualmente modificato l'orbita di WASP-17b inclinandola grazie al meccanismo di Kozai."}
{"id": "2966299", "revid": "466539", "url": "https://it.wikipedia.org/wiki?curid=2966299", "title": "Carovane verso il West", "text": "Carovane verso il West (\"Wagon Train\") \u00e8 una serie televisiva statunitense di genere western trasmessa per 8 stagioni dal 1957 al 1965 per un totale di 284 episodi.\nLa serie, che narra le vicende di una carovana in viaggio dal Missouri alla California, \u00e8 basata sullo stesso soggetto derivato dal film \"La carovana dei mormoni\" (1950) di John Ford, con Ben Johnson. Gli episodi, della durata di 50 minuti e in bianco e nero, nella sola settima stagione (1963-1964) passarono a 75 minuti e a colori, per poi tornare al formato originale nell'ottava e ultima stagione.\nProduzione.\nCos\u00ec come \"Gli uomini della prateria\" (\"Rawhide\", 1959-1966), serie con Eric Fleming e Clint Eastwood, anche \"Carovane verso il West\" \u00e8 ambientata pochi anni dopo la guerra civile americana, ma vede la presenza maggiore di pellerossa. Il soggetto della carovana in viaggio venne anche ripreso da \"Carovana\" (\"Stagecoach West\") (1960) sempre dell'ABC. L'episodio \"The Colter Craven Story\" (9\u00ba della quarta stagione, trasmesso il 23 novembre 1960) \u00e8 stato diretto da John Ford e ha visto la partecipazione di attori feticcio di Ford quali John Wayne nel ruolo del generale William Tecumseh Sherman e John Carradine (Park Cleatus).\nIl titolo \"Trailamaster\" fu usato per indicare gli episodi che vedono il cambio del protagonista alla guida della carovana, il maggiore Seth Adams (interpretato da Ward Bond, che aveva partecipato anche al film di Ford) che, a met\u00e0 della 4\u00aa stagione, venne sostituito da Christopher Hale (John McIntire) fino alla fine della serie. Anche il coprotagonista Robert Horton (nel ruolo dello \"scout\" Flint McCullough) lasci\u00f2 dopo 5 stagioni, e nelle ultime due il ruolo dello \"scout\" venne interpretato da Robert Fuller, attore che aveva gi\u00e0 recitato in un ruolo simile nella serie \"Laramie\" (NBC) e che assomigliava fisicamente a Horton.\nDistribuzione.\nDal 1957 al 1962 \u00e8 andata in onda sull'emittente NBC, in seguito e fino alla chiusura sull'ABC; l'ABC trasmise anche repliche degli episodi precedenti, intitolandoli Major Adams, Trailmaster e Trailmaster: \nGuest star.\nDurante le 8 stagioni dello show si sono alternate moltissime star: John Wayne, Mickey Rooney, Charles Laughton, Martin Landau, Brad Johnson, Lee Marvin, Lon Chaney Jr., John Carradine, Leslie Nielsen, Robert Vaughn, Ernest Borgnine, Everett Sloane, Rod Steiger, Robert Blake, Akim Tamiroff, Dean Stockwell, Don Rickles, Shelley Winters, James Caan."}
{"id": "2966301", "revid": "767487", "url": "https://it.wikipedia.org/wiki?curid=2966301", "title": "Strange Kicks", "text": "Strange Kicks \u00e8 il terzo album di studio del gruppo punk inglese Alternative TV, pubblicato nel settembre 1981 da I.R.S. Records. Fu pubblicato in quello stesso anno anche nei Paesi Bassi da Illegal Records e in Canada da I.R.S. Records.\nSecondo alcuni rappresent\u00f2 un passo indietro rispetto ai precedenti \"The Image Has Cracked\" e \"Vibing Up the Senile Man\", in quanto meno originale e pi\u00f9 allineato ai clich\u00e9 new wave. L'album, pubblicato durante una temporanea riunione del gruppo, che si sciolse subito dopo, \u00e8 stato cos\u00ec commentato dal cantante e chitarrista Mark Perry:"}
{"id": "2966307", "revid": "1748167", "url": "https://it.wikipedia.org/wiki?curid=2966307", "title": "Monte Rastcias", "text": "Il monte Rastcias (2.404 ) \u00e8 una vetta delle Alpi Cozie, nella sottosezione delle Alpi del Monviso.\nCaratteristiche.\nSi trova sullo spartiacque principale tra le valli Varaita e Maira; sulla vetta si incontrano i confini comunali di Sampeyre, Macra e San Damiano Macra.\n\u00c8 una delle cime che sorgono sul tratto compreso tra il colle di Sampeyre ed il colle Birrone. La cresta in questo tratto ha una direzione principale est-ovest; la montagna \u00e8 delimitata in cresta dal colle Rastcias (2.126\u00a0m) a ovest, e dal Collet Rusciera (2.052\u00a0m) ad est. Il versante meridionale, appartenente alla val Maira, ha una pendenza costante ed abbastanza dolce, mentre il versante settentrionale (lato val Varaita) \u00e8 pi\u00f9 scosceso e presenta diverse pareti rocciose subverticali. Questo versante \u00e8 caratterizzato da due contrafforti che discendono, uno in direzione nord, l'altro in direzione nord-est, verso il fondovalle. Verso sud, scende un contrafforte unico, che separa i comuni di Macra e San Damiano Macra. La vetta \u00e8 bifida, con una cima principale ad ovest alla quota di 2.404\u00a0m, ed una secondaria ad est alla quota di 2.401\u00a0m.\nSulle sue pendici meridionali passa la cosiddetta \"strada dei cannoni\", che unisce la colletta di Rossana al colle della Bicocca.\nDal punto di vista geologico, la parte sommitale \u00e8 costituita da quarziti micacee di origine metamorfica, mentre a quote inferiori si trovano quarziti e micascisti meno metamorfosati risalenti al Permo-Carbonifero.\nAscensione.\nL'accesso alla vetta \u00e8 un percorso di tipo escursionistico. L'accesso pi\u00f9 agile \u00e8 dal colle Rusciera ad est, dal quale diverse tracce di sentiero conducono in vetta."}
{"id": "2966313", "revid": "1154737", "url": "https://it.wikipedia.org/wiki?curid=2966313", "title": "Pet\u0159\u00edn", "text": "Pet\u0159\u00edn (in tedesco: \"Laurenziberg\") \u00e8 una collina alta 327 metri che si trova sulla riva occidentale della Moldava, nel centro di Praga, quasi interamente ricoperta di parchi e zone ricreative.\nDescrizione.\nLa sommit\u00e0 della collina \u00e8 collegata al quartiere di Mal\u00e1 Strana dalla funicolare di Pet\u0159\u00edn, inaugurata nel 1891 in occasione dell'Esposizione Universale di Praga.\nTra i vari punti di interesse presenti sono da segnalare il muro della fame, il monastero di Strahov, la funicolare di Pet\u0159\u00edn, la torre panoramica di Pet\u0159\u00edn, l'osservatorio astronomico \u0160tef\u00e1nik, il giardino delle rose, la chiesa di San Lorenzo, la chiesa ortodossa di san Michele Arcangelo e il monumento alle vittime del comunismo.\nLa chiesa ortodossa di san Michele Arcangelo, in legno, costruita a Muka\u010devo in Ucraina nella seconda met\u00e0 del XVII secolo, venne smantellata negli anni venti, trasportata in Cecoslovacchia e ricostruita nel 1929.\nSulla collina di Pet\u0159\u00edn \u00e8 ambientato per gran parte il primo romanzo di Franz Kafka \"Descrizione di una battaglia\" e in piccola parte il romanzo di Milan Kundera \"L'insostenibile leggerezza dell'essere\"."}
{"id": "2966329", "revid": "174925", "url": "https://it.wikipedia.org/wiki?curid=2966329", "title": "Sciacallo (mammifero)", "text": ""}
{"id": "2966340", "revid": "637991", "url": "https://it.wikipedia.org/wiki?curid=2966340", "title": "Piacenza Football Club 1975-1976", "text": "Questa voce raccoglie le informazioni riguardanti il Piacenza Football Club nelle competizioni ufficiali della stagione 1975-1976.\nStagione.\nRitornato in Serie B dopo cinque anni di assenza il Piacenza si presenta ai nastri di partenza del campionato con una squadra simile a quella che aveva centrato la promozione qualche mese prima, con qualche modifica nei settori di gioco fondamentali.\nNonostante alcuni presupposti sfavorevoli di natura tecnica (un avvio difficoltoso in campionato e la mancanza di un centravanti adeguato), il Piacenza ha recuperato posizioni ed ha stazionato alcuni mesi a met\u00e0 classifica e sembrava avviato verso una tranquilla salvezza. Nell'ultima parte del campionato per\u00f2 la squadra ha subito un vero tracollo (ha perso le ultime cinque gare da disputare) che l'ha fatta piombare fino al terzultimo posto, retrocedendo in terza serie.\nDivisa e sponsor.\nRimane invariata la divisa del Piacenza nella stagione 1975-1976, composta da maglia rossa con colletto e bordi bianchi, calzoncini bianchi e calzettoni rossi.\nOrganigramma societario.\nArea direttiva\nArea tecnica\nArea sanitaria"}
{"id": "2966355", "revid": "2033069", "url": "https://it.wikipedia.org/wiki?curid=2966355", "title": "The Forgotten (serie televisiva)", "text": "The Forgotten \u00e8 una serie televisiva statunitense di genere drammatico. \u00c8 andata in onda dal 22 settembre 2009 al 9 marzo 2010 negli USA sul canale ABC. La serie \u00e8 stata cancellata dopo una sola stagione.\nIn Italia, la serie va in onda dal 3 marzo 2010 sul canale a pagamento Joi, della piattaforma Mediaset Premium. In chiaro su La 5 dal 16 gennaio al 6 marzo 2013.\nTrama.\nQuando la polizia abbandona un caso per cause maggiori (per esempio un tempo eccessivo di indagini che non ha portato ad alcun risultato) entra in scena un gruppo di investigatori volontari non professionisti, il \"Forgotten Network\" (in lingua italiana, la \"rete dei dimenticati\"), che ha contatti in tutto il paese. I membri del \"Forgotten Network\" sono il loro leader, Alex Donovan, Lindsey Drake, Candace Butler, Walter Bailey, Tyler Davies e, successivamente, il detective Grace Russel fondamentale appoggio per il gruppo.\nIl gruppo, ritrovato il corpo, mediante piccoli dettagli cerca di risalire all'identit\u00e0 del cadavere al quale, come di consueto nell'uso statunitense per conferire dignit\u00e0 a un defunto ignoto, d\u00e0 il nome di Jane Doe se donna o John Doe se uomo. Ogni episodio viene raccontato dalla voce narrante dello sconosciuto che, dal suo punto di vista, segue i tentativi del team nella ricostruzione della sua identit\u00e0.\nIl \"Forgotten Network\" ha un suo motto: \u00abperduti ma non dimenticati\u00bb."}
{"id": "2966361", "revid": "986213", "url": "https://it.wikipedia.org/wiki?curid=2966361", "title": "Felix von Lichnowski", "text": "Biografia.\nApparteneva ad una famiglia aristocratica di origine polacca della Slesia e suo padre era il principe Eduard von Lichnowski, rinomato storico del Medioevo dell'Europa orientale. Felix fu educato in casa sua da un precettore svizzero di lingua francese, che istru\u00ec il giovane aristocratico nelle scienze e nelle lingue, ma anche nelle arti del gentiluomo, come la scherma, l'equitazione e il bonton.\nRaggiunta la maggiore et\u00e0, von Lichnowski fu mandato a studiare all'universit\u00e0 di K\u00f6nigsberg, e poi frequent\u00f2 l'Accademia Militare di Schwerin uscendone tenente di artiglieria; spinto da un istinto sia goliardico che da un ideale politico filo-reazionario, o comunque moderato, si arruol\u00f2 nell'armata carlista di Carlo Maria Isidoro di Borbone-Spagna, e distintosi, fu promosso maggiore dell'esercito spagnolo.\nTornato in Prussia, ricevette dal governo il compito di addetto militare presso i carlisti, che mantenne fino al 1840. Divenuto un importante leader dei proprietari terrieri della Slesia, fu eletto deputato prima al Parlamento di Prussia e poi all'Assemblea di Francoforte nel 1848; ivi rappresentava gli interessi dei conservatori junker.\nIn seguito alla deludente pace di Malm\u00f6 coi danesi, condotta appunto da Lichnowski, dal generale von Wrangel e dal generale Hans von Auerswald, fu assalito dalla folla e trucidato con la sua scorta insieme a von Auerswald.\nAltri martiri della Rivoluzione del 1848 furono Ferdinand Thoedor von Baillet de la Tour, linciato a Vienna, e Franz Philip von Lamberg, ucciso a Budapest."}
{"id": "2966362", "revid": "767487", "url": "https://it.wikipedia.org/wiki?curid=2966362", "title": "Lingua waray-waray", "text": "Il W\u00e1ray-W\u00e1ray o War\u00e1y (codice ISO 639-2 e ISO 639-3 war), chiamato anche \"Winaray\", \u00e8 una lingua austronesiana parlata nelle province di Samar, Samar Settentrionale, Samar Orientale, Leyte (porzione orientale) e Biliran nelle Filippine. \nIl gruppo linguistico Waranyon \u00e8 composto da Waray, Waray Sorsogon e Masbate Sorsogon. Il Waray Sorsogon e il Masbate Sorsogon sono chiamati Bisakol, perch\u00e9 sono una variet\u00e0 intermedia tra le lingue Bisaya e Birkolano. Tutte le lingue warayan appartengono alle lingue Bisaya e sono imparentate con il cebuano e pi\u00f9 strettamente con le lingue Hiligaynon e Masbatenyo.\nGrammatica.\nLa copula Waray.\nIl Waray, come altre lingue filippine, non possiede un esatto equivalente della copula italiana costituita dal verbo essere. In Tagalog, per esempio, la frase \"Siya ay maganda\" (\"Lei \u00e8 bella\") contiene la parola \"ay\" che, contrariamente a quanto si potrebbe pensare, non assume la funzione di copula, ovvero non collega il soggetto \"siya\" al predicativo \"maganda\". La funzione di \"ay\" \u00e8 piuttosto quella di segnalare un'inversione sintattica, che deve essere vista come una forma letteraria poco comune nel Tagalog parlato. La stessa frase pu\u00f2 essere infatti formulata in un altro modo pur mantenendo lo stesso significato: \"Maganda siya\".\nLa lingua Waray, invece, esprimerebbe la frase \"Lei \u00e8 bella\" semplicemente con \"Mahusay hiya\" o qualche volta con \"Mausay iton hiya\" (\"iton\" rappresenta l'articolo determinativo riferito a \"hiya\", lei), poich\u00e9 il Waray non ha n\u00e9 una copula al presente, n\u00e9 un segnale di inversione sintattica. Come avviene in altre lingue filippine, le frasi attributive sono in genere espresse con il predicativo in posizione iniziale e non hanno la copula. Consideriamo ad esempio la semplice proposizione italiana \"Questo \u00e8 un cane\" nella sua traduzione in Waray: \"Ayam ini\". Il predicativo \"Ayam\" (cane) \u00e8 preposto al soggetto \"ini\" (questo); non \u00e8 presente la copula. Un altro esempio: \n\"Amo ito an balay han Winaray o Binisaya nga Lineyte-Samarnon nga Wikipedia\"\n\"Asya it an balay han Winaray o Binisaya nga Lineyte-Samarnon nga Wikipedia.\"\nIn italiano: \"Questa \u00e8 la pagina Waray/Leyte-Samar Visayan su Wikipedia\". Il predicativo \"Amo ini\" viene tradotto letteralmente \"questa qui\", ma il resto della frase rappresenta il suo soggetto, marcato dalla particella \"an\". A differenza del Tagalog, \u00e8 grammaticalmente impossibile invertire una frase come questa in una forma con soggetto all'inizio senza adoperare l'attuale marcatore Tagalog \"ay\", sempre pi\u00f9 diffuso nella lingua delle giovani generazioni. La parola \"amo\" \u00e8 utilizzata solamente in Leyte Waray-Waray. In Samar, viene usato \"asya\" (questo).\nMalgrado il dibattito riguardante la copula Waray, sarebbe opportuno considerare alcune strutture quali \"magin\" (essere), \"an magin/an magigin\" (futuro di \"essere\" o \"diventare\") e \"an nagin\" (passato di \"diventare\") come equivalenti della copula italiana:\n\"Makuri magin estudyante.\" (\u00c8 difficile essere studente.)\n\"Ako it magigin presidente!\" (Io sar\u00f2 il presidente!)\n\"Ako an nagin presidente.\" (Io sono diventato il presidente.)\nQuestioni ortografiche.\nNonostante la \"Sanghiran San Binisaya ha Samar ug Leyte\" (Accademia della lingua Visayan di Samar e Leyte), ormai non pi\u00f9 esistente, abbia formulato e suggerito un'ortografia standard, essa non ha mai trovato grande diffusione; pertanto al momento attuale non esiste un'ortografia ufficiale comunemente accettata. Nella fattispecie, possono esistere due diverse trascrizioni della stessa parola, che di solito manifestano differenze solo per quanto riguarda le vocali, ad esempio:\nUso.\nIl Waray-Waray \u00e8 una delle dieci lingue regionali delle Filippine ufficialmente riconosciute ed \u00e8 utilizzata anche dal governo locale. La lingua \u00e8 parlata nelle isole della regione della Visayas Orientale, sebbene sia diffusa anche in alcune parti di Mindanao, Masbate, Sorsogon e Manila, dove migrarono popolazioni Waray. Esiste anche un basso numero di filippini residenti all'estero che parlano questa lingua. Il Waray \u00e8 largamente utilizzato nei media, soprattutto in radio e in televisione; ne \u00e8 un buon esempio la versione regionale del telegiornale filippino \"TV Patrol\" per la Visayas Orientale (\"TV Patrol Tacloban\") che trasmette in lingua waray. Esiste poi un canale via cavo che trasmette programmi in waray-waray: si tratta di \"An Aton Channel\". La stampa in lingua waray \u00e8 invece molto rara, perch\u00e9 la maggior parte dei giornali locali \u00e8 pubblicata in inglese. La lingua viene adoperata anche nelle celebrazioni eucaristiche della Chiesa Cattolica di quella regione. Sono disponibili traduzioni della Bibbia in waray. Le canzoni in waray-waray sono molto apprezzate e vengono continuamente trasmesse sulla radio. Nel 1993, il Mormonismo pubblic\u00f2 un'edizione in waray del libro \"An Libro ni Mormon\". Oggi molti appassionati della lingua auspicano una sua maggiore diffusione. \nSuoni.\nLa lingua waray ha sedici consonanti: /p, t, k, b, d, \u0261, m, n, \u014b, s, h, w, l, \u027e, j/. Ci sono tre vocali principali: \"a\" [a], \"i\" [\u025b ~ i], e \"u\" [o ~ \u028a]. [i ~ \u025b] e [\u028a ~ o] suonano allo stesso modo, ma [o] \u00e8 sempre un allofono di [\u028a] in sillaba finale. Le consonanti /d/ e /\u027e/ in passato erano allofoni, ma oggi non possono sostituirsi a vicenda. Ad esempio, si dice \"palaron\" (\"essere fortunato\") [da \"palad\", \"palmo\", perch\u00e9 dall'osservazione del palmo della mano si vede chi \u00e8 fortunato] e non \"paladon\"; si dice \"tagadi\u00edn\" (\"da dove\") [da \"di\u00edn\", \"dove\"] e non \"tagari\u00edn\".\nNumeri.\nI termini nativi sono usati solamente per i numeri da uno a dieci. Dall'undici in poi, lo Waray-Waray contemporaneo utilizza i numeri spagnoli, poich\u00e9 i numeri nativi risultano obsoleti per la maggior parte dei parlanti (ad eccezione di \"gatus\" e \"yukot\", che significano rispettivamente \"cento\" e \"mille\"). Alcuni, specialmente tra gli anziani, usano indistintamente i termini di entrambe le lingue. "}
{"id": "2966364", "revid": "32330225", "url": "https://it.wikipedia.org/wiki?curid=2966364", "title": "Samar Settentrionale", "text": ""}
{"id": "2966366", "revid": "486946", "url": "https://it.wikipedia.org/wiki?curid=2966366", "title": "Samar Orientale", "text": ""}
{"id": "2966367", "revid": "288300", "url": "https://it.wikipedia.org/wiki?curid=2966367", "title": "Bolzano Calcio", "text": ""}
{"id": "2966368", "revid": "767487", "url": "https://it.wikipedia.org/wiki?curid=2966368", "title": "Alan Cooper", "text": "Esperto di interaction design, \u00e8 stato soprannominato per tale motivo \"il padre di Visual Basic\", sebbene gran parte del lavoro su Visual Basic venne svolto in realt\u00e0 dal gruppo di sviluppo interno di Microsoft. Questo appellativo fu utilizzato la prima volta da Mitchell Waite nella prefazione del suo libro \"Visual Basic How-To\". Ad ogni modo, Cooper ricopr\u00ec un importante ruolo per la realizzazione di Visual Basic 1.0 e fu uno dei pionieri nell'uso di un ambiente di sviluppo integrato per la creazione di un'interfaccia grafica.\nBiografia e carriera.\nAlan Cooper cresce in Marin County, California dove frequenta la facolt\u00e0 di architettura al College of Marin. Per pagarsi gli studi impara la programmazione, grazie alla quale stipula alcuni contratti di lavoro. Nel 1975 Cooper abbandona il college per fondare una delle prime aziende di programmazione di software per microcomputer, la Structured Systems Group (SSG), con sede a Oakland, in California. Tra tutti i software prodotti, particolare successo riscuote \"General Ledger\" (contabilit\u00e0 generale), probabilmente il primo software aziendale professionale per microcomputer.\nNel 1988 Alan Cooper crea un linguaggio di programmazione visuale (nome in codice \u201cRuby\u201d). Dopo averlo mostrato a Bill Gates, Microsoft decide di acquistarlo. A partire da questo software verr\u00e0 in seguito sviluppato Visual Basic.\nNel Maggio del 1994, Cooper riceve uno dei sette Windows Pioneer Awards come riconoscimento del contributo apportato per il successo di Microsoft Windows.\nAttualmente gestisce uno studio di progettazione, il Cooper Interaction Design, e scrive libri su come rendere le interfacce dei software con l'utente pi\u00f9 facilmente utilizzabili.\nVita privata.\nAlan Cooper vive attualmente a Menlo Park, in California (pi\u00f9 precisamente nella Silicon Valley). \u00c8 sposato con Susan Cooper ed \u00e8 padre di due figli, oggi adulti. Cooper gestisce un blog personale, riguardante l'informatica ed altre sue passioni."}
{"id": "2966369", "revid": "726373", "url": "https://it.wikipedia.org/wiki?curid=2966369", "title": "Le catene di Eymerich", "text": "Le catene di Eymerich \u00e8 un romanzo del 1995 di Valerio Evangelisti, facente parte della serie incentrata sull\u2032Inquisitore Nicolas Eymerich.\nTrama.\nValle d\u2032Aosta, 1365. Nicolas Eymerich, nominato Inquisitore Generale del Regno d\u2032Aragona, viene inviato in missione a Ch\u00e2tillon, per indagare sulla presenza di una setta di C\u00e0tari sopravvissuta alle persecuzioni. Nel proseguire le sue indagini, l\u2032Inquisitore dovr\u00e0 scontrarsi con ibridi semi-umani e apparentemente immortali.\nCome in tutti romanzi della serie, la vicenda avr\u00e0 conseguenze nel XX secolo, legandosi alle ricerche dello scienziato nazista Jacob Graf, fuggito in Guatemala in seguito alla disfatta della Germania nazista; e la Romania del dopo Ceau\u0219escu.\nLa conclusione del romanzo porter\u00e0 alla scoperta di uno dei pi\u00f9 terribili crimini contro l\u2032umanit\u00e0."}
{"id": "2966370", "revid": "121918237", "url": "https://it.wikipedia.org/wiki?curid=2966370", "title": "Societ\u00e0 Subalpina Imprese Ferroviarie", "text": "La Societ\u00e0 Subalpina Imprese Ferroviarie (SSIF) \u00e8 la societ\u00e0 per azioni che gestisce la tratta italiana della ferrovia italo-svizzera Domodossola-Locarno, sia come impresa ferroviaria che come gestore dell'infrastruttura. Dal 2011 offre servizi di noleggio di autobus con conducente.\nStoria.\nNel 1911 il governo italiano affid\u00f2 la concessione per la costruzione della linea ferroviaria internazionale all'ingegnere elvetico Giacomo Sutter, gi\u00e0 noto in Italia per aver costruito, nello stesso periodo, la ferrovia Asti-Chivasso.\nL'anno successivo, il 12 febbraio 1912, venne fondata la SSIF (come societ\u00e0 anonima per azioni, partecipata dalla banca finanziatrice Franco-Americana di Parigi), presieduta da Sutter. Alla SSIF venne affidata la concessione per la costruzione e per la successiva gestione della linea ferroviaria. I lavori iniziarono nello stesso anno.\nA causa del fallimento della banca finanziatrice e dello scoppio della prima guerra mondiale per non perdere i finanziamenti la SSIF trov\u00f2 l'aiuto finanziario della Cassa di Risparmio delle Province Lombarde.\nNel 1919 venne firmata una convenzione tra la SSIF e la FRT (successivamente FART, la societ\u00e0 di gestione della tratta svizzera). Questa convenzione prevedeva che il materiale rotabile e il personale potessero oltrepassare i confini.\nLa linea ferroviaria venne aperta il 15 novembre 1923.\nTra il 1926 e il 1965 la SSIF gest\u00ec la Ferrovia Spoleto-Norcia, poi passata alla SSIT; inoltre, tra il 1923 e il 1948 la SSIF gest\u00ec la navigazione sul Lago Maggiore."}
{"id": "2966371", "revid": "1347902", "url": "https://it.wikipedia.org/wiki?curid=2966371", "title": "Miguel Otero Silva", "text": "Biografia.\nNato nello stato venezuelano di Anzo\u00e1tegui da umile famiglia, suo padre era Enrique Otero Vizcarrondo, sua madre, che mor\u00ec quando Miguel era ancora piccolo, si chiamava Mercedes Silva P\u00e9rez. \n\u00c8 uno dei pi\u00f9 famosi poeti venezuelani e della sua letteratura, il suo lavoro ha influenzato la politica e la storia della societ\u00e0 venezuelana. \nIscritto all'Universit\u00e0 Centrale del Venezuela in ingegneria civile, non termin\u00f2 mai gli studi perch\u00e9 inizi\u00f2 ad interessarsi pi\u00f9 alle materie letterarie, in particolar modo al giornalismo.\nFu direttore del giornale \"El Nacional\" , fondato da suo padre. Con \"Casas muertas\" (1955) vince il Premio Nacional de Literatura (1955-1956). Nel 1958 \u00e8 eletto senatore, promuovendo la creazione dell'Instituto Nacional de Cultura y Bellas (INCIBA, 1960).\nNella sezione XII di Canto general, Pablo Neruda incluse una \"Carta a Miguel Otero Silva\" (\"Letter to Miguel Otero Silva, in Caracas (1948)\", San Francisco, Cranium Press, 1970).\nNel 1979, Miguel Otero, da sempre marxista riceve il Premio Lenin della pace, l'equivalente del Premio Nobel per la pace in Unione Sovietica, unico venezuelano ad averlo mai ricevuto."}
{"id": "2966384", "revid": "287204", "url": "https://it.wikipedia.org/wiki?curid=2966384", "title": "6527 Takashiito", "text": "6527 Takashiito \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 2,2576685\u00a0UA e da un'eccentricit\u00e0 di 0,1493832, inclinata di 4,63744\u00b0 rispetto all'eclittica.\nL'asteroide \u00e8 dedicato al planetologo giapponese Takashi It\u014d."}
{"id": "2966385", "revid": "1381093", "url": "https://it.wikipedia.org/wiki?curid=2966385", "title": "Let Sleeping Corpses Lie", "text": "Let Sleeping Corpses Lie \u00e8 il primo cofanetto del gruppo musicale statunitense White Zombie, pubblicato il 25 novembre 2008 dalla Geffen Records.\n\u00c8 composto da 4 CD e ripercorre l'intera carriera del gruppo."}
{"id": "2966389", "revid": "32330609", "url": "https://it.wikipedia.org/wiki?curid=2966389", "title": "Guido di Monforte", "text": ""}
{"id": "2966399", "revid": "1305772", "url": "https://it.wikipedia.org/wiki?curid=2966399", "title": "The Futurist", "text": ""}
{"id": "2966402", "revid": "1889177", "url": "https://it.wikipedia.org/wiki?curid=2966402", "title": "Nigel Marven", "text": "Partecip\u00f2 come protagonista nella serie di \"Prehistoric Park\" interpretando se stesso.\nPartecip\u00f2 anche a \"Chased by Dinosaurs\". Appare, sempre interpretando se stesso, nel quarto episodio della terza serie di Primeval in cui viene divorato da un giganotosauro.\nVita privata.\nNigel si \u00e8 sposato nel 2004 e ha due figli: Theo, nato nel 2003, ed Eleonora, nata nel 2008. Vive con sua moglie Gill nel North Somerset."}
{"id": "2966403", "revid": "834", "url": "https://it.wikipedia.org/wiki?curid=2966403", "title": "B.o.B.", "text": ""}
{"id": "2966405", "revid": "88740", "url": "https://it.wikipedia.org/wiki?curid=2966405", "title": "Catherine Langford", "text": "Catherine Langford \u00e8 un personaggio di finzione del film \"Stargate\" e della serie televisiva \"Stargate SG1\".\nBiografia.\nCatherine \u00e8 l'unica figlia del famoso professor Langford, un pioniere dell'archeologia moderna esperto in egittologia, che grazie alle conferenze e agli studi pu\u00f2 permettersi uno stile di vita signorile.\nNel 1928, quando \u00e8 ancora una bambina, si reca con il padre nel deserto di Giza, in Egitto, dove \u00e8 appena stato scoperto un enorme coperchio di pietra e, sotto di esso, uno strano anello dalle grandi proporzioni su cui sono incisi numerosi geroglifici mai rinvenuti prima. L'anello risulta peraltro composto di un minerale che sulla Terra non esiste. Sotto questo reperto cos\u00ec insolito sono a loro volta sepolti degli spaventosi esseri con il corpo umano e la testa di fattezze animali. Durante questa visita, la ragazza ruba un amuleto dorato raffigurante l'Occhio di Ra, il dio egizio del Sole, che nel corso di tutta la vita riterr\u00e0 un grande portafortuna. Nel 1939, dopo essere stato attentamente catalogato, l'intero materiale viene portato negli Stati Uniti d'America a bordo della nave \"Achille\" sia per scopi di ricerca che di tipo militare, poich\u00e9 vi \u00e8 il rischio che susciti l'interesse del Terzo Reich hitleriano, da cui potrebbe essere usato come arma.\nNegli anni quaranta, appena diplomatasi con lode al liceo classico, Catherine vive una timida ma intensa storia con l'affascinante e brillante dottor Ernest Littlefield, a cui spesso e volentieri fornisce utili consigli nello studio del misterioso anello egizio. Nel 1945, per\u00f2, la squadra di analisti scopre in gran segreto il meccanismo di attivazione del dispositivo: sicuro che si tratti di un portale di qualche genere e che l'orizzonte degli eventi sia fatto di acqua, Ernest lo varca indossando una tuta da sub e un tubo per l'aria, ma subito dopo il passaggio si richiude e lo sfortunato viaggiatore viene ritenuto morto. Il professor Langford informa dunque la figlia che il suo amato \u00e8 morto in un incidente in laboratorio, nascondendole abilmente il fatto che Ernest abbia preferito i rischi della carriera a una vita tranquilla e felice con lei.\nNei decenni successivi, superato il dolore iniziale, Catherine consegue brillantemente la laurea in scienze e archeologia, e complice il ritiro a vita privata del padre, eredita la guida del progetto segreto e con grande acume e dedizione avvia una campagna atta a ottenere i finanziamenti e le garanzie istituzionali necessari perch\u00e9 gli accertamenti su che cosa sia il dispositivo portino i loro frutti. Nel 1969, mentre vive a New York, riceve una vista piuttosto inconsueta da parte di Daniel Jackson e Samantha Carter, due giovani scienziati provenienti dal futuro, dagli anni novanta, e che nel corso di un involontario viaggio nel tempo si sono ritrovati in quel periodo della storia. I due, che le si presentano sotto mentite spoglie per non correre il rischio di alterare il futuro rivelandole anche la minima informazione, le chiedono informazioni su dove sia custodito l'anello segreto, e apprendono che viene custodito a Washington.\nIn seguito, negli anni novanta, finalmente ottenuti gli appoggi e i finanziamenti necessari da parte del governo, il dottor Langford mette insieme una squadra di esperti scienziati e storici, tra i quali figurano proprio il capitano Samantha Carter, grande esperta di astrofisica, e i dottori Barbara Shore e Gary Meyers, con i quali giunge a un passo dallo svelamento di tutti segreti del reperto di suo padre. Nel 1994 conosce il dottor Daniel Jackson, un intelligente ma squattrinato archeologo deriso dalla maggior parte del mondo accademico, e gli offre l'opportunit\u00e0 di studiare l'anello nel tentativo di dimostrare i fondamenti delle sue insolite teorie.\nA sorpresa, per\u00f2, il progetto passa direttamente sotto il controllo militare del generale West e del colonnello Jack O'Neill, grandi ufficiali dell'Aeronautica militare, in quanto i servizi segreti e la Casa Bianca temono che si tratti di un'arma capace di compromettere la sicurezza nazionale. Anche se i nuovi dirigenti gli impediscono l'accesso al pi\u00f9 delle informazioni legate al programma, in sole due settimane Daniel decifra i simboli, dimostrando che si trattano di costellazioni stellari, e che l'anello altro non \u00e8 che un mezzo per viaggiare nello spazio. Lo chiama dunque \"Stargate\", la \"Porta delle Stelle\". Una sonda militare meccanizzata che viene inviata al di l\u00e0 della porta comunica di essere giunta su di un remoto pianeta alieno simile alla Terra, e una squadra comandata da O'Neill e di cui fa parte lo stesso Daniel si reca sul posto, imbattendosi nel terribile Ra, un alieno appartenente alla specie dei Goa'uld, che da migliaia di anni si spaccia per il dio egizio del Sole dominando su di una popolazione discendente da coloni egizi trasferiti in massa con lo Stargate affinch\u00e9 lo servissero come sudditi e schiavi.\nDopo aver udito i rapporti del colonnello, che ha fermato il malefico essere prima che distruggesse la Terra per mezzo di una bomba nucleare potenziata nel timore di essere sconfitto, Catherine si ritira a vita privata con la convinzione che sia tutto finito. Tuttavia, poco tempo dopo un altro membro della razza di Ra, Apophis, raggiunge la Terra per mezzo dello Stargate, e il comando della base comprende che l'alieno proviene non da Abydos, il pianeta di Ra, ma da un mondo diverso. Lo Stargate sarebbe dunque un ponte tra la Terra e l'intera Galassia, usato dai Signori del Sistema dei Goa'uld per spargere gli antichi popoli della Terra nell'universo per poterli usare come servitori.\nNel 1997, Daniel, tornato sulla Terra per riprendere il suo posto al Programma Stargate, scopre negli archivi una serie dettagliata di filmati e di documenti risalenti al 1945 che svelano la verit\u00e0 sulla fine di Ernest Littlefield. Viene ritrovato il codice del pianeta su cui \u00e8 approdato, Helipolis, e si deduce la possibilit\u00e0, anche se minima, che sia sopravvissuto. Catherine ne viene informata immediatamente, e insieme a Jack O'Neill, Daniel, Samantha Carter e a Teal'c, raggiunge il pianeta di Ernest, dove ha la fortuna di trovarlo ancora vivo anche se visibilmente provato da ben cinquantadue anni di completa solitudine.\nTornati insieme sulla Terra, i due possono finalmente vivere insieme la loro vecchiaia.\nSuccessivamente, nel corso di una missione su di un pianeta ormai in rovina a seguito di un attacco dei Signori del Sistema dei Goa'uld, Daniel utilizza senza saperlo un dispositivo che lo proietta in un universo parallelo, una forma differente della realt\u00e0 in cui il corso della storia ha avuto un corso nettamente differente: la Terra che incontra sta cadendo sotto l'inarrestabile attacco del signore della guerra Apophis, desideroso di distruggere il pianeta d'origine di chi ha provocato la morte di Ra e la conseguente lotta intestina tra i pi\u00f9 potenti Goa'uld per ereditarne il regno stellare e il potere. In questo corso degli eventi cos\u00ec drammatico, Catherine collabora ancora attivamente al Programma Stargate senza essersi mai ricongiunta a Ernest, che continua a credere morto.\nCon il suo aiuto, Daniel riesce a tornare nella propria realt\u00e0 e a organizzare un'adeguata difesa da Apophis e da suo figlio Klorel, ormai prossimi a un attacco agli umani, da cui si sentono minacciati dalla morte di Ra.\nIn seguito alla propria morte, Catherine lascia la propria collezione di documenti e manufatti, tra cui l'affezionato Occhio di Ra, allo stimato Daniel, che negli anni ha imparato ad amare come un figlio."}
{"id": "2966417", "revid": "287204", "url": "https://it.wikipedia.org/wiki?curid=2966417", "title": "Funicolare di Pet\u0159\u00edn", "text": "La funicolare Pet\u0159\u00edn \u00e8 una funicolare nella capitale ceca Praga, che collega il quartiere di Mal\u00e1 Strana con la collina di Pet\u0159\u00edn. La funicolare ha i capolinea a \u00dajezd (nella parte inferiore della collina) e Pet\u0159\u00edn (nella parte superiore della collina), con una fermata intermedia a Neboz\u00edzek. Dal 6 settembre del 2015 al 18 marzo 2016 la funicolare \u00e8 stata fuori servizio a causa di lavori sulla tratta e sulla stazioni.\nStoria.\nLa linea originaria era stata inaugurata nel 1891, in occasione dell'\"Esposizione universale di Praga\" quando la citt\u00e0 faceva parte dell'Impero austro-ungarico e venne chiusa nel 1916 nel corso della prima guerra mondiale e al termine delle ostilit\u00e0 con l'indipendenza della Cecoslovacchia.\nLa linea venne riaperta nel 1932 con un percorso leggermente diverso e un poco pi\u00f9 lungo, con un diverso scartamento e attrezzature completamente nuove. La riapertura avvenne in occasione dello Slet dell'associazione dei Sokol che si svolse al Velk\u00fd Strahovsk\u00fd Stadion, che costruito con le tribune in legno nel 1926 era stato ricostruito nel 1932 con le gradinate in cemento. La funicolare continu\u00f2 ad essere operativo nel corso della seconda guerra mondiale nel corso della quale non sub\u00ec danni, diventando nel tempo un'attrazione turistica.\nIl 7 luglio 1965 la funicolare venne nuovamente chiusa a causa delle forti piogge che provocarono smottamenti del terreno. La riapertura venne decisa negli anni ottanta, quando la funicolare venne riprogettata con delle modifiche, con la fermata intermedia di Neboz\u00edzek, da dove \u00e8 possibile ammirare il panorama della citt\u00e0 e del Castello. La funicolare venne riaperta il 15 luglio 1985 in occasione delle Spartachiadi allo Stadio di Strahov."}
{"id": "2966432", "revid": "767487", "url": "https://it.wikipedia.org/wiki?curid=2966432", "title": "Veselin Penkov", "text": ""}
{"id": "2966435", "revid": "767487", "url": "https://it.wikipedia.org/wiki?curid=2966435", "title": "Vasil Man\u010denko", "text": ""}
{"id": "2966442", "revid": "339392", "url": "https://it.wikipedia.org/wiki?curid=2966442", "title": "Prima battaglia del Kosovo", "text": ""}
{"id": "2966446", "revid": "300067", "url": "https://it.wikipedia.org/wiki?curid=2966446", "title": "Nej\u010do Nej\u010dev", "text": ""}
{"id": "2966447", "revid": "1187695", "url": "https://it.wikipedia.org/wiki?curid=2966447", "title": "Parma Associazione Calcio 1989-1990", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1989-1990.\nStagione.\nLa stagione 1989-90 \u00e8 il coronamento di un sogno a lungo agognato, che porta alla prima storica promozione in Serie A del Parma. Purtroppo il suo presidente Ernesto Ceresini \u00e8 in precarie condizioni di salute, viene affiancato dal figlio Fulvio, morir\u00e0 a gennaio, non potendo assistere alla conclusione del campionato. Con il Parma sono salite nella massima serie il Torino con 53 punti, il Pisa con 51 punti, il Cagliari con 47 punti. Il General manager parmense Gian Battista Pastorello sceglie come allenatore per questa stagione Nevio Scala che bene ha fatto a Reggio Calabria, con lui arrivano alcuni rinforzi di sostanza, quali Daniele Zoratto, Maurizio Ganz, Fausto Pizzi e Tarcisio Catanese. Il Parma inizia con decisione il campionato, staziona per tutto il girone di andata in zona promozione, e lo chiude al terzo posto con 25 punti. All'inizio del girone di ritorno la morte del presidente Ernesto Ceresini, poi la vittoria ottenuta (2-1) sul campo con la Reggina, svanita a tavolino per via di un accendino che ha colpito il calabrese Armando Cascione. Tutto sembra precipitare a Parma, con sei sconfitte su sette partite, ma il bravo e caparbio Nevio Scala ritrova la quadra, ed i crociati chiudono il torneo in crescendo, conquistando con pieno merito il terzo posto, che vale la prima storica promozione in Serie A, dopo 77 anni di storia calcistica.\nPer poter coronare il sogno, si sono dimostrate decisive le reti dei due attaccanti ducali Fausto Pizzi e Alessandro Melli, dodici il primo e undici il secondo. Nella Coppa Italia che \u00e8 ritornata alle eliminazioni dirette, il Parma incontra subito l'ostacolo Milan, al Tardini la gara finisce (0-0) dopo i tempi supplementari, ma passano il turno i rossoneri (6-7) ai calci di rigore."}
{"id": "2966450", "revid": "928766", "url": "https://it.wikipedia.org/wiki?curid=2966450", "title": "Alessio Perilli", "text": "Carriera.\nPerilli inizia la sua carriera da pilota professionista nel 2001, correndo nella Coppa Italia fino al 2003.\nNella stagione 2004 partecipa al campionato europeo superstock con il team DUCCI - I.T. Networks F.R., iniziando il campionato con una Honda CBR 1000RR per poi passare alla guida di una Yamaha YZF R1. Nelle sette gare di campionato a cui prese parte, la migliore posizione ottenuta in gara \u00e8 stata la 14\u00aa nel GP di Gran Bretagna.\nMuore il 5 settembre 2004 all'et\u00e0 di 20 anni, in un incidente durante la gara ad Assen. Perilli cade quando mancavano due giri al termine della gara, che venne immediatamente fermata con una bandiera rossa. Al momento della caduta era 14\u00ba a 22 secondi dal gruppo di testa, posizione con cui Perilli viene anche classificato al termine della corsa, in quanto dopo la bandiera rossa la gara non venne ripresa. Nella dinamica dell'incidente, perde il controllo della sua moto, scivolando prima nella via di fuga, poi di nuovo sull'asfalto. Due piloti che lo seguivano da vicino sono riusciti ad evitarlo, mentre Ghisbert van Ginhoven l'ha travolto con la sua Ducati 999S. L'olandese \u00e8 caduto a sua volta senza riportare conseguenze fisiche. I soccorsi sono stati immediati, ma il trasporto con l'elicottero all'ospedale di Assen \u00e8 stato inutile."}
{"id": "2966469", "revid": "89688", "url": "https://it.wikipedia.org/wiki?curid=2966469", "title": "Super chicche", "text": ""}
{"id": "2966470", "revid": "1543377", "url": "https://it.wikipedia.org/wiki?curid=2966470", "title": "Nicol\u00f2 Malermi", "text": "Biografia.\nNicol\u00f2 Malermi (Malerba, o Manerba) nacque a Venezia verso il 1422. Entr\u00f2 a far parte dell'Ordine camaldolese, piuttosto tardi nella sua vita, quando aveva circa 48 anni (ca. 1470). Nel 1480 fu nominato abate nel monastero camaldolese di San Michele di Lemo, situato presso Parenzo, in Istria. L'anno successivo divenne il superiore a San Mattia a Murano. Scrisse una \"Historia\" (oggi perduta) del monastero di Murano e, in italiano, una \"Vita di tutti i Santi\" pubblicata a Venezia nel 1475 (alcune biografie furono opera dello stesso Malermi, altre furono composte in collaborazione con il fiorentino Girolamo Squarciafico.\nL'opera pi\u00f9 importante di Malermi \u00e8 la sua traduzione della Bibbia (Venezia, 1471), la prima traduzione a stampa in italiano, compiuta sulla base del testo latino e pubblicata dal tipografo Vindelino da Spira. Malermi fece largo uso di precedenti traduzioni del XIV secolo che adatt\u00f2 dal punto di vista stilistico, anche se spesso a scapito della qualit\u00e0 letteraria dell'opera. L'opera godette di grande successo e, avendo papa Paolo IV proibito nel 1559 ogni nuova traduzione in lingua volgare, rimase per due secoli l'unica edizione cattolica autorizzata della Bibbia italiana, fino alla pubblicazione alla fine del Settecento della Bibbia dell'arcivescovo di Firenze Antonio Martini. \nMalermi mor\u00ec nel 1481 a Venezia. Un suo ritratto del XVIII secolo \u00e8 visibile alla Biblioteca Classense di Ravenna e mostra Malermi con addosso la mozzetta bianca tipica dei Camaldolesi."}
{"id": "2966477", "revid": "729019", "url": "https://it.wikipedia.org/wiki?curid=2966477", "title": "Battaglia di Mulhouse", "text": "La battaglia di Mulhouse conosciuta dai francesi come battaglia d'Alsazia (in francese: \"bataille de l'Alsace\"), fu uno scontro tra l'esercito francese e quello tedesco, avvenuto il 9 agosto 1914, e rappresenta la prima offensiva francese della prima guerra mondiale contro l'invasore tedesco. La battaglia fu parte di un tentativo francese nell'ambito del piano XVII, di recuperare la provincia dell'Alsazia, che la Francia fu costretta a cedere alla Prussia dopo la sconfitta francese nella guerra franco-prussiana del 1870.\nLe forze in campo.\nLe forze francesi comandate dal generale Louis Bonneau, facevano parte dell'Armata Alsazia, e consistevano nel 7\u00ba Corpo d'Armata (14\u00aa e 41\u00aa divisione di fanteria, rinforzate da 57\u00aa Brigata della divisione di riserva di Belfort) e l'8\u00aa divisione di cavalleria. Questa offensiva di Mulhouse faceva parte della ben pi\u00f9 vasta azione offensiva francese in Alsazia e Lorena, secondo le direttive del piano XVII.\nDall'altra parte i tedeschi opponevano il XIV e il XV Corpo della 7\u00aa Armata tedesca comandata dal generale Josias von Heeringen.\nLa Battaglia.\nLa battaglia di Mulhouse, fu la prima offensiva francese durante quella che oggi \u00e8 ricordata come Battaglia delle Frontiere, ed ebbe inizio intorno alle 05:00 del 7 agosto 1914.\nL'offensiva, mirata alla riconquista delle due provincie perdute nel 1870, era comunque ritenuta molto importante dai francesi per impedire all'esercito tedesco, che nel frattempo stava marciando spedito attraverso il Belgio, di penetrare da est verso l'interno.\nAl comando delle operazioni per riprendere la citt\u00e0 di Mulhouse, appena conquistata dall'avanzata della 7\u00aa Armata tedesca, fu il generale Bonneau.\nDopo aver attraversato la frontiera la mattina del 7 agosto, l'esercito francese rapidamente conquist\u00f2 la citt\u00e0 di confine di Altkirch, tuttavia Bonneau, sospettoso dello stato delle difese tedesche, non avanz\u00f2 profondamente nelle linee tedesche per paura di essere poi accerchiato, anche se gli ordini del giorno dopo gli imposero di continuare la sua avanzata, che gli permise di entrare in una Mulhouse appena lasciata dagli occupanti tedeschi, con molta facilit\u00e0, creando una vampata di orgoglio e felicit\u00e0 in Francia.\nMa con l'arrivo delle truppe di riserva da Strasburgo, von Heeringen mobilit\u00f2 un contrattacco previsto per la mattina del 9 agosto nella vicina citt\u00e0 di Cernay. L'attacco si svolse come previsto, e la mancanza di riserve per le truppe di Bonneau, fece s\u00ec che lo stesso generale francese ordin\u00f2 la ritirata il giorno stesso, in risposta, il Comandante in Capo dell'esercito francese Joseph Joffre, in tutta fretta mand\u00f2 una divisione di riserva per contribuire alla difesa. Ma l'arrivo di queste truppe avvenne troppo tardi per salvare la citt\u00e0, e per evitare l'altra beffa dell'accerchiamento, Bonneau si ritir\u00f2 verso Belfort il 10 agosto.\nL'alto profilo della perdita, fece decidere a Joffre di aggiungere altre quattro divisioni nell'\"Armata Alsazia\" e di dare il comando dell'armata al generale Paul Pau (silurando per mancanza di \"aggressivit\u00e0\" Bonneau), che prov\u00f2 inutilmente di avanzare in Lorena senza successo.\nLa battaglia di Dornach.\nUn contrattacco francese, avvenne nel ricco sobborgo di Mulhouse, Dornach, il 19 agosto che port\u00f2 alla ritirata delle truppe tedesche fino a Ensisheim, 20 km a nord. In questo battaglia, decisivo fu l'apporto dell'artiglieria del futuro Generalissimo colonnello Robert Nivelle. Il 24 agosto le truppe francesi si ritirarono da Mulhouse fino alla pi\u00f9 sicura linea di Altkirch, per ritornare a Mulhouse solo dopo l'armistizio del 1918."}
{"id": "2966479", "revid": "11266", "url": "https://it.wikipedia.org/wiki?curid=2966479", "title": "Diocesi di Lucera", "text": ""}
{"id": "2966481", "revid": "96643066", "url": "https://it.wikipedia.org/wiki?curid=2966481", "title": "Episodi di The Forgotten", "text": "La prima ed'unica stagione di \"The Forgotten\" \u00e8 andata in onda negli Stati Uniti sul canale ABC dal 22 settembre 2009 al 9 marzo 2010.\nIn Italia, la prima stagione \u00e8 trasmessa dal 3 marzo 2010 al 15 giugno 2010 ogni mercoled\u00ec sul canale pay Joi, della piattaforma Mediaset Premium, con un episodio a settimana."}
{"id": "2966482", "revid": "1632387", "url": "https://it.wikipedia.org/wiki?curid=2966482", "title": "L'uomo che piantava gli alberi", "text": "L'uomo che piantava gli alberi (titolo originale: \"L'homme qui plantait des arbres\"), conosciuto anche come La storia di Elz\u00e9ard Bouffier \u00e8 un racconto allegorico di Jean Giono, pubblicato nel 1953.\n\u00c8 la storia di un pastore (poi apicoltore) che, con impegno costante, riesce a riforestare da solo un'arida vallata ai piedi delle Alpi (vicino alla Provenza, nei pressi del villaggio di Vergons) nella prima met\u00e0 del XX secolo.\nTrama.\nLa storia ha inizio nel 1913, quando il giovane narratore intraprende un'escursione a piedi sulle pendici provenzali delle Alpi.\nIl narratore finisce le scorte d'acqua mentre si trova in una vallata deserta e senza alberi, dove cresce solo lavanda selvatica, senza alcun segno di civilizzazione, eccetto un villaggio ormai abbandonato, con strutture diroccate e la fonte secca. Il ragazzo incontra un pastore assieme al suo gregge di pecore, che gli offre l'acqua dalla sua borraccia. Tale pastore viene descritto come un individuo piuttosto silenzioso, e ospita il giovane narratore nella sua casa. Nella giornata successiva il narratore lo segue nelle sue attivit\u00e0. Scopre che egli pianta ogni giorno 100 ghiande e ne ascolta la storia: divenuto vedovo, ha deciso di migliorare il luogo desolato in cui vive facendovi crescere una foresta, un albero per volta. Il suo nome \u00e8 Elz\u00e9ard Bouffier, ha cinquantacinque anni, si \u00e8 ritirato sui monti e ha piantato in tre anni 100.000 ghiande. Si aspetta che ne nascano 10.000 querce.\nDopo questo incontro, il narratore combatte come soldato di fanteria nella prima guerra mondiale.\nDopo il congedo, torna negli stessi luoghi nel 1920, sorprendendosi alla vista della trasformazione del paesaggio, con alberi ormai alti, non solo querce ma anche faggi e betulle, nelle zone pi\u00f9 umide. L'acqua scorre nuovamente nei ruscelli una volta secchi, e la foresta raggiunge ormai un'estensione di 11\u00a0km. Ritrova anche Elz\u00e9ard Bouffier, divenuto apicoltore, che continua a visitare ogni anno.\nElz\u00e9ard Bouffier continua a piantare alberi e la foresta continua negli anni successivi ad estendersi. Le popolazioni vicine si accorgono della trasformazione, ma la attribuiscono a fattori naturali. Nel 1935 la nuova foresta viene visitata da una delegazione governativa e viene messa sotto la protezione dello Stato. Dopo la seconda guerra mondiale, in seguito alla trasformazione del paesaggio, anche il villaggio abbandonato viene nuovamente popolato e sorgono nuove fattorie e coltivazioni nei dintorni, e la gente in zona deve gran parte della sua felicit\u00e0 a Elz\u00e9ard Bouffier.\nIl racconto si conclude con la notazione della morte serena in una casa di riposo di Elz\u00e9ard Bouffier nel 1947.\nUna storia vera?\nIl racconto \u00e8 cos\u00ec toccante che molti lettori hanno creduto che Elz\u00e9ard Bouffier fosse un personaggio realmente esistito e che il narratore fosse Jean Giono stesso, e che quindi la storia fosse in parte autobiografica. Infatti si suppone che l'autore abbia vissuto proprio nel periodo in cui \u00e8 ambientata la narrazione. L'autore ha spiegato, in una lettera del 1957 a un rappresentante della citt\u00e0 di Digne:\"Mi dispiace deludervi, ma Elz\u00e9ard Bouffier \u00e8 un personaggio inventato. L'obiettivo era quello di rendere piacevoli gli alberi, o meglio, rendere piacevole piantare gli alberi.\" Nella lettera descriveva come il libro fosse stato tradotto in una moltitudine di lingue, distribuito gratuitamente, e divenuto un successo. Aggiunse anche che, sebbene non gli avesse fatto guadagnare nemmeno un centesimo, era stato uno dei testi di cui andava maggiormente fiero.\n\u00c8 simile il caso di Ambroz Hara\u010di\u0107 che, da pensionato, piant\u00f2 nelle pietraie tutti i pini marittimi dell'isola di Lussino, trasformandola nel luogo turistico attuale. I concittadini riconoscenti gli dedicarono una statua ora posta nella baia di Cikat.\nProduzioni teatrali e cinematografiche.\nNel 1987, Fr\u00e9d\u00e9ric Back adatt\u00f2 la trama del racconto creandone un cortometraggio. \"L'uomo che piantava gli alberi\" vinse numerosi premi, fra cui il Premio Oscar per il miglior cortometraggio d'animazione.\nNel 2006 invece, il racconto fu adattato per il teatro da Richard Medrington, e venne poi messo in scena nei teatri di Edimburgo, in Scozia.\nMusica.\nNel 2003 I ratti della Sabina hanno tratto una canzone dal racconto di Jean Giono, chiamata appunto\" L'uomo che piantava alberi\" come il titolo del libro.\nNel 1990 il sassofonista Paul Winter ha pubblicato il lavoro \"The Man Who Planted Trees\" col gruppo Paul Winter Consort\".\""}
{"id": "2966484", "revid": "198277", "url": "https://it.wikipedia.org/wiki?curid=2966484", "title": "Parma Associazione Calcio 1988-1989", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1988-1989.\nStagione.\nNella stagione 1988-89 il Parma ancora affidato a Giampiero Vitali raggiunge una agevole salvezza con 37 punti in classifica ed il nono posto in condominio con il Licata, realizza solo 29 reti, il pi\u00f9 prolifico \u00e8 il difensore Lorenzo Minotti con 7 centri, la squadra ducale ottiene tanti pareggi, 21 su 38 partite, con 8 vittorie e 9 sconfitte. Il torneo cadetto promuove in Serie A il Genoa ed il Bari con 51 punti, l'Udinese con 45 e la Cremonese con 44 punti che vince lo spareggio delle quarte con la Reggina. In casa Parma il diesse Giorgio Vitali lascia e se ne va all'Atalanta, ed il presidente Ernesto Ceresini lo sostituisce con Giambattista Pastorello. Se ne vanno Giovanni Cervone, Amedeo Carboni, Ciccio Baiano ed Enzo Gambaro, in entrata Massimo Susic, Stefano Impallomeni e Marco Giandebiaggi, mentre Alessandro Melli viene ceduto al Modena, ma torna gi\u00e0 a novembre, il tecnico Vitali bada prima a non prenderle e poi a vincere. In Coppa Italia i crociati sono eliminati nel primo girone della prima fase, che promuove alla seconda fase l'Ascoli, l'Inter ed il Brescia, il Parma vi ottiene una sola vittoria (2-1) sul Monopoli."}
{"id": "2966485", "revid": "533647", "url": "https://it.wikipedia.org/wiki?curid=2966485", "title": "Giovanni Previtera", "text": "Biografia.\nNacque a Linguaglossa il 6 novembre 1844, terzo di cinque figli, da Carmelo e Gaetana Reganati, nobile famiglia di Acireale insediatosi a Linguaglossa nel 1600.\nFormazione e ministero sacerdotale.\nFrequent\u00f2 a Messina le scuole secondarie presso l'istituto dei padri teatini e quelle teologiche presso il seminario arcivescovile. Il 22 maggio 1869 fu ordinato presbitero dall'arcivescovo di Messina Luigi Natoli, gi\u00e0 rettore del seminario di Patti; nel 1870 rientrato a Linguaglossa, ricopr\u00ec le cariche di vicario foraneo, esaminatore prosinodale e arciprete del suo paese natale, presso la chiesa Santa Maria delle Grazie di Linguaglossa.\nMinistero episcopale.\nEletto vescovo di Patti il 26 marzo 1888, fu consacrato a Roma, nella chiesa dei Santi Ambrogio e Carlo al Corso, dal cardinale Lucido Maria Parocchi l'11 giugno successivo. Continu\u00f2 a reggere la parrocchia di Linguaglossa fino al 1890, quando finalmente pot\u00e9 fare il suo ingresso nella diocesi di Patti.\nDurante il suo episcopato fond\u00f2 la rivista quindicinale \"Il Tindari\". Commission\u00f2 e sovvenzion\u00f2 la ristrutturazione dell'antico santuario mariano di Tindari, i cui lavori furono completati dopo la sua morte. Istitu\u00ec l'Istituto della Sacra Famiglia, per l'educazione delle giovani fanciulle, e la banca Cattolica di Patti, per la promozione del microcredito. \nMor\u00ec a Piedimonte Etneo, nella sua villa estiva, il 14 febbraio 1903.\nGenealogia episcopale.\nLa genealogia episcopale \u00e8:"}
{"id": "2966488", "revid": "124985663", "url": "https://it.wikipedia.org/wiki?curid=2966488", "title": "Sergio Albelli", "text": "Biografia.\nNel 1986 viene ammesso alla scuola di recitazione del Teatro Stabile di Genova dove si diploma col massimo dei voti nel 1989. Nello stesso anno debutta nel \"Tito Andronico\" di William Shakespeare per la regia di Peter Stein. Nei successivi dieci anni si dedica quasi esclusivamente al teatro entrando a far parte sia di compagnie pubbliche, Teatro Verdi di Pisa (\"Una Citt\u00e0 Proletaria\"), Teatro Stabile di Genova (\"Tito Andronico\"), Teatro Due di Parma (\"La tragedia spagnola\", \"Lungo Pranzo di Natale\"), Teatro Stabile di Torino (\"La scuola delle mogli\"), che di compagnie private (\"Come le foglie\", \"La Celestina\").\nDal 2000, dopo la partecipazione al film \"Il mandolino del capitano Corelli\", regia di John Madden, inizia a lavorare prevalentemente per il cinema e la televisione. Nel 2001 entra a fare parte come co-protagonista del cast della serie tv \"Carabinieri\" di cui gira la prima e la seconda serie nel ruolo di Gigante. Lavora poi da co-protagonista per altre serie tv tra cui \"Codice rosso\", \"Il mostro di Firenze\", \"I cerchi nell'acqua\". \nAl cinema si alterna in film drammatici (\"El Alamein - La linea del fuoco\") e commedie (\"Voce del verbo amore\", \"Aspettando il Sole\", \"Una canzone per te\"). La conoscenza dell'inglese gli permette di essere attivo anche su set internazionali.\nTra le interpretazioni pi\u00f9 significative degli ultimi anni quella del partigiano Rodolfo in \"Miracolo a Sant'Anna\" di Spike Lee e Mario Michelucci ne \"La prima cosa bella\" di Paolo Virz\u00ec, con le quali riceve l'attenzione di critica e pubblico.\nLo stesso Virz\u00ec lo chiama a lavorare nel suo primo spettacolo teatrale \"Se non ci sono altre domande\", dove \u00e8 co-protagonista accanto a Silvio Orlando e Roberto Citran. \nNel 2013 partecipa all'ultimo progetto di Ivan Cotroneo \"Una mamma imperfetta\" per la regia di Stefano Chiantini, una fiction pensata per il web, trasmessa sul sito del Corriere della Sera.\n\u00c8 protagonista del cortometraggio \"La casa di Ester\" a fianco di Cecilia Dazzi, per la regia di Stefano Chiodini, vincitore del Globo d'oro 2012.\nNel 2015 appare in una scena del film \"Il giovane favoloso\" del regista Mario Martone.\nNel 2021 interprera il ruolo de \"Lorenzo di Piefrancesco de' Medici\" nella fiction TV \"Leonardo\"."}
{"id": "2966489", "revid": "35804", "url": "https://it.wikipedia.org/wiki?curid=2966489", "title": "Coppa del mondo VIVA 2010", "text": "La Coppa del mondo VIVA 2010 (ing. \"VIVA World Cup 2010\"), quarta edizione del torneo, si \u00e8 svolto a Gozo (Malta) dal 31 maggio al 5 giugno 2010. La ha conquistato il titolo per la terza volta consecutiva.\nFormato.\nLe squadre partecipanti sono sei, cos\u00ec come nella precedente edizione, divise in due gironi da tre squadre ciascuno. Al termine degli incontri previsti per ciascun girone, le ultime classificate disputano la finale per il 5\u00ba-6\u00ba posto, le altre squadre si affrontano in semifinali incrociate dove la prima di un girone affronta la seconda classificata dell'altro.\nDue sono gli impianti che ospitano gli incontri. Il campo principale \u00e8 il Gozo Stadium di Xeuchia, mentre l'altro impianto, con campo in erba sintetica, \u00e8 il Sannat Ground a Sannat.\nTorneo.\n\"Tutti gli orari sono UTC+1\""}
{"id": "2966492", "revid": "121064074", "url": "https://it.wikipedia.org/wiki?curid=2966492", "title": "Sanmiguelia lewisi", "text": "La sanmiguelia (Sanmiguelia lewisi) \u00e8 una pianta estinta, vissuta nel Triassico superiore (circa 215 milioni di anni fa), i cui resti sono stati ritrovati in Nordamerica (Colorado e Texas). \u00c8 considerata una delle pi\u00f9 antiche angiosperme (piante con fiori).\nDescrizione.\nLe foglie di questa pianta assomigliavano a quelle delle palme attuali e possedevano quattro ordini di venature parallele. Queste foglie erano di forma ellittica e pieghettate; raggiungevano una lunghezza di 40 centimetri e una larghezza di 25 centimetri, e si diramavano dalla sommit\u00e0 del fusto.\nClassificazione.\nI primi fossili di questa pianta sono stati ritrovati in Colorado, e consistevano in frammenti di foglie. Ulteriori fossili provenienti dal Texas hanno permesso una ricostruzione pi\u00f9 dettagliata della pianta: fusto, radici, rizomi, foglie e organi riproduttivi sono simili a quelli delle angiosperme, ovvero le piante con fiori. Secondo Cornet (1986) questa pianta rappresenterebbe un'angiosperma pi\u00f9 primitiva delle magnolie e vicina alla diramazione monocotiledoni/dicotiledoni. Altri possibili resti di angiosperme primitive, sotto forma di strutture fruttifere, sono stati ritrovati in Virginia.\nLa supposizione che le angiosperme si siano affermate nel Cretaceo (circa 120 milioni di anni fa) sarebbe quindi errata.\nRecenti studi portano la datazione delle prime Angiosperme a 174 milioni di anni fa, datazione del fossile Nanjinganthus dendrostyla trovato in Cina."}
{"id": "2966496", "revid": "1347902", "url": "https://it.wikipedia.org/wiki?curid=2966496", "title": "Ordine del Servizio alla patria nelle forze armate", "text": "L'ordine per il Servizio alla patria nelle forze armate (russo: \"\u041e\u0440\u0434\u0435\u043d \"\u0417\u0430 \u0441\u043b\u0443\u0436\u0431\u0443 \u0420\u043e\u0434\u0438\u043d\u0435 \u0432 \u0412\u043e\u043e\u0440\u0443\u0436\u0451\u043d\u043d\u044b\u0445 \u0421\u0438\u043b\u0430\u0445\"\"), conosciuto anche come \"ordine per il servizio alla madrepatria\", fu un'onorificenza militare sovietica introdotta il 28 ottobre 1974, divenendo la prima decorazione militare creata dopo la seconda guerra mondiale.\nAssegnazione.\nSecondo il suo statuto, l'ordine era assegnato per \"esemplare servizio nelle forze armate, sia durante la guerra che in tempi di pace\". L'insignito era prima decorato con la 3\u00aa classe, poi, se proseguiva nelle azioni meritevoli, con la 2\u00aa e 1\u00aa classe. Come nel civile Ordine della Gloria del lavoro, su cui era modellato, offriva un certo numero di benefici materiali ai suoi proprietari, come aumenti di pensione e trasporti pubblici urbani gratuiti.\nFino al 1989, furono assegnate:"}
{"id": "2966501", "revid": "287204", "url": "https://it.wikipedia.org/wiki?curid=2966501", "title": "Parma Associazione Calcio 1987-1988", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1987-1988.\nStagione.\nDopo due splendide stagioni, Arrigo Sacchi se ne va ad allenare il Milan, a Parma per la stagione 1987-1988 al suo posto arriva Zden\u011bk Zeman, altro \"zonista\" convinto, e nipote dell'ex parmense \u010cestm\u00edr Vycp\u00e1lek. Il Parma inizia alla grande la stagione vincendo il girone di Coppa Italia davanti al Milan, ma in campionato la partenza non \u00e8 delle migliori, subisce quattro sconfitte nelle prime sette partite, cos\u00ec dall'ottava giornata Giampiero Vitali allena al posto del Boemo. Il nuovo tecnico, esperto e pratico, senza mai perdere in casa, raccoglie 38 punti e si piazza a mezza classifica, nel torneo che promuove in Serie A il Bologna con 51 punti, il Lecce con 49 punti, Lazio e Atalanta con 47 punti.\nCome accennato sopra, nella Coppa Italia il Parma vince il proprio girone di qualificazione davanti a Milan e Como. Per questa edizione chi vince nel girone di qualificazione, ottiene 3 punti, chi pareggia va ai calci di rigore, al Parma accade con il Milan ed il Bari, chi ottiene la vittoria dal dischetto si prende 2 punti, chi perde 1 punto. Nella fase ad eliminazione diretta, la squadra ducale a gennaio gioca e perde, nel doppio confronto, gli ottavi di finale contro l'Avellino.\nMaglie e sponsor.\nLo sponsor tecnico per la stagione 1987-1988 fu Umbro, mentre lo sponsor ufficiale Parmalat.\nOrganigramma societario.\nArea direttiva\nArea tecnica"}
{"id": "2966506", "revid": "74801", "url": "https://it.wikipedia.org/wiki?curid=2966506", "title": "Gregory Harrison", "text": "Biografia.\nNato ad Avalon, in California nel 1950, all'et\u00e0 di 21 anni, dopo due anni nell'esercito, si trasferisce a Hollywood dove studia per diventare attore. Inizia la sua carriera a met\u00e0 degli anni '70. Dal 1981 \u00e8 sposato con l'attrice Randi Oakes, conosciuta durante il reality show \"Battle of the network stars\". La coppia ha quattro figli, tre femmine e un maschio.\nCarriera.\nHa raggiunto la grande popolarit\u00e0 interpretando il Dr. George Alonzo 'Gonzo' Gates nella serie TV \"Trapper John\" (1979-1985). Ha poi partecipato al film per la TV \"For Ladies Only\" (1981), da lui stesso prodotto, e a numerosi altri lavori quali \"Enola Gay\" e \"Fresno\". Molto importante \u00e8 stato il ruolo di Chandler in \"Surf, surf, surf\", un film del 1987.\nDal 1989 al 1990 ha fatto parte del cast di \"Falcon Crest\", e nel successivo decennio ha partecipato come protagonista e coprotagonista a molte produzioni televisive e cinematografiche quali \"The Family Man\" (1990-1991) \"La mia piccola donna\" (1994), \"Siero mortale\" (1994), nonch\u00e9 alla trilogia di \"Matrimonio per pap\u00e0\" e al film \"Air Bud 2 - Eroe a quattro zampe\" (1998).\nHa preso parte a numerose serie televisive come \"One Tree Hill\", \"Il tocco di un angelo\", \"Giudice Amy\", \"Reunion\", \"Law &amp; Order\", \"NCIS - Unit\u00e0 anticrimine\", \"Castle\", \"Rizzoli &amp; Isles\", \"Reckless\" e \"The Middle\". Dal 2015 al 2018 ha fatto parte del cast di \"Il mistero delle lettere perdute\", trasmesso in Italia da Raiuno \nAlterna la sua carriera di attore televisivo e cinematografico a quella teatrale. Dagli anni 2000 ha infatti partecipato a vari musicals di Broadway tra i quali \"Chicago\", che ha portato in tourn\u00e9e in oltre 70 citt\u00e0 degli Stati Uniti, e \"Follies\"."}
{"id": "2966509", "revid": "767487", "url": "https://it.wikipedia.org/wiki?curid=2966509", "title": "City Island", "text": "City Island \u00e8 un film del 2009 scritto e diretto da Raymond De Felitta con Andy Garc\u00eda e Julianna Margulies.\nTrama.\nVince Rizzo \u00e8 un secondino che scopre la recitazione ma si vergogna di confessarlo alla famiglia. Frequenta i corsi di recitazione e per nasconderlo alla moglie inventa che va a giocare a poker con gli amici.\nUn giorno al lavoro in carcere incontra suo figlio, Tony Nardella, avuto da una relazione da giovane con una donna che ha abbandonato prima che nascesse il figlio. Vince ottiene il permesso di portare Tony a casa sua sotto libert\u00e0 vigilata. Nessuno della famiglia sa perch\u00e9 Tony sia in casa sua, neanche Tony stesso.\nLa figlia espulsa dal college e persa la borsa di studio a causa di qualche stupefacente ritrovato nella sua stanza, per pagarsi gli studi trova un lavoro in un night club come spogliarellista.\nOgni membro della famiglia nasconde un segreto, ma in una sera sola ognuno dir\u00e0 la verit\u00e0.\nProduzione.\nLe principali produttrici del film sono la CineSon Entertainment e la Medici Entertainment, supportate dalla Lucky Monkey Pictures, Gremi Film Production e Filmsmith Productions. Gli effetti speciali sono stati curati dalla Resident Creative Studio, mentre la David Haddad si \u00e8 occupata dei mezzi di trasporto. Le scene sono state girate completamente nel Bronx (New York); il budget ammonta a circa $ 6.000.000.\nSlogan.\nLo slogan per il film \u00e8: \nDistribuzione.\nIl film \u00e8 stato distribuito in diversi paesi con titoli e date differenti:\nDivieti.\nLa pellicola negli Stati Uniti \u00e8 stata vietata ai minori di 13 anni, in Brasile ai minori di 14 anni, e nei Paesi Bassi ai minori di 16 anni.\nAccoglienza.\nNegli States il film nel primo week-end di apertura guadagna $ 32.001, mentre in Italia \u20ac 43.000. In tutto in patria il guadagno del film ammonta a circa $ 6.670.712. "}
{"id": "2966515", "revid": "2187", "url": "https://it.wikipedia.org/wiki?curid=2966515", "title": "San Miniato protomartire", "text": ""}
{"id": "2966516", "revid": "339392", "url": "https://it.wikipedia.org/wiki?curid=2966516", "title": "Alien II sulla Terra", "text": ""}
{"id": "2966517", "revid": "838137", "url": "https://it.wikipedia.org/wiki?curid=2966517", "title": "Francesco Maria Traina", "text": "Biografia.\nNacque il 5 febbraio 1838 a Castronovo di Sicilia. Frequent\u00f2 gli studi umanistici e teologici presso il Seminario di Agrigento e il 21 settembre 1861 venne ordinato presbitero.\nRientrato nel suo paese natio, ne divenne, nel 1871, arciprete soprattutto dopo la pubblicazione dell'enciclica Rerum novarum (1891) di Leone XIII: \nFu eletto vescovo di Patti il 22 giugno 1903 e consacrato il successivo 29 giugno nella Chiesa di Sant'Apollinare in Roma dal cardinale Pietro Respighi.\nPrese possesso della diocesi di Patti il 27 agosto 1903 mediante procura del vicario capitolare can. Giardina e fece l'ingresso solenne la domenica 14 settembre.\nMor\u00ec a Patti il 17 novembre 1911.\nGenealogia episcopale.\nLa genealogia episcopale \u00e8:"}
{"id": "2966522", "revid": "300067", "url": "https://it.wikipedia.org/wiki?curid=2966522", "title": "Kiril Semov", "text": ""}
{"id": "2966523", "revid": "1305772", "url": "https://it.wikipedia.org/wiki?curid=2966523", "title": "Sex List", "text": ""}
{"id": "2966533", "revid": "287204", "url": "https://it.wikipedia.org/wiki?curid=2966533", "title": "Parma Associazione Calcio 1986-1987", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1986-1987.\nStagione.\nQuello della stagione 1986-1987 \u00e8 un bel Parma, dopo aver incantato i suoi tifosi in Serie C1, continua a farlo anche in Serie B, lottando per la promozione. Il Parma arriva settimo, a soli 4 punti dal Pisa e dal Pescara che vincono il campionato con 44 punti, e solo 3 punti da Cesena, Lecce e Cremonese che si giocano la Serie A agli spareggi. La squadra ducale di Arrigo Sacchi chiude il torneo con la miglior difesa, e con un record strano, in trasferta \u00e8 la meno battuta, 7 le sconfitte, ma senza vittorie, quindi con 12 pareggi. In campionato il sogno promozione svanisce il 31 maggio con la sconfitta interna (0-1) con il Cesena, che mina lo sprint finale dei ducali. Miglior marcatore di questa bella stagione del Parma \u00e8 Mario Bortolazzi con 11 reti, delle quali 4 in Coppa Italia e 7 reti in campionato, tutte nel girone di andata.\nNella Coppa Italia il cammino e discreto, il Parma, prima del campionato, vince il quarto girone di qualificazione con 8 punti, battendo il Milan a San Siro, in primavera negli ottavi di finale si ritrova ad affrontare di nuovo il Milan di Niels Liedholm, e lo supera vincendo ancora in trasferta e pareggiando al Tardini, la squadra ducale accede in questo modo ai quarti di finale, nei quali a maggio cede all'Atalanta, nel doppio confronto, il passaggio alle semifinali.\nOrganigramma societario.\nArea direttiva\nArea tecnica\nMaglie e sponsor.\nLo sponsor tecnico per la stagione 1986-1987 fu Umbro, mentre lo sponsor ufficiale Prosciutto di Parma."}
{"id": "2966534", "revid": "599013", "url": "https://it.wikipedia.org/wiki?curid=2966534", "title": "Ilija Asenov", "text": ""}
{"id": "2966535", "revid": "466539", "url": "https://it.wikipedia.org/wiki?curid=2966535", "title": "Maurizio D'Ancora", "text": "Biografia.\nNato a Firenze, figlio di Aida Calvelli e Guccio Gucci, fondatore della casa omonima, viene scoperto dal regista cinematografico danese Alfred Lind, in cerca di un nuovo volto, per affidargli la parte maschile, nella pellicola muta \"Ragazze non scherzate\" accanto alla diva Leda Gloria. Mario Camerini nel 1929 lo sceglie per il film \"Rotaie\", girato ed uscito come film muto e poi ridistribuito sonorizzato nel 1931, sar\u00e0 l'inizio di una buona carriera di attore, che intraprender\u00e0 sino alla fine della seconda guerra mondiale, restando legato al cinema soltanto in qualit\u00e0 di collezionista, raccogliendo spezzoni di film documentari che avevano per soggetti Hitler e Mussolini, componendo dei propri collage.\nNel 1944 sposa a Venezia l'attrice Sandra Ravel, conosciuta durante le riprese di \"Al buio insieme\".\nQuattro anni dopo nacque Maurizio, il loro unico figlio, chiamato cos\u00ec dal nome d'arte del padre. Nel 1952 Rodolfo e i suoi fratelli Aldo e Vasco si recarono a New York per inaugurare il primo negozio fuori dall'Italia, solo due settimane prima della morte del padre, in seguito alla quale torn\u00f2 nell'azienda di famiglia. Nel 1967 creer\u00e0 la \"sciarpa\" Gucci Flora per Grace Kelly.\nDopo la morte del fratello Vasco nel 1974, Rodolfo e Aldo si divisero l'attivit\u00e0. Tuttavia, i figli di Aldo pensavano che Rodolfo non avesse contribuito abbastanza alla crescita dell'azienda. Nel tentativo di aumentare i suoi profitti, Aldo cre\u00f2 una filiale di profumi, ottenendo l'80% della sua propriet\u00e0 per s\u00e9 e per i suoi tre figli. Questa rivalit\u00e0 alla fine si trasform\u00f2 in una faida familiare.\nMorte ed eredit\u00e0.\nRodolfo Gucci muore a Milano nel 1983. Dopo la sua morte, il figlio Maurizio Gucci eredit\u00f2 la quota di maggioranza della societ\u00e0 e ne divenne il maggior azionista.\nEredit\u00e0 culturale.\nNel film del 2021 di Ridley Scott sulla famiglia Gucci \u00e8 interpretato da Jeremy Irons."}
{"id": "2966544", "revid": "339392", "url": "https://it.wikipedia.org/wiki?curid=2966544", "title": "Sant'Allo", "text": ""}
{"id": "2966545", "revid": "547034", "url": "https://it.wikipedia.org/wiki?curid=2966545", "title": "Premi Emmy 1979", "text": "La consegna dei Premi Emmy 1979 per il Primetime (31\u00aa edizione) fu tenuta al Pasadena Civic Auditorium di Pasadena (California) il 9 settembre 1979. La cerimonia fu presentata da Henry Winkler e Cheryl Ladd. I Creative Arts Emmy Awards furono consegnati l'8 settembre. Per le candidature, furono presi in considerazione i programmi trasmessi tra il 1\u00ba luglio 1978 e il 30 giugno 1979.\nLa consegna dei Premi Emmy 1979 per il Daytime (6\u00aa edizione) fu tenuta il 17 maggio 1979."}
{"id": "2966546", "revid": "339392", "url": "https://it.wikipedia.org/wiki?curid=2966546", "title": "Scandalo del Banco Ambrosiano", "text": ""}
{"id": "2966549", "revid": "767487", "url": "https://it.wikipedia.org/wiki?curid=2966549", "title": "Sergio Susmel", "text": "Carriera.\nDopo aver giocato una sola stagione con l', il 26 dicembre 1949 segn\u00f2 su rigore alla sua ex squadra, nella sconfitta casalinga per 1-5 del , la squadra per cui giocava.\nHa vestito anche la maglia della Pro Gorizia."}
{"id": "2966550", "revid": "767487", "url": "https://it.wikipedia.org/wiki?curid=2966550", "title": "Gods and Generals", "text": "Gods and Generals \u00e8 un film drammatico di guerra americano del 2003 scritto e diretto da Ronald F. Maxwell. \u00c8 un adattamento del romanzo del 1996 omonimo di Jeffrey Shaara e prequel del film di Maxwell del 1993, \"Gettysburg,\" con Jeff Daniels nei panni del tenente colonnello Joshua Chamberlain, Stephen Lang nei panni di Stonewall Jackson e Robert Duvall nel ruolo del generale Robert Edward Lee. \u00c8 uscito il 21 febbraio 2003 negli Stati Uniti, ma non ha mai avuto una localizzazione italiana.\nTrama.\nIl colonnello Robert E. Lee si dimette dall'esercito dell'Unione, mentre il sud se ne separa, portando entrambe le parti a prepararsi per la guerra. Il maggiore Jackson, un professore al Virginia Military Institute di Lexington all'inizio della guerra, si lascia la sua famiglia alle spalle per combattere a Manassas Junction, e gli viene chiesto dal generale Barnard Bee, in ritirata, di fornire assistenza contro l'esercito nordista che li sta inseguendo dopo una breve sosta su Matthews Hill. Nel radunare le sue truppe sbandate, Bee lancia il nome di Stonewall nella storia e sotto il suo comando i Confederati sbaragliano i Nordisti a Henry House Hill, dove Jackson mantiene una rigida disciplina nelle sue file durante la battaglia nonostante subisca una ferita alla mano sinistra da un proiettile vagante.\nNel frattempo, Chamberlain passa da insegnante a ufficiale militare e fa esercitazioni con i suoi soldati, nel mentre che gli vengono insegnate le tattiche militari dal colonnello Adelbert Ames, il comandante del 20\u00ba Reggimento di Fanteria dei Volontari del Maine. Ben presto, viene chiamato a combattere nell'invasione di Fredericksburg, dell'Unione, il cui esercito, approfittando della ritirata sudista, attraversa il fiume e fa irruzione della citt\u00e0, che viene da loro saccheggiata. Fuori dalla citt\u00e0, Lee, James Longstreet e Jackson hanno preparato un'elaborata difesa su Marye's Heights fuori dalla citt\u00e0, e il film si concentra sulle difese confederate dietro un formidabile muro di pietra. Diverse brigate dell'Unione, compresa la Brigata Irlandese, tentano di attraversare un campo aperto e attaccare il muro, ma vengono respinte con pesanti perdite da parte del fuoco confederato di fucileria e artiglieria. A un certo punto, due unit\u00e0 irlandesi sono costrette a combattere l'una contro l'altra, per l'angoscia di un Irlandese Sudista che ritiene di stare uccidendo i suoi familiari. Chamberlain conduce un attacco senza successo contro le difese di Longstreet, guidate dal Generale di Brigata Lewis Armistead, e trova la sua unit\u00e0 bloccata in campo aperto. Chamberlin sopravvive proteggendosi con un cadavere fino al tramonto, e alla fine lui e i membri sopravvissuti del 20\u00b0 Maine sono costretti a ritirarsi e passare 2 notti sul campo di battaglia, dormendo con i morti. Chamberlain e i soldati dell'Unione sconfitti partono da Fredericksburg, dove ritornano Jackson e Lee; quest'ultimo da un cittadino, arrabbiato perch\u00e9 la sua casa \u00e8 stata distrutta dall'artiglieria dell'Unione.\nJackson trascorre il resto dell'inverno in una piantagione locale della Moss Neck Manor, dove sviluppa un'amicizia con una ragazzina che vive l\u00ec. Pi\u00f9 tardi, Jackson scopre che la piccola \u00e8 morta per la scarlattina e inizia a piangere. Un soldato chiede perch\u00e9 piange per questa bambina ma non per le migliaia di soldati morti, e un altro soldato afferma che Jackson sta piangendo per tutti. Jackson \u00e8 presto riunito con sua moglie e il figlio appena nato poco prima della Battaglia di Chancellorsville.\nFuori da Chancellorsville, Lee si rende conto che le truppe sudiste hanno di fronte forze nemiche in numero quasi doppio rispetto a loro. Jackson chiama il suo cappellano, Beverly Tucker Lacy, che conosce l'area, e gli chiede di trovare un percorso attraverso il quale le forze sudiste possano infiltrarsi in segreto. Jackson guida quindi le sue truppe in un attacco a sorpresa contro un impreparato 11\u00ba Corpo dell'Unione. Sebbene i suoi uomini inizialmente mandino in rotta gli avversari, si sparpagliano rapidamente nella mischia, e l'attacco di Jackson \u00e8 in stallo. Mentre sta esplorando un percorso di notte, Jackson \u00e8 sorpreso in terra di nessuno tra i 2 eserciti e gravemente ferito dai suoi stessi uomini, che avevano scambiato lui e il suo staff per la cavalleria dell'Unione. Durante la sua evacuazione, i suoi barellieri sono presi di mira dall'artiglieria e lasciano a terra Jackson, che viene quindi portato in un ospedale da campo dove gli viene amputato il braccio. Dopo che Lee osserva che mentre Jackson ha perso il braccio sinistro, lui (Lee) ha perso il suo \"braccio destro\", Jackson muore poco dopo di una polmonite che aveva contratto durante il recupero, e il suo corpo viene restituito a Lexington, accompagnato dai VMI Cadets e coperto dalla nuova bandiera Confederata.\nAccoglienza.\nIl sito web Rotten Tomatoes detiene un indice di gradimento dell'8%, mentre il sito web Metacritic lo ha votato con un 30 su 100, indicando un'accoglienza \"generalmente sfavorevole\". Stando al consenso critico generale di Rotten Tomatoes, \u00e8 \"pieno di personaggi bidimensionali e pomposa autorevolezza\", ed \u00e8 \"una seduta lunga e tediosa. Alcuni saranno anche offesi dall'inclinazione pro-Confederazione.\" Il critico cinematografico Roger Ebert lo ha votato con 1.5 stelle su 4, descrivendolo come \"un film sulla guerra civile che magari potrebbe piacere a Trent Lott\", e ha dichiarato, riguardo ai suoi temi Lost Cause: \"se la seconda guerra mondiale fosse presa in questo modo, sarebbe un inferno da pagare.\" Ne ha inoltre criticato per la colonna sonora e le \"citazioni pietose\".\nAltri media.\nIl film \u00e8 stato fonte d'ispirazione per l'omonimo videogioco sparatutto storico in prima persona, sviluppato dalla Anivision Value e pubblicato dalla Activision il 1\u00ba marzo 2003 esclusivamente per il Nord America e solo per Microsoft Windows.\n\u00c8 inoltre citato nel romanzo la sedicesima luna di Kami Garcia e Margaret Stohl"}
{"id": "2966551", "revid": "120718357", "url": "https://it.wikipedia.org/wiki?curid=2966551", "title": "Parma Associazione Calcio 1984-1985", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1984-1985.\nStagione.\nNella stagione 1984-1985 il Parma da neopromossa disputa il campionato di Serie B e come cinque stagioni prima, non riesce a mantenere la categoria appena conquistata, le cessioni estive di Stefano Pioli alla Juventus e Fausto Salsano alla Sampdoria indeboliscono la rosa. Facendo emergere lacune, sia in difesa che in attacco, che non si sono colmate per tutta la stagione. Insieme al Taranto i ducali fanno infatti da cenerentola nel torneo cadetto. Nemmeno l'avvicendamento di tre allenatori riesce a rendere possibile la salvezza. Si ritorna in Serie C1 con il Parma, il Padova, il Varese, ed il Taranto, mentre salgono in Serie A il Pisa ed il Lecce prime con 50 punti, con il Bari terzo a 49 punti. Con 11 reti Massimo Barbuti, delle quali 1 in Coppa e 10 reti in campionato, \u00e8 stato il miglior marcatore stagionale dei crociati\nIllude la tifoseria dei ducali l'accesso agli ottavi di finale della Coppa Italia, ottenuta prima del campionato, nel primo girone di qualificazione, arrivando al secondo posto con 6 punti, alle spalle del Milan nel girone a sei squadre. A febbraio il Parma supera nel doppio confronto degli ottavi di finale la Roma, con due pareggi ma una rete in trasferta, poi a giugno nei quarti di finale cede il passo alla Fiorentina.\nMaglie e sponsor.\nLo sponsor tecnico per la stagione 1984-1985 fu Umbro, mentre lo sponsor ufficiale fu Prosciutto di Parma."}
{"id": "2966552", "revid": "120668930", "url": "https://it.wikipedia.org/wiki?curid=2966552", "title": "Alice Schanzer", "text": "Biografia.\nAlice Schanzer nacque a Vienna dal finanziere Luigi (Ludwig) Schanzer (\u017bywiec, 1832-Vienna, 1886), amico di Giolitti, e da Amalia Grunberg (Amalie Pauline Gr\u00fcnberg) (Leopoli, 1845-?), pianista allieva di Liszt. Il padre Ludwig (in italiano detto Luigi) era figlio di Maximilian Schanzer (originariamente il suo cognome era scritto Szancer) e di Johanna Schanzer (nata Hirsch). La madre Amalie Pauline (in italiano detta Amalia) era figlia di Leo Gr\u00fcnberg e di Sofie (o Sophie) Gr\u00fcnberg (nata Baczales) e sorella del direttore d'orchestra Eugen Gr\u00fcnberg (Leopoli, 30 ottobre 1854-Boston, 11 novembre 1928) (in italiano noto come Eugenio Grunberg ed in ambito di lingua inglese come Eugene Gruenberg). \nEbbe tre fratelli, Carlo, futuro ministro, Ottone (Otto), musicologo e compositore e Roberto (Robert), ingegnere e matematico. La famiglia si trasfer\u00ec a Trieste, poi a Milano e infine a Roma, dove Alice frequent\u00f2 l'Universit\u00e0, seguendo in particolare i corsi di storia dell'arte di Adolfo Venturi e laureandosi in lettere. \nNel 1901 pubblic\u00f2 la raccolta di versi \"Motivi e Canti\", apprezzati dal Carducci. Nel 1902 conobbe e spos\u00f2 Tancredi Galimberti, ministro delle Poste del governo Zanardelli e l'anno dopo si trasferirono a Cuneo, dove nacquero i due figli Carlo Enrico e Tancredi, il futuro comandante partigiano Duccio Galimberti. Alice scrisse di arte, in particolare di pittura preraffaellita e dei pittori piemontesi contemporanei, di storia del Risorgimento, di Mazzini, di sindacalismo e corporativismo fascista e di letteratura inglese, traducendo Gwilym Oswald Griffith, William Ewart Gladstone, Harriet Eleanor Hamilton King. Nel 1919 ottiene la cattedra di lingua e letteratura inglese nell'Universit\u00e0 di Messina. \nMor\u00ec improvvisamente il 4 gennaio 1936 e il figlio Duccio fece pubblicare nel 1938 il suo studio su Edmund Spenser, l'\u00abAriosto inglese\u00bb. Le sue carte sono conservate nell'Archivio Galimberti di Cuneo."}
{"id": "2966557", "revid": "1067855", "url": "https://it.wikipedia.org/wiki?curid=2966557", "title": "Pena di morte in Cecoslovacchia", "text": "La pena di morte in Cecoslovacchia \u00e8 stata applicata dal 1918 al 1989. Si calcola che almeno 1200 persone furono giustiziate. Il numero di esecuzioni in realt\u00e0 pu\u00f2 essere molto pi\u00f9 alto, poich\u00e9 questo numero non comprende il periodo dell'occupazione nazista. Ad esempio si stima che nello stato slovacco, nel carcere di Pank\u00e1c vennero ghigliottinati almeno un migliaio di persone.\nDurante la presidenza di Tom\u00e1\u0161 Masaryk (1918-1935) vennero giustiziate 16 persone, di cui quattro per motivi militari. Masaryk era un strenuo oppositore della pena di morte, ed infatti commut\u00f2 diverse sentenze capitali.\nDopo la seconda guerra mondiale, con i decreti di Edvard Bene\u0161, vennero creati delle corti speciali a livello locale per punire i crimini di guerra. Fino al 1948 queste corti sentenziarono quasi un migliaio di condanne a morte. Durante la presidenza di Klement Gottwald vennero giustiziate 237 persone, di cui 190 la motivazione era strettamente politica. Durante le presidenze di Anton\u00edn Z\u00e1potock\u00fd, di Anton\u00edn Novotn\u00fd e di Gust\u00e1v Hus\u00e1k vennero giustiziate rispettivamente, 94, 87 e 38 persone.\nLe ultime esecuzioni ebbero luogo in Cecoslovacchia nel 1989: Vladimir Lulek venne impiccato il 2 febbraio 1989 a Praga; Stefan Svitek venne impiccato l'8 giugno 1989 a Bratislava.\nDopo la rivoluzione di velluto del 1989 il neopresidente V\u00e1clav Havel peror\u00f2 la causa dell'abolizione della pena di morte. Nel maggio 1990 la pena di morte venne abolita in Cecoslovacchia.\nDa un sondaggio effettuato nel 2009, \u00e8 emerso che il 60% circa dei cechi era favorevole alla reintroduzione della pena di morte."}
{"id": "2966558", "revid": "6923", "url": "https://it.wikipedia.org/wiki?curid=2966558", "title": "Kawasaki H1 500", "text": ""}
{"id": "2966559", "revid": "400518", "url": "https://it.wikipedia.org/wiki?curid=2966559", "title": "Teorema di speedup", "text": ""}
{"id": "2966562", "revid": "110157", "url": "https://it.wikipedia.org/wiki?curid=2966562", "title": "Serie B 1983 (calcio femminile)", "text": "L'edizione 1983 \u00e8 stata la quattordicesima edizione del campionato italiano F.I.G.C.F. di Serie B femminile di calcio. Corrisponde al campionato 1982-1983 del calcio maschile.\nIl campionato \u00e8 iniziato il 27 febbraio 1983 ed \u00e8 terminato il 7 agosto 1983 con assegnazione del titolo di campione di Serie B 1983 all'A.P. Alba Pavona Crismatours di Pavona di Albano Laziale.\nStagione.\nNovit\u00e0.\nVariazioni prima dell'inizio del campionato:\ncambio di denominazione e sede:\nhanno rinunciato al campionato di Serie B:\nhanno rinunciato al campionato di Serie B per iscriversi alla Serie C (interregionale):\nsociet\u00e0 non aventi diritto ammesse in Serie B:\nFormula.\nVi hanno partecipato 21 squadre divise in due gironi. La prima classificata di ognuno dei due gironi viene promossa in Serie A. L'ultima classificata di ognuno dei due gironi viene relegate al campionato di Serie C (interregionale).\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nFinale per il titolo.\nAlla finale per il titolo hanno partecipato le vincitrici dei due gironi, l'Aurora Mombretto per il girone A e l'Alba Pavona Crismatours per il girone B. Il titolo \u00e8 stato vinto dall'Alba Pavona Crismatours."}
{"id": "2966565", "revid": "767487", "url": "https://it.wikipedia.org/wiki?curid=2966565", "title": "New York Ska Jazz Ensemble", "text": "I New York Ska Jazz Ensemble, noti anche pi\u00f9 brevemente come NYSJE, sono un gruppo Ska Jazz originario di New York, Stati Uniti, nato nel 1994 ed attualmente attivo. Il loro stile \u00e8 caratterizzato da una forte componente jazz, genere dal quale il gruppo prende noti standard che rielabora poi in chiave ska e reggae, e da un marcato uso dell'improvvisazione, con una forte attitudine rock\u2019n\u2019roll nei loro live.\nI NYSJE nacquero come side project del gruppo ska The Toasters dei quali Fred Reiter, attuale frontman dei NYSJE stessi, \u00e8 stato per un certo periodo il sassofonista; acquisirono poi forma e successo, presentandosi oggi come uno dei pi\u00f9 noti gruppi ska jazz contemporanei con tour attraverso Stati Uniti ed Europa.\nNel gruppo militano attualmente ex componenti di noti gruppi ska jazz come The Toasters, Skatalites e Scofflaws."}
{"id": "2966568", "revid": "767487", "url": "https://it.wikipedia.org/wiki?curid=2966568", "title": "Parma Associazione Sportiva 1963-1964", "text": "Questa pagina raccoglie le informazioni riguardanti il Parma Associazione Sportiva nelle competizioni ufficiali della stagione 1963-1964.\nStagione.\nNella stagione 1963-1964 il Parma disputa il campionato di Serie B, un torneo a venti squadre che prevede tre promozioni e tre retrocessioni. Con 32 punti in classifica la squadra ducale si piazza in sedicesima posizione. Salgono in Serie A il neopromosso Varese con 51 punti, il Cagliari con 49 punti ed il Foggia con 46 punti, scendono in Serie C il Prato con 31 punti, l'Udinese con 29 punti ed il Cosenza con 26 punti.\nEnnesimo miracolo salvezza in questa tribolata stagione per la squadra del Parma, anche se ci sono volute tre gestioni tecniche per raggiungere il traguardo salvezza, che ad un certo punto della stagione \u00e8 parso un miraggio. Con le otto reti di Dario Cavallito e le sette di Dimitri Pinti, con l'ottima regia di Angelo Spanio rientrato dal Torino, i crociati sul filo di lana del torneo raggiungono l'obiettivo di mantenere la categoria, grazie al successo (1-0) sul Lecco nella penultima giornata, ed il pareggio di Alessandria (0-0) nell'ultima, che gli permettono di chiudere il torneo con un prezioso punticino di vantaggio sul Prato, la migliore delle retrocesse. In Coppa Italia il Parma supera il Cosenza nel primo turno, ma viene eliminato dal Cagliari nel secondo turno."}
{"id": "2966569", "revid": "339392", "url": "https://it.wikipedia.org/wiki?curid=2966569", "title": "Sant'Uberto", "text": ""}
{"id": "2966573", "revid": "47767", "url": "https://it.wikipedia.org/wiki?curid=2966573", "title": "San Villibrordo", "text": ""}
{"id": "2966574", "revid": "92723", "url": "https://it.wikipedia.org/wiki?curid=2966574", "title": "Giovanni Privitera", "text": ""}
{"id": "2966577", "revid": "547034", "url": "https://it.wikipedia.org/wiki?curid=2966577", "title": "Parma Associazione Sportiva 1964-1965", "text": "Questa pagina raccoglie le informazioni riguardanti il Parma Associazione Sportiva nelle competizioni ufficiali della stagione 1964-1965.\nStagione.\nNella stagione 1964-1965 il Parma disputa il campionato di Sere B, con 23 punti in 38 partite si piazza in ultima posizione della cassfica e retrocede in Serie C con la Triestina che ha raccolto 28 punti ed il Bari con 33 punti. Salgono in Serie A il Brescia che vince il torneo con 49 punti, il Napoli con 48 punti e la Spal con 47 punti.\nDopo undici consecutive stagioni si conclude la parentesi cadetta dell'A.S. Parma, che vedr\u00e0 profilarsi alcuni anni bui. La squadra \u00e8 parsa indebolita dalle cessioni di Mario Zurlini al Napoli e Dario Cavallito alla Spal, non adeguatamente sostituiti. Ben presto i nodi vengono al pettine e anche l'esonero del tecnico Bruno Dazzi sostituito con Bruno Arcari non sortisce alcun effetto. La squadra ducale chiude all'ultimo posto, ammainando bandiera con diverse giornate ancora da disputare. Anche in Coppa Italia i crociati fanno solo passerella, subito estromessi dal torneo dalla Sampdoria. Un dato eloquente sono le tre reti con le quali Dimitri Pinti e Giovanni Meregalli risultano i migliori realizzatori di una stagione penosa, male iniziata e peggio finita con il peggior attacco 23 reti, e la peggior difesa del torneo cadetto con 54 reti subite.."}
{"id": "2966581", "revid": "71433", "url": "https://it.wikipedia.org/wiki?curid=2966581", "title": "NYSJE", "text": ""}
{"id": "2966583", "revid": "212348", "url": "https://it.wikipedia.org/wiki?curid=2966583", "title": "Pier Maria II Rossi", "text": ""}
{"id": "2966586", "revid": "11959", "url": "https://it.wikipedia.org/wiki?curid=2966586", "title": "Multan", "text": "Multan (Lingua urdu \ufee3\ufee0\ufe98\ufe8e\ufee5, \"Mult\u0101n\", ), \u00e8 una citt\u00e0 di pi\u00f9 di 1.800.000 abitanti, situata nel Pakistan centrale presso il fiume Chenab, nella regione del Punjab. Possiede industrie siderurgiche, tessili, meccaniche, alimentari, conciarie e del vetro.\nFu sede di governatorato durante la dominazione Khalj\u012b.\nIn questa citt\u00e0 venne ucciso da un drone statunitense il cooperante italiano Giovanni Lo Porto nel 2015."}
{"id": "2966588", "revid": "1705737", "url": "https://it.wikipedia.org/wiki?curid=2966588", "title": "Frederick Weyand", "text": "Nei sanguinosi anni della \"Escalation\" (1965-1968) il generale Weyand aveva comandato con abilit\u00e0 la 25\u00aa Divisione fanteria (la \"Tropic Lightning\", unit\u00e0 tra le pi\u00f9 efficienti e combattive delle truppe americane in Vietnam) e quindi, dal 1967, l'intera \"II Field Force, Vietnam\", impegnata nella III e nella IV Regione militare del Vietnam del Sud, il complesso di forze pi\u00f9 potente dell'Esercito americano nel teatro bellico indocinese.\nIl suo ruolo si dimostr\u00f2 decisivo soprattutto durante la pericolosa Offensiva del T\u00eat, dove la sua prontezza operativa e la sua giusta valutazione dei piani del nemico, permisero di impiegare tempestivamente le sue forze e respingere gli attacchi vietcong contro la stessa capitale Saigon. Dopo lo scioglimento ufficiale del suo comando in Vietnam (il MACV) Weyand termin\u00f2 la sua brillante carriera come Capo di Stato maggiore dell'Esercito americano negli anni 1974-1976.\nBiografia.\nGli inizi della carriera.\nOriginario della California, Frederick Weyand divenne ufficiale nel maggio 1938 attraverso il programma di corsi svolti all'interno dell'Universit\u00e0 di Berkeley nel quadro del \"Reserve Officer Training Corps\" (ROTC), e svolse il suo primo servizio attivo nel 6\u00ba reggimento d'artiglieria campale dal 1940 al 1942. Durante la seconda guerra mondiale, dopo aver frequentato la prestigiosa Scuola di Stato Maggiore di Fort Leavenworth, serv\u00ec soprattutto all'interno dei servizi di informazione e intelligence dell'Esercito americano, prima al Pentagono (fino al 1944) e quindi, nella fase finale della guerra, nel teatro del Sud-Est asiatico e della Birmania.\nDopo la fine della guerra, Weyand per alcuni anni mantenne incarichi nel servizio informazioni, all'interno del comando del Pacifico, prima di frequentare la Scuola di fanteria di Fort Benning e passare al comando sul campo del I battaglione del 7\u00ba reggimento di fanteria durante la guerra di Corea. Nel successivo decennio la carriera di Weyand prosegu\u00ec con un alternarsi di servizi nelle varie scuole di applicazione e stato maggiore dell'Esercito e di incarichi prevalentemente di stato maggiore sia negli Stati Uniti che in Europa, dove le notevoli qualit\u00e0 intellettuali del generale ebbero modo di mettersi in evidenza.\nNel 1964, infine, Frederick Weyand assunse il comando della 25\u00aa Divisione fanteria stazionata nelle Hawaii, componente importante delle forze assegnate al Comando Pacifico degli Stati Uniti (USPACOM) e quindi tra le prime unit\u00e0 organiche ad entrare in combattimento in Vietnam del Sud dopo la decisione (nel luglio 1965) del presidente Johnson di impegnare direttamente le forze americane nella sanguinosa guerra contro le forze insurrezionali del FLN (Fronte di Liberazione Nazionale) appoggiate dal Vietnam del Nord.\nIn Vietnam.\nA partire dall'estate 1965, Frederick Weyand port\u00f2 quindi in combattimento in Vietnam la sua efficiente divisione (in un primo momento solo la 3\u00aa Brigata, seguita entro la primavera del 1966 dal resto della divisione.) che venne schierata nella regione di Cu Chi, nelle vicinanze della capitale Saigon, all'interno della III Regione militare del Vietnam del Sud. Per oltre un anno il generale mostr\u00f2 preparazione e abilit\u00e0, portando ad un notevole grado di prontezza operativa la sua 25\u00aa Divisione fanteria (\"Tropic Lightning\") e partecipando ad un gran numero di operazioni di \"individuazione e distruzione\" (\"Search and Destroy\"), sferrate dalle forze americane secondo le aggressive direttive del comandante supremo del MACV, generale William Westmoreland.\nRealista nella valutazione dei problemi della guerra e dei risultati raggiunti, e pur non condividendo completamente la visione strategica di Westmoreland e preferendo invece una approccio meno convenzionale alla guerra e un maggiore enfasi sulle operazioni di pacificazione nei villaggi, Weyand impegn\u00f2 disciplinatamente e con un certo successo la sua divisione in alcune grandi operazioni contro le roccaforti vietcong. In particolare si distinse per le sue capacit\u00e0 di coordinamento durante le offensive nel Triangolo di Ferro (Operazioni \"Crimp\", \"Birmingham\", \"Lexington\",\"El Paso\" e soprattutto la grande Operazione Cedar Falls) e nella provincia di Tay Ninh (Operazione Junction City).\nLa 25\u00aa Divisione, responsabile principale della sicurezza di Saigon, si guadagn\u00f2 una notevole reputazione di combattivit\u00e0 ed risolutezza, e il generale Weyand crebbe nella considerazione dei comandi fino ad assumere agli inizi del 1967 l'incarico di vice comandante della \"II Field Force, Vietnam\", responsabile di tutte le forze americane nella III e IV Regione militare; finendo per assumere il comando in capo di questo grande comando operativo alla fine del 1967, in sostituzione del generale Bruce Palmer.\nIl ruolo del generale Weyand fu particolarmente importante durante la improvvisa e imprevista Offensiva del T\u00eat (febbraio 1968); grazie soprattutto alla sua prudenza e alla sua decisione di mantenere grossi contingenti di truppe americane nelle vicinanze di Saigon, l'attacco vietcong alla capitale venne duramente respinto e la \"II Field Force, Vietnam\" riusc\u00ec a controllare la situazione e a infliggere gravi perdite al nemico.\nDopo questo lungo e movimentato periodo di comando sul campo in Vietnam, Weyand alla fine del 1968 venne richiamato in Patria per fungere da consigliere militare dell'ambasciatore Henry Cabot Lodge, Jr., rappresentate americano ai colloqui di pace di Parigi che stavano per avere inizio; la pausa fu di breve durata, dopo un nuovo incarico di stato maggiore al Pentagono, il generale venne richiamato in Vietnam nel 1970 e nominato vice comandante del MACV a fianco del generale Creighton Abrams con cui collabor\u00f2 proficuamente nella lunga e tormentata fase della cosiddetta vietnamizzazione del conflitto.\nIl 30 giugno 1972, quando ormai il rientro delle forze combattenti americane era quasi completato, Frederick Weyand assunse il comando supremo del MACV e nei successivi mesi concluse con successo il ritiro americano e la precaria stabilizzazione del regime del Vietnam del Sud; il generale rientr\u00f2 negli Stati Uniti al momento dello scioglimento ufficiale del MACV il 29 marzo 1973.\nCapo di Stato Maggiore dell'Esercito.\nDopo il definitivo rientro in Patria, il generale Weyand venne subito nominato alla testa dell'Esercito americano nel Pacifico e quindi vice capo di Stato Maggiore dell'Esercito (1973-1974), per poi diventare il 3 ottobre 1974 il 28\u00b0 Capo di Stato Maggiore generale del U.S. Army, incarico che mantenne fino al 30 settembre 1976 e che svolse con competenza sviluppando il programma di totale rinnovamento e ricostruzione delle forze americane previsto dopo il disastro vietnamita. Il generale Weyand si ritir\u00f2 dal servizio attivo nell'ottobre 1976.\nDopo una lunga vecchiaia, il generale Weyand \u00e8 deceduto nel febbraio 2010 per cause naturali in una Residenza protetta a Honolulu, nelle Hawaii, dove il generale si era ritirato dopo il suo collocamento a riposo.\nFrederick Weyand fu sicuramente una figura rimarchevole tra i generali superiori coinvolti nel conflitto del Vietnam; dotato di lucida capacit\u00e0 di giudizio e di una certa indipendenza, valut\u00f2 meglio e prima di altri le difficolt\u00e0 quasi insormontabili per le forze americane (sembra che peraltro non manc\u00f2 di far trapelare alla stampa americana i reali problemi sul campo, minimizzati invece dai rapporti ufficiali diramati da Westmoreland); condusse le operazioni che gli furono affidate con competenza e preparazione e concluse la sua brillante carriera avviando il programma di riforma globale dell'Esercito."}
{"id": "2966594", "revid": "1406147", "url": "https://it.wikipedia.org/wiki?curid=2966594", "title": "Parma Associazione Calcio 1973-1974", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1973-1974.\nStagione.\nNella stagione 1973-1974 il Parma disputa il campionato di Serie B, raccoglie 39 punti che valgono il quinto posto. Sono state promosse in Serie A il Varese e l'Ascoli con 51 punti, terza la Ternana con 50 punti. Retrocedono in Serie C la Reggina con 34 punti, con la differenza reti peggiore rispetto a Perugia, Reggiana e Brindisi, il Bari con 28 punti ed il Catania con 26 punti.\nDopo nove stagioni il Parma torna a giocare il torneo cadetto e il presidente Ermes Foglia, raggiunto il traguardo della Serie B, passa la mano ad Arnaldo Musini. In campionato i neopromossi crociati, sono affidati anche per questa stagione tra i cadetti all'allenatore della promozione scorsa Giorgio Sereni, agguantando un lusinghiero quinto posto finale, anche se lontano una dozzina di punti da Varese, Ascoli e Ternana che volano in Serie A. In Coppa Italia invece, eliminazione al primo turno nel quarto girone contro Inter, Sampdoria, Como e Catania. In tre realizzano 30 reti in campionato e 3 in Coppa Italia, Alberto Rizzati con 15 reti \u00e8 stato il migliore, tutti messi a segno in campionato, Carlo Volpi con 10 reti, di cui 8 in campionato e 2 in Coppa Italia e Giulio Sega con 8 centri, di cui sette in campionato ed 1 in Coppa Italia, hanno contribuito in modo determinante, alla bella stagione disputata dai ducali."}
{"id": "2966595", "revid": "71433", "url": "https://it.wikipedia.org/wiki?curid=2966595", "title": "New york ska jazz ensemble", "text": ""}
{"id": "2966600", "revid": "1369234", "url": "https://it.wikipedia.org/wiki?curid=2966600", "title": "Julian Schieber", "text": ""}
{"id": "2966603", "revid": "22475", "url": "https://it.wikipedia.org/wiki?curid=2966603", "title": "L'ultima lezione (Randy Pausch)", "text": "L'ultima lezione (sottotitolo \"La vita spiegata da un uomo che muore\", in originale \"The Last Lecture\") \u00e8 un libro scritto da Randy Pausch in collaborazione con Jeffrey Zaslow, nato da una lezione tenuta nel settembre 2007 da Pausch, dal titolo \"Really Achieving Your Childhood Dreams\" (\"Realizzare davvero i sogni dell'infanzia\").\nDiscorso.\n\"L'ultima lezione\" \u00e8 il libro che Pausch, un informatico della Carnegie Mellon University di Pittsburgh, ha scritto per raccontare tutte le cose che voleva che i suoi figli avrebbero dovuto sapere dopo la sua morte, dato che aveva ricevuto la notizia che avrebbe avuto pochi mesi di vita a causa di un cancro al pancreas. Egli racconta storie della sua infanzia, molte lezioni che vuole che i suoi figli imparino e che sappiano riguardo alla vita e riguardo a lui stesso.\nAccoglienza.\nIl libro \u00e8 stato un best seller nel 2008, anno in cui \u00e8 stato pubblicato dalla Disney Hyperion."}
{"id": "2966604", "revid": "1305772", "url": "https://it.wikipedia.org/wiki?curid=2966604", "title": "Parma Associazione Calcio 1974-1975", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1974-1975.\nStagione.\nNella stagione 1974-1975 il Parma disputa il campionato cadetto, ottiene 33 punti con una penalizzazione di 3 punti, di fatto ne ha 30 e si piazza all'ultimo posto, retrocedendo in Serie C con l'Arezzo a 33 punti e l'Alessandria con 34 punti che ha perso lo spareggio salvezza con la Reggiana. Sono saliti in Serie A il Perugia con 49 punti, il Como con 46 punti ed il Verona con 45 punti.\nUscito dalla Coppa Italia in seguito al terzo posto ottenuto nel primo girone eliminatorio, nelle prime fasi del campionato il Parma si port\u00f2 nelle posizioni a ridosso della zona promozione malgrado alcune difficolt\u00e0 di ambientamento dei giocatori acquistati durante la sessione estiva di calciomercato.\n Assestatasi fra le posizioni di media classifica, in dicembre la squadra fu scossa da un ricorso presentato dal Verona in merito ad un presunto tentativo di \"combine\" per l'incontro che si \u00e8 giocato il 1\u00ba dicembre 1974 Verona-Parma (1-0): in seguito all'indagine che ne segu\u00ec l'allenatore Sereni, impegnato a difendersi malgrado la presenza di prove che ne attestavano la colpevolezza, perse gradualmente il controllo della squadra che a met\u00e0 maggio si ritrov\u00f2 in zona retrocessione. Fu a quel punto che la dirigenza decise di esonerare il tecnico, che \u00e8 stato sostituito da Renato Gei: nonostante i tentativi di portare la squadra fuori dalla fascia bassa della classifica, a tre gare dal termine giunse la sentenza del Giudice Sportivo, che ha sancito tre punti di penalizzazione al Parma. Precipitati all'ultimo posto, negli ultimi tre turni i ducali hanno ottenuto due pareggi e una sconfitta che, oltre a decretare la retrocessione della squadra, scoraggiarono la dirigenza nel presentare eventuali ricorsi per annullare una penalizzazione che sarebbe risultata ininfluente ai fini della classifica, e quindi della salvezza.\nOrganigramma societario.\nArea direttiva\nArea tecnica"}
{"id": "2966606", "revid": "767487", "url": "https://it.wikipedia.org/wiki?curid=2966606", "title": "Operazioni imponibili", "text": ""}
{"id": "2966607", "revid": "287204", "url": "https://it.wikipedia.org/wiki?curid=2966607", "title": "Salafismo", "text": "La salafiyya (), o salafismo, \u00e8 una scuola di pensiero sunnita hanbalita che prende il nome dal termine arabo \"salaf al-\u1e63ali\u1e25\u012bn\" (\"i pii antenati\") che identifica le prime tre generazioni di musulmani (VII-VIII secolo): i \u1e62a\u1e25\u0101bi (i \"Compagni\" di Maometto), i T\u0101bi\u02bf\u016bn (i \"Seguaci\", la generazione successiva a quella del Profeta) e i \"T\u0101bi\u02bf al-T\u0101bi\u02bfiyy\u012bn\" (\"Coloro che vengono dopo i seguaci\", la terza generazione), tutti considerati dai salafiti modelli esemplari di virt\u00f9 religiosa.\nPunti di riferimento nella storia dei movimenti salafiti sono tre autori e studiosi della Sunna a cui \u00e8 comunemente attribuito il titolo onorifico di \"Shaykh al-Islam\": A\u1e25mad b. \u1e24anbal (780-855), Ibn Taymiyya (1263\u20131328) e Mu\u1e25ammad b. \u02bfAbd al-Wahh\u0101b (1703-1792).\nD'altra parte, la Conferenza islamica mondiale a Groznyj del 2016 ha dichiarato il salafismo ed il Wahhabismo non sunnite (e quindi non hanbalite), nel qual caso queste sarebbero classificate frange kharigite.\nTra i movimenti islamici sunniti che hanno proposto linee interpretative del Corano vi sono oggi il movimento dei coranisti, dei movimenti liberali nell'islam e, per quanto poco noto, dai salafiti (vedi Riformismo islamico).\nA volte viene considerato sinonimo della corrente teologica islamica denominata Ahl al-Hadith, diffusa nell'hanbalismo (uno dei madhab del sunnismo).\nStoria.\nSebbene il termine \"salafi\" () sia ben attestato gi\u00e0 nel periodo classico, essendo utilizzato da eminenti studiosi di \"\u1e25ad\u012bth\" come al-Dhahabi (1274\u20131348), per qualificare come \"ortodossa\" la posizione teologica di autori precedenti, l'accezione moderna di questo termine, secondo alcuni storici dell'Islam, fa riferimento innanzitutto a un movimento revivalistico sorto nella seconda met\u00e0 del XIX secolo in Egitto, come reazione alla diffusione della cultura europea e con l'intento \"\u00abdi rivelare le radici della modernit\u00e0 all'interno della civilt\u00e0 islamica\u00bb\". Questa definizione del salafismo si riconduce, in particolare, ad autori come Mu\u1e25ammad \u02bfAbduh e Jam\u0101l al-D\u012bn al-Afgh\u0101n\u012b al-Asad\u0101b\u0101d\u012b, importanti intellettuali dell'Universit\u00e0 al-Azhar e fondatori del movimento culturale e politico conosciuto come \"I\u1e63l\u0101\u1e25\" (lett. \"Riforma\", da cui il movimento del riformismo islamico) e all'intellettuale siriano Rashid Rida.\nIl termine \"salafismo\" \u00e8 diventato nel tempo, tuttavia, abbastanza ambiguo, perch\u00e9 se inizialmente il movimento era decisamente aperto al confronto con l'Occidente non-musulmano (\u00e8 nota la \"\"Fatw\u0101\" del Transvaal\" di Mu\u1e25ammad \u02bfAbduh - che suscit\u00f2 la forte opposizione degli ambienti islamici pi\u00f9 conservatori - che prendeva posizione sulla liceit\u00e0 per un musulmano di cibarsi in certe condizioni di carni di un animale non macellato secondo la normativa islamica), gi\u00e0 nella seconda met\u00e0 del XX secolo esso rappresentava di fatto un sinonimo del Wahhabismo.\nQuesta trasformazione non deve sorprendere pi\u00f9 di tanto. Comune al primo salafismo e al fondamentalismo era infatti la volont\u00e0 di affrancare il mondo islamico dalla sua sudditanza, psicologica e politica, nei confronti dell'Occidente non-musulmano, anche se le due correnti di pensiero divergevano poi decisamente per metodo e strumenti operativi. Sinteticamente si pu\u00f2 dire che il Fondamentalismo abbia trovato alimento nel salafismo, allontanandosene essenzialmente per una diversa interpretazione della rivelazione coranica, ma non per le finalit\u00e0 da raggiungere.\nIl salafismo delle origini era anch'esso un movimento profondamente e sinceramente religioso, che si batteva per il recupero di un Islam \"puro\" da incrostazioni sovrastrutturali, fautore di una lettura meno intellettualistica del Corano, ostile per un verso a una sua lettura troppo letteralistica, che rischiava concretamente di sfociare in vera e propria offesa alla ragione umana, ma per un altro verso anche alla dottrina di alcune correnti sufi, giudicata troppo ambigua e assertrice di una lettura esageratamente allegorica e potenzialmente fuorviante del portato coranico per essere accettata dai salafiti.\nMolti salafiti di oggi pensano invece che la loro letterale lettura della Legge coranica sia non solo corretta ma pi\u00f9 adeguata alle necessit\u00e0 del presente. Rifiutano la lettura fornita dai primi salafiti (i riformisti islamici) che a loro parere tracimava facilmente in una inammissibile \"\u00ablibera interpretazione\u00bb\" del testo sacro, preferendo fare riferimento piuttosto a figure fondamentaliste come Ibn Taymiyya \u2212 importante teologo \u1e25anbalita siriano del XIII secolo e fervente sostenitore del \"Jih\u0101d\" \u2212 e come Ibn Qayyim al-Jawziyya che ai teorici di fine Ottocento del movimento.\nUna corrente numerosa del salafismo tra le due guerre mondiali guarda, quindi, con forte interesse all'opera ideologica del propagandista religioso Mu\u1e25ammad b. \u02bfAbd al-Wahh\u0101b, il cui richiamo alle pratiche delle prime generazioni di musulmani aveva dato origine al movimento wahhabita, un movimento fondamentalista iper-conservatore, profondamente legato - per tutta una serie di vicende storiche e politiche - alla casa regnante dell'attuale Arabia Saudita e che affronta il ritorno alle origini della Sunna in chiave del tutto anti-modernista.\nConnotazioni ideologiche del salafismo.\nIl movimento salafita, come affermatosi in Egitto all'inizio del XX secolo ad opera di Rashid Rida, vuole ricreare le condizioni in cui visse e ag\u00ec il profeta Maometto (VII secolo) con i suoi fedeli Compagni. Da questo punto di vista appare corretto l'uso del sostantivo-aggettivo \"salafita\".\nL'aspetto teoretico di maggior rilievo del salafismo \u00e8, pertanto, quello di un ritorno alle \"fonti\", la volont\u00e0 di dar corso a una nuova interpretazione autentica (\"ijtih\u0101d\") dei dati coranici e della Tradizione etico-giuridica (Sunna). Il movimento \u00e8 anti-occidentale e apparentemente tradizionalista, ma in realt\u00e0 pu\u00f2 essere paradossalmente considerato un movimento di modernizzazione dell'Islam, visto che non ha timore di ricorrere allo strumento esegetico dell\"ijtih\u0101d\" per affrontare le nuove fattispecie giuridiche che s'accompagnano ai processi di globalizzazione.\nSalafismo e radicalismo islamico.\nI primi segnali evidenti e ufficiali del mutamento ideologico e strategico del salafismo, da movimento \"riformista\" e tollerante a movimento \"fondamentalista\" e marcatamente ostile alla modernit\u00e0, si possono forse riscontrare in Tunisia, verso gli anni trenta del XX secolo. Nel suo lemma \u00abSalafiyya\u00bb, su \"The Encyclopaedia of Islam\", W. Ende sottolinea, infatti, le espressioni di questo nuovo corso in diversi settori della societ\u00e0 tunisina: innanzi tutto con l'organizzazione di \u201clibere scuole\u201d e di una nuova stampa periodica, gran parte della quale permeata di uno spirito wahhabita che era marcatamente insensibile al tradizionale retaggio culturale islamico formatosi nel corso della sua pi\u00f9 che millenaria esistenza in Asia, Africa ed Europa, nonch\u00e9 nella forte sottolineatura della necessit\u00e0 di rapporti privilegiati con l'Oriente islamico, nel moralistico impegno contro i malesseri sociali e i \u201cvizi\u201d importati \u2212 secondo questi nuovi \"salafiti\" \u2212 dall'Occidente (alcolismo e prostituzione innanzi tutto), nella condanna dello scimmiottamento dell'Occidente e del suo femminismo, nell'ostracismo da decretare nei confronti delle missioni cristiane e nelle loro attivit\u00e0 di proselitismo, nella ripulsa di organizzazioni come la \"Khald\u016bniyya\", dell'YMMA (\"Young Men's Muslim Association\", creata a imitazione della \"Young Men Christian Association\") e infine della Societ\u00e0 per la Difesa e l'insegnamento del Corano (peraltro di brevissima esistenza).\nIn Egitto, la trasformazione del salafismo avvenne nello stesso periodo, con l'avvento della cosiddetta \u201cNeo-Salafiyya\u201d. Nascono infatti la \"Jam\u02bfiyyat al-Shubb\u0101n al-muslim\u012bn\" (Organizzazione dei Giovani Musulmani) e la Fratellanza Musulmana, che non si rivolgono pi\u00f9 a minoranze colte e \"illuminate\" (in qualche modo sensibili alla cultura occidentale) ma alle masse pi\u00f9 incolte, impegnandosi in una profonda e capillare opera di \"richiamo\" (\"da\u02bfwah\") all'Islam, cio\u00e8 di riavvicinamento alla fede e alle pratiche canoniche dell'Islam, inteso in senso anti-intellettualistico e conservatore; una visione praticamente opposta a quella del movimento delle origini.\nCome conseguenza di questo percorso storico, a partire dalla seconda met\u00e0 del XX secolo, il salafismo verr\u00e0 frequentemente associato alle espressioni pi\u00f9 radicali del fondamentalismo islamico (che la stampa seguita a chiamare sommariamente \"islamismo\"). A partire dagli anni settanta del XX secolo, vi si richiamano infatti esplicitamente numerosi gruppi estremisti, come il Gruppo Salafita per la Predicazione e il Combattimento, sorto negli anni novanta in Algeria, ed altre milizie jih\u0101diste vicine ad al-Q\u0101\u02bfida."}
{"id": "2966613", "revid": "149466", "url": "https://it.wikipedia.org/wiki?curid=2966613", "title": "Santa Valpurga", "text": ""}
{"id": "2966618", "revid": "6923", "url": "https://it.wikipedia.org/wiki?curid=2966618", "title": "Teorema dello speedup", "text": "Nella teoria della complessit\u00e0 computazionale un teorema dello speedup (in inglese \"speed-up\" significa \"velocizzare\") \u00e8 un teorema che considera alcuni algoritmi che risolvono determinati problemi e dimostra l'esistenza di algoritmi pi\u00f9 efficienti per risolvere gli stessi problemi.\nIl teorema dello speedup lineare per le macchine di Turing dimostra che lo spazio e il tempo richiesti da una macchina di Turing per risolvere un problema decidibile possono essere ridotti, in parole povere, di un qualunque fattore costante moltiplicativo. Come conseguenza si ha che \u00e8 sempre possibile migliorare la velocit\u00e0 di esecuzione di un algoritmo (a patto di utilizzare pi\u00f9 memoria) oppure che \u00e8 sempre possibile diminuire lo spazio occupato in memoria (a patto di aumentare il tempo di esecuzione), tuttavia i miglioramenti sono al pi\u00f9 lineari.\nIl teorema dello speedup di Blum dimostra la velocizzazione di qualunque funzione calcolabile (non solo lineare, come nel precedente teorema). Data la desiderata funzione di speedup, deduce l'esistenza di un problema decidibile tale che qualunque algoritmo in grado di risolverlo pu\u00f2 essere velocizzato."}
{"id": "2966621", "revid": "767487", "url": "https://it.wikipedia.org/wiki?curid=2966621", "title": "Parma Associazione Calcio 1979-1980", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1979-1980.\nStagione.\nDagli altari della promozione, alla polvere della retrocessione. Mesto ritorno in terza serie del Parma, al termine della stagione 1979-80, penultimo in classifica con 27 punti, retrocesso con Matera e Ternana. In Serie A sono saliti il Como con 48 punti, la Pistoiese con 46 ed il Brescia con 45 punti in classifica.\nIn panchina viene confermato Cesare Maldini, la squadra crociata paga in mezzo al campo la partenza di Carlo Ancelotti, che \u00e8 stato ceduto alla Roma. La difesa subisce troppo ed il Parma affonda. Ai primi di marzo il presidente Ernesto Ceresini ed il diesse Paolo Borea esonerano Cesare Maldini, e affidano i ducali a Tom Rosati, un tecnico esperto della categoria, che tuttavia non riesce nell'impresa di rivitalizzare l'ambiente.\nAnche la Coppa Italia ha riservato poche soddisfazioni ai tifosi parmensi, nel secondo girone di qualificazione, giocato prima del campionato il Parma ha ottenuto solo due pareggi e due sconfitte, nel raggruppamento che ha promosso ai Quarti di finale il Torino."}
{"id": "2966625", "revid": "250538", "url": "https://it.wikipedia.org/wiki?curid=2966625", "title": "VoPos", "text": ""}
{"id": "2966631", "revid": "339392", "url": "https://it.wikipedia.org/wiki?curid=2966631", "title": "Alfonso di Aragona", "text": ""}
{"id": "2966635", "revid": "125445906", "url": "https://it.wikipedia.org/wiki?curid=2966635", "title": "Macchia mediterranea", "text": "La macchia mediterranea \u00e8 uno dei principali ecosistemi mediterranei. Si tratta di una formazione vegetale arbustiva costituita tipicamente da specie sclerofille, cio\u00e8 con foglie persistenti poco ampie, coriacee e lucide, di altezza media variabile dai 50\u00a0cm ai 4 metri: spesso si tratta di formazioni derivanti dalla foresta mediterranea sempreverde.\nCaratterizzazione e classificazione.\nLa macchia mediterranea propriamente detta non va confusa con altre formazioni arbustive degli ambienti mediterranei, in particolare la \"Gariga\", costituita da arbusti in genere di minore taglia, non sclerofilli, ma spinosi o malacofilli. Scientificamente le macchie rientrano nella classe Quercetea ilicis, mentre le garighe afferiscono ad altre classi, come Rosmarinetea officinalis e Cisto-Lavanduletea. Dal punto di vista dinamico ed ecologico le garighe rappresentano prodotti di estrema degradazione delle macchie e crescono su suoli pietrosi.\nLa macchia mediterranea si pu\u00f2 diversificare per composizione floristica e sviluppo strutturale:\nLa macchia mediterranea presenta una distribuzione prevalente nelle zone caldo-aride, caratterizzate da inverni miti e umidi ed estati calde ed aride, con scarse precipitazioni. Ad effetto di tali condizioni, specie fra gli arbusti, ed in generale, \u00e8 diffuso il fenomeno della estivazione totale o parziale, cio\u00e8 le piante concentrano la fase di maggiore vegetazione in inverno o in primavera, mentre sono in parziale o totale stasi vegetativa in estate.\nLa maggior parte delle zone di macchia mediterranea si sviluppa sui declivi con suolo poco profondo e soggetto a un rapido drenaggio, su cui le formazioni della macchia svolgono una funzione importantissima di difesa del suolo dalla erosione da parte degli agenti atmosferici, assicurando un'efficace regolamentazione idrogeologica.\nCostituisce un esempio di microambiente, fornendo nutrimento e riparo a insetti, anfibi, rettili, uccelli e mammiferi.\nLa macchia rappresenta un potenziale stadio di evoluzione verso la formazione forestale della lecceta, la pi\u00f9 tipica delle foreste mediterranee.\nSpecie arbustive tipiche.\nFanno parte della macchia mediterranea diverse specie accomunate da alcune caratteristiche (crescita bassa, fusti resistenti, foglie rigide e coriacee) che le rendono capaci di tollerare i venti salmastri che provengono dal mare. Nella seguente eterogenea galleria fotografica figurano anche specie di gariga, come cisti e rosmarino, mentre una, il cappero, \u00e8 una pianta delle rupi e dei muri.\nEcco la lista intera:\nSpecie arboree tipiche.\nGli alberi devono far fronte a lunghi periodi di aridit\u00e0 del terreno, per questo sono di solito sempreverdi oppure arbusti e piante aromatiche:\nSelvicoltura.\nLa foresta mediterranea \u00e8 una fitocenosi che storicamente ha subito uno sfruttamento antropico molto elevato; per questo ora la si ritrova soprattutto allo stato di macchia alta (&lt; di 500 ceppaie/ha).\nL'eccessivo sfruttamento delle ceppaie di leccio (ottima legna da carbone), la necessit\u00e0 di pascoli e di campi da arare, sono le cause alla base di questo degrado. \nLa selvicoltura di questa fascia vegetazionale, non pu\u00f2 che essere costituita da una selvicoltura di prevenzione e tutela; \u00e8 impossibile pensare ad uno sfruttamento ai fini produttivi.\nDistribuzione.\nLa macchia mediterranea, come suggerisce il nome, \u00e8 tipica delle terre che si affacciano sul Mar Mediterraneo, oltre che sull'Atlantico, in Marocco e nella parte atlantica della Penisola iberica meridionale. \nFormazioni arbustive o arborescenti simili per aspetto a delle macchie, costituite cio\u00e8 da sclerofille, ma del tutto diverse come specie, si trovano in altre regioni della Terra caratterizzate da condizioni climatiche simili a quelle mediterranee. Prendono nomi diversi: \"chaparral\" in California, \"fynbos\" in Sudafrica, \"kwongan\" nell'Australia occidentale, \"mallee\" nell'Australia meridionale, mentre in Cile si usa un termine utilizzato anche in Spagna: \"matorral\".\nQueste cinque zone ricoprono appena il 2% della superficie delle terre emerse del pianeta ma ospitano oltre il 20% delle specie del pianeta, rappresentando una riserva di biodiversit\u00e0.\nEsempi di macchia mediterranea in Italia.\nToscana:"}
{"id": "2966637", "revid": "767487", "url": "https://it.wikipedia.org/wiki?curid=2966637", "title": "La nostra vita (film)", "text": "La nostra vita \u00e8 un film del 2010 diretto da Daniele Luchetti. \u00c8 stato presentato al Festival di Cannes 2010, come unico film italiano in concorso, dove Elio Germano si \u00e8 aggiudicato il premio per la miglior interpretazione maschile.\nIl film \u00e8 stato distribuito nelle sale cinematografiche il 21 maggio 2010 dalla 01 Distribution.\nTrama.\nClaudio \u00e8 un operaio edile, che vive alla periferia di Roma con l'amata moglie Elena e i loro due figli. Con lei ha costruito un solido rapporto fatto di complicit\u00e0, con cui affrontano le piccole e grandi quotidianit\u00e0, cercando di arrivare alla fine del mese e di dare un futuro dignitoso ai figli. Claudio nei cantieri ha il compito di controllare il lavoro dei muratori, che per la maggior parte sono clandestini e lavorano in nero. Un giorno casualmente scopre il corpo senza vita di un romeno caduto accidentalmente nella tromba dell'ascensore lasciata senza protezione. Claudio non denuncia l'incidente per non bloccare i lavori e il corpo del romeno viene sepolto nel cemento.\nIn seguito, la moglie muore per complicazioni post-parto, dopo aver dato alla luce il terzo figlio.\nRimasto solo con i figli, Claudio riesce ad affrontare un cos\u00ec grande dolore, ma per una sorta di risarcimento per quello che la vita gli ha strappato, vuole dare ai figli amore e attenzioni fatte di beni materiali. Per guadagnare velocemente pi\u00f9 denaro riesce ad ottenere un subappalto per la costruzione di una palazzina ricattando l'imprenditore che non ha denunciato la morte del romeno ma si ritrover\u00e0 in una situazione pi\u00f9 grande di lui, invischiato in affari poco leciti, con al centro lo sfruttamento degli operai extracomunitari.\nNonostante l'aiuto dell'amico spacciatore Ari, Claudio rischia il fallimento che riuscir\u00e0 ad evitare con il sostegno delle persone che gli vogliono bene, come la sorella Liliana e il fratello Piero. Grazie ai valori della famiglia, Claudio potr\u00e0 ricominciare da capo. Vittima ed assieme colpevole della societ\u00e0 in cui vive, forse ha capito che \u00abnon tutto s'aggiusta con il denaro\u00bb, come gli dice il figlio dell'operaio morto.\nRecensioni.\n\u00c8 un film duro, durissimo, questo di Luchetti. Sembrano passati secoli da \"La scuola\", agrodolce affresco dagli appunti autobiografici di Domenico Starnone, uscito nel 1995. Dopo il breve idillio iniziale, arriva la brusca virata verso un cinema che ha il sapore del primo Ken Loach (\"Riff Raff\" e i suoi muratori arrabbiati, per intenderci), o addirittura ascendenze verghiane nella smania del protagonista per la \"roba\" dei nostri tempi, i soldi, e nella condanna allo smacco del suo tentativo di fare il salto, di \"progredire\" avrebbe detto il catanese. Eppure c'\u00e8 anche un'idea tutta nuova del regista e degli sceneggiatori (lo stesso Luchetti e l'inossidabile coppia di tanti successi Rulli-Petraglia), cio\u00e8 quella del rimedio, del riparare alla perdita dell'affetto pi\u00f9 grande, irreparabile, con l'unica panacea che i nostri tempi ammanniscano per ogni forma di dolore e carenza, vuoto e necessit\u00e0, cio\u00e8 il denaro. E gli oggetti che con esso \u00e8 possibile possedere. Assunto piuttosto semplicistico e un po' trito, ma che nella sceneggiatura e, soprattutto, nell'interpretazione di Germano risulta decisamente convincente. Ci si potrebbe interrogare sul lieto fine. Ammesso che sia davvero tale. In realt\u00e0 si tratta di una ripartenza. Forse Claudio metabolizza in maniera un po' troppo didascalica il messaggio, a maggior ragione visto che ad aiutarlo a capire \u00e8 Andrej, il figlio del muratore morto sul lavoro. In ogni caso le ultime sequenze con i figli, sul balcone e nel lettone, sono emotivamente, e quindi anche cinematograficamente, efficacissime.\nProduzione.\nIl film \u00e8 stato girato principalmente a Ostia, a Porta di Roma ed a Ponte di Nona."}
{"id": "2966640", "revid": "47767", "url": "https://it.wikipedia.org/wiki?curid=2966640", "title": "Santa Chelidonia", "text": ""}
{"id": "2966644", "revid": "149466", "url": "https://it.wikipedia.org/wiki?curid=2966644", "title": "San Ceccardo", "text": ""}
{"id": "2966647", "revid": "339392", "url": "https://it.wikipedia.org/wiki?curid=2966647", "title": "Alexander Arangelovich", "text": ""}
{"id": "2966648", "revid": "59338", "url": "https://it.wikipedia.org/wiki?curid=2966648", "title": "Urogallo", "text": ""}
{"id": "2966651", "revid": "47767", "url": "https://it.wikipedia.org/wiki?curid=2966651", "title": "San Cedda", "text": ""}
{"id": "2966657", "revid": "287204", "url": "https://it.wikipedia.org/wiki?curid=2966657", "title": "Intuito femminile", "text": "Intuito femminile (\"Feminine Intuition\") \u00e8 un racconto fantascientifico scritto da Isaac Asimov. Pubblicato per la prima volta nel 1969 \u00e8 stato inserito nella seconda edizione dell'antologia \"Il secondo libro dei robot\" ed \u00e8 attualmente presente anche in altre raccolte di racconti di Asimov.\nTrama.\nMorto Alfred Lanning e con Susan Calvin in pensione, Peter Bogert \u00e8 il capo della ricerca e sviluppo della US Robots and Mechanical Men coadiuvato dal robopsicologo capo Clinton Madarian. La US Robots \u00e8 diventata una multinazionale ed i suoi progetti vanno oltre i cervelli positronici. Il progetto pi\u00f9 importante \u00e8 il balzo spaziale che permette di raggiungere altri sistemi stellari in tempi ragionevoli. Il problema principale di tale progetto per\u00f2, sono i finanziamenti, dato lo scarso interesse dell'opinione pubblica verso l'esplorazione dello spazio ed i costi astronomici del progetto.\nMadarian quindi, propone di sfruttare il suo nuovo progetto, la serie di robot JN, per trovare pianeti abitabili in modo da ricreare l'interesse sopito per l'esplorazione ed attrarre capitali pubblici nel progetto. Purtroppo questa impresa \u00e8 ancora pi\u00f9 ardua del balzo spaziale e la maggiore difficolt\u00e0 sta proprio nei robot della innovativa serie JN: sono robot liberi da schemi e condizionamenti che in teoria potrebbero aggirare le tre leggi della robotica. Per l'opinione pubblica questo \u00e8 semplicemente inconcepibile e solo immaginare tale cosa porterebbe al fallimento della US Robotics. Ma Madarian convince Bogert ad approvare il progetto JN dicendogli che non si trattava di un robot normale, ma di uno dotato di personalit\u00e0, e perci\u00f2 di inventiva, e per di pi\u00f9 tendente al \"femminile\", in modo da accattivarsi il pubblico. Alla serie per questo viene dato lo pseudonimo di Jane, e non John come inizialmente si pensava.\nGli ci vogliono anni, ma alla fine con Jane-5, pu\u00f2 partire per Flagstaff in cui vi \u00e8 un laboratorio per la ricerca degli esopianeti. Jane qui, sentendosi a suo agio nell'ambiente dei laboratori, riesce a trovare 3 sistemi stellari con pianeti abitabili, solo che prima che Madarian riesca a mandare i dati, muore nel viaggio di ritorno assieme a Jane in un incidente aereo causato da un meteorite. Quindi Bogert chiama la Calvin, ormai ottantenne, per capire quali potessero essere i pianeti abitabili trovati, in base alla mentalit\u00e0 e alle ricerche fatte dal robot e dal robopsicologo.\nLa Calvin, dopo numerose ricerche alla fine, convoca il capo della U.S. Robots per riferirgli di aver trovato la soluzione: chiedere i dati al camionista che aveva portato da Flagstaff all'aeroporto Jane e Madarian, dato che questo, non poteva non aver sentito tutti i discorsi che c'erano stati tra il robot chiacchiero/femminile e il dottore. In realt\u00e0 per\u00f2, la Calvin, aveva gi\u00e0 trovato quelle informazioni nei computer di Flagstaff, solo che per punire Bogert e la sua superbia intellettuale nei confronti delle altre persone, quando le viene chiesto come faceva ad esserne sicura, lei risponde:"}
{"id": "2966659", "revid": "547034", "url": "https://it.wikipedia.org/wiki?curid=2966659", "title": "Episodi di Fastlane", "text": "La prima ed unica stagione della serie televisiva Fastlane \u00e8 stata trasmessa in prima visione negli Stati Uniti d'America da Fox dal 18 settembre 2002 al 25 aprile 2003.\nIn Italia \u00e8 stata trasmessa in prima visione da Rai 2 dal 26 giugno al 12 novembre 2005."}
{"id": "2966662", "revid": "767487", "url": "https://it.wikipedia.org/wiki?curid=2966662", "title": "Prostanoidi", "text": "Con il termine di prostanoide si indicano una sottoclasse di eicosanoidi. In particolare il termine \u00e8 riferito per indicare genericamente le molecole quali le prostaglandine, trombossani e prostacicline.\nLa biosintesi dei prostanoidi avviene per azione della fosfolipasi A2 sui lipidi di membrana. L'enzima consente il rilascio di acido arachidonico che, per azione della ciclossigenasi avvia il processo a catena che porta alla formazione dei prostanoidi."}
{"id": "2966664", "revid": "767487", "url": "https://it.wikipedia.org/wiki?curid=2966664", "title": "The Toasters", "text": "I The Toasters o semplicemente Toasters sono un gruppo ska statunitense, nato a New York nel 1981 ed attualmente in attivit\u00e0: questa lunga durata fa di loro probabilmente il gruppo ska pi\u00f9 longevo degli Stati Uniti, nonostante il cantante e fondatore Robert Hingley sia l'unico membro della formazione originale rimasto nel gruppo.\nI Toasters hanno pubblicato nove album in studio, la maggior parte dei quali con la Moon Ska Records, e goduto di una relativa popolarit\u00e0 presso il grande pubblico nei tardi anni 90 grazie alla ribalta del genere, il cosiddetto Third wave of ska, in Nord America. Il loro singolo \"Two-Tone Army\" \u00e8 stato anche la sigla dello show Nickelodeon \"KaBlam!\", ed essi hanno registrato musiche per varie pubblicit\u00e0, incluse quelle di America Online e Coca-Cola.\nIl gruppo si esibisce ancora in concerti live in tutto il mondo, e nel 2007 ha celebrato il suo venticinquesimo anniversario con un nuovo album in studio, \"One More Bullet\"."}
{"id": "2966666", "revid": "253269", "url": "https://it.wikipedia.org/wiki?curid=2966666", "title": "Rick Hearst", "text": "Biografia.\nLo ricordiamo per aver interpretato dal 1989 al 1990 il ruolo di Scotty Banning nella soap opera \"Il tempo della nostra vita\".\nPoi ha recitato nella soap opera \"Sentieri\" dove ha interpretato il ruolo di Alan-Michael Spaulding dal 1990 al 1996. A \"Febbre d'amore\" ha interpretato dal 2000 al 2001 il ruolo di Matt Clark. Nel 2002 entra a far parte del cast di \"Beautiful\" per interpretare il ruolo di Whip Jones III, ruolo che lascia l'anno stesso. In \"General Hospital\" gli viene offerto il ruolo di Ric Lansing, ruolo che interpreta dal 2002 al 2009. Nel 2009 torna a far parte di \"Beautiful\" dove interpreta di nuovo Whip e lascia di nuovo la soap nel 2011. Nel 2012 alcune indiscrezioni danno quasi per certo che l'attore torner\u00e0 a \"General Hospital\" nel ruolo di Ric Lansing.\nPremi.\nEmmy Awards.\nVinti:\nNomination:\nSoap Opera Digest Awards.\nVinti:\nNomination:"}
{"id": "2966674", "revid": "224230", "url": "https://it.wikipedia.org/wiki?curid=2966674", "title": "Colloquio di Poissy", "text": "Il colloquio di Poissy si tenne nella omonima cittadina francese nel settembre del 1561.\nCon questo colloquio Caterina de' Medici tenter\u00e0 di avvicinare le due fazioni religiose presenti in Francia gli ugonotti e i cattolici.\nSaranno presenti alla riunione oltre a Caterina De'Medici anche il Re Carlo IX i principi, il cancelliere, i pi\u00f9 alti prelati cattolici, tra cui il cardinale di Lorena e il vescovo Giovanni Antonio Caracciolo, oltre a 12 teologi protestanti con a capo Teodoro di Beza.\nSi tratteranno vari argomenti teologici tra cui la reale presenza di Cristo nell'ostia della comunione e il valore delle opere.\nNel colloquio i vari esponenti cercheranno un accordo tentando di rifarsi alla Confessione di Augusta.\nDopo varie interruzioni, il colloquio si concluder\u00e0 con un nulla di fatto e sar\u00e0 la stessa Caterina pochi mesi pi\u00f9 tardi a far promulgare a Carlo IX l'editto di Saint-Germain-en-Laye, chiamato anche l'editto di gennaio con il quale, temporaneamente, si permetter\u00e0 agli ugonotti di professare la loro fede fuori dalle citt\u00e0.\nLetteratura.\nLo scenario storico nel quale si tenne il Colloquio di Poissy \u00e8 ricostruito nel romanzo di Agostino di Bondeno, \"Colloqui di Poissy\" del 2018."}
{"id": "2966675", "revid": "1566286", "url": "https://it.wikipedia.org/wiki?curid=2966675", "title": "Jane Sibbett", "text": "Biografia.\nJane Sibbett, la pi\u00f9 giovane di cinque figli, nacque a Berkeley, in California il 28 novembre del 1962, ma crebbe ad Orinda, sempre in California. Negli anni 70 lavorava come dj a Sacramento. Si laure\u00f2 all'Universit\u00e0 della California di Los Angeles. Dal 18 gennaio del 1992 \u00e8 sposata con il produttore Karl Fink. La coppia ha tre figli, Kai, Ruby e Violet. Attualmente vivono nelle Hawaii."}
{"id": "2966682", "revid": "767487", "url": "https://it.wikipedia.org/wiki?curid=2966682", "title": "Ravna Gora (Serbia)", "text": "Ravna Gora \u00e8 una localit\u00e0 della Serbia centrale, famosa per essere stata il centro dell'azione degli antifascisti, monarchici, serbi, dell'Esercito Jugoslavo in Patria, meglio conosciuti come Cetnici, guidati dal generale serbo Dragoljub Mihajlovic. Attualmente \u00e8 sede del \"Ravnogorski Pokret\" che si riunisce ogni 15 maggio in memoria delle lotte nella II Guerra Mondiale.\nSociet\u00e0.\nEvoluzione demografica.\nGrafico sul cambiamento del numero di abitanti:"}
{"id": "2966686", "revid": "32334479", "url": "https://it.wikipedia.org/wiki?curid=2966686", "title": "Scambio di beni", "text": ""}
{"id": "2966687", "revid": "1924342", "url": "https://it.wikipedia.org/wiki?curid=2966687", "title": "Come si cambia/Fai piano", "text": "Come si cambia/Fai piano \u00e8 un singolo di Fiorella Mannoia del febbraio 1984 pubblicato dalla Ariston Records (Catalogo: AR 00954 - Matrici: AR 00954-1N/AR 00954-2N), prodotto e arrangiato da Mario Lavezzi e Beppe Cantarelli.\nCome si cambia.\nIl brano \"Come si cambia\", contenuto nel lato A del 45 giri, fu presentato all'edizione 1984 del Festival di Sanremo. Pur classificandosi al quattordicesimo posto, \"Come si cambia\" ebbe un discreto successo di vendite e segn\u00f2 una svolta importante nella carriera di Fiorella Mannoia. La cantante a tal proposito dichiara:\nTracce.\nDurata totale: 7 min : 57 s\nAltre interpretazioni ed incisioni.\nIl brano \"Come si cambia\" \u00e8 stato eseguito in duetto dalla stessa Fiorella Mannoia insieme a Noemi durante l'\"Ho imparato a sognare tour\". Noemi, inoltre ne ha realizzata una versione a cappella in duetto con i Neri per Caso inserita nell'album \"Donne\".\nIl brano \"Come si cambia\" viene inoltre inserito nella compilation \"Le 100 canzoni pi\u00f9 belle del Festival\"."}
{"id": "2966689", "revid": "198277", "url": "https://it.wikipedia.org/wiki?curid=2966689", "title": "Allocazione", "text": ""}
{"id": "2966690", "revid": "400518", "url": "https://it.wikipedia.org/wiki?curid=2966690", "title": "Allocazione della memoria", "text": ""}
{"id": "2966694", "revid": "149466", "url": "https://it.wikipedia.org/wiki?curid=2966694", "title": "Ceadda di Lichfield", "text": ""}
{"id": "2966695", "revid": "32334586", "url": "https://it.wikipedia.org/wiki?curid=2966695", "title": "James Arthur Lovell Jr.", "text": ""}
{"id": "2966703", "revid": "767487", "url": "https://it.wikipedia.org/wiki?curid=2966703", "title": "Turn It Up (singolo Pixie Lott)", "text": "Turn It Up \u00e8 un brano musicale della cantante britannica Pixie Lott, estratto come quinto singolo dal suo album di debutto \"Turn It Up\", pubblicato nel 2009. Il video musicale \u00e8 stato girato ad aprile ed \u00e8 apparso per la prima volta in televisione il 6 maggio 2010."}
{"id": "2966707", "revid": "729019", "url": "https://it.wikipedia.org/wiki?curid=2966707", "title": "Stazione di San Piero a Sieve", "text": "La stazione di San Piero a Sieve \u00e8 una stazione ferroviaria a servizio dell'omonimo comune in provincia di Firenze. Si trova all'interno del paese, in una posizione facilmente raggiungibile dal centro; questo fa della stazione un luogo di incontro e di ritrovo per gli abitanti.\nStoria.\nLa stazione fu aperta l'8 aprile 1890 con l'apertura del tratto Firenze-Borgo San Lorenzo che verr\u00e0 poi esteso, nel 1893 a Faenza.\nDurante la seconda guerra mondiale, la linea sub\u00ec gravissimi danni che ne provocarono la chiusura. Nel 1952 la ferrovia Pontassieve-Borgo San Lorenzo venne prolungata fino a San Piero a Sieve facendone quindi una stazione di testa.\nNel 1971 questa ultima tratta fu nuovamente chiusa a causa della scarsa utenza, ma 25 anni dopo, nel 1997, fu regolarmente riattivata, in previsione della riapertura della ferrovia Faentina, avvenuta 2 anni dopo.\nStrutture e impianti.\nLa stazione dispone di tre binari:\n\u00c8 inoltre presente un binario tronco di testa usato sporadicamente per la sosta dei mezzi d'opera addetti alla manutenzione della linea. Tutti i binari sono provvisti di banchina, pensilina e alcune panchine.\nLe due banchine sono collegate tra loro tramite un sottopassaggio. \u00c8 inoltre presente un altro sottopassaggio accessibile a disabili e persone con bagagli all'estremit\u00e0 della banchina in direzione di Borgo San Lorenzo.\nAll'interno del fabbricato viaggiatori \u00e8 presente un bar (che fa anche funzione di biglietteria per i treni regionali) e la sala di attesa che condividono lo stesso salone. La stazione dispone inoltre di una biglietteria self-service.\nIn passato era presente un piccolo scalo merci, in seguito disattivato insieme con il relativo magazzino.\nArchitettura.\nIl fabbricato viaggiatori dispone di due piani: un piano terra destinato ai viaggiatori ed al bar, il secondo piano invece \u00e8 una abitazione privata.\nMovimento.\nIl servizio viaggiatori \u00e8 affidato esclusivamente a Trenitalia controllata del gruppo Ferrovie dello Stato Italiane. Dal 2007 Trenitalia in collaborazione con la Regione Toscana ha avviato il servizio Memorario che consente una maggiore frequenza dei treni e orari cadenzati e facili da ricordare.\nServizi.\nLa stazione dispone di:\nInterscambi.\nL'impianto dispone di due parcheggi, uno ricavato dal vecchio scalo merci e un secondo posto dall'altro lato della stazione. \u00c8 presente il capolinea delle Autolinee Mugello Valdisieve che permette di raggiungere le localit\u00e0 non servite da ferrovia."}
{"id": "2966708", "revid": "32334811", "url": "https://it.wikipedia.org/wiki?curid=2966708", "title": "Frank Frederick Borman II", "text": ""}
{"id": "2966710", "revid": "32334823", "url": "https://it.wikipedia.org/wiki?curid=2966710", "title": "William Alison Anders", "text": ""}
{"id": "2966711", "revid": "149466", "url": "https://it.wikipedia.org/wiki?curid=2966711", "title": "San Cerbone", "text": ""}
{"id": "2966713", "revid": "149466", "url": "https://it.wikipedia.org/wiki?curid=2966713", "title": "San Cucufate", "text": ""}
{"id": "2966724", "revid": "224230", "url": "https://it.wikipedia.org/wiki?curid=2966724", "title": "Eraclito di Efeso", "text": ""}
{"id": "2966726", "revid": "149466", "url": "https://it.wikipedia.org/wiki?curid=2966726", "title": "San Cuniberto", "text": ""}
{"id": "2966729", "revid": "32334943", "url": "https://it.wikipedia.org/wiki?curid=2966729", "title": "Noluntas", "text": ""}
{"id": "2966730", "revid": "112002172", "url": "https://it.wikipedia.org/wiki?curid=2966730", "title": "Nubi madreperlacee", "text": "Le nubi madreperlacee sono particolari tipi di nube che si formano nella stratosfera, ad altezze comprese tra 15000 m e 25000m sul livello del mare, talvolta fino a . Hanno l'aspetto di cirri dal colore pallido o di altocumuli lenticolari.\nFormazione.\nLa stratosfera \u00e8 molto secca e, a differenza della troposfera, raramente consente la formazione di nubi. Tuttavia nel freddo estremo delle regioni polari si possono formare nubi stratosferiche di vario tipo, che sono classificate a seconda del loro stato fisico e della composizione chimica.\nA causa della loro altitudine e della curvatura della Terra queste nubi ricevono la luce solare da sotto l'orizzonte e sono osservabili in particolare prima dell'alba o dopo il tramonto.\nLe nubi madreperlacee si formano con temperature sotto , valori che si raggiungono nella bassa stratosfera durante l'inverno polare. In Antartide temperature sotto provocano la formazione di nubi del II tipo. Tali temperature sono infrequenti nell'Artide e, di conseguenza, sono pi\u00f9 rare nell'emisfero settentrionale dove, tuttavia, possono formarsi a causa di onde sottovento provenienti da alte montagne che possono raffreddare la bassa stratosfera. \u00c8 probabile che forti venti in quota e profonde depressioni favoriscano la formazione di questo tipo di nube.\nTipi.\nLe nubi madreperlacee sono divise in quattro tipi a seconda della loro composizione chimica."}
{"id": "2966731", "revid": "149466", "url": "https://it.wikipedia.org/wiki?curid=2966731", "title": "San Desiderio di Vienne", "text": ""}
{"id": "2966735", "revid": "963244", "url": "https://it.wikipedia.org/wiki?curid=2966735", "title": "Sant'Eliodoro", "text": ""}
{"id": "2966744", "revid": "149466", "url": "https://it.wikipedia.org/wiki?curid=2966744", "title": "San Dunstano", "text": ""}
{"id": "2966748", "revid": "1573940", "url": "https://it.wikipedia.org/wiki?curid=2966748", "title": "Merrillville", "text": "Merrillville \u00e8 un centro abitato (\"town\") degli Stati Uniti d'America, situato nella contea di Lake dello Stato dell'Indiana. Nel censimento del 2000 la popolazione era di 30.560 abitanti.\nGeografia fisica.\nSecondo i rilevamenti dell'United States Census Bureau, Merrillville si estende su una superficie di 86,3 km\u00b2."}
{"id": "2966752", "revid": "7969", "url": "https://it.wikipedia.org/wiki?curid=2966752", "title": "PETCO Park", "text": ""}
{"id": "2966754", "revid": "767487", "url": "https://it.wikipedia.org/wiki?curid=2966754", "title": "Eva Rivas", "text": "Biografia.\n\u00c8 nata a Rostov sul Don il 13 luglio 1987 da madre armena e padre di origini russe e greche.\nHa assunto il suo nome d'arte prendendolo dalla sua bisnonna greca.\nIl 14 febbraio 2010 ha ottenuto il diritto di rappresentare l'Armenia all'Eurovision Song Contest 2010 di Oslo, dopo aver vinto la selezione nazionale con la canzone \"Apricot Stone\". Si \u00e8 classificata in settima posizione con 141 punti.\nHa sperato di rappresentare nuovamente l'Armenia all'Eurovision Song Contest 2012, tuttavia, a causa del conflitto con l'Azerbaigian per il Nagorno-Karabakh, in quell'anno l'Armenia ha rinunciato alla partecipazione.\nHa fatto parte della giuria di The Voice of Armenia.\nE'alta 1,96\u00a0cm."}
{"id": "2966757", "revid": "767487", "url": "https://it.wikipedia.org/wiki?curid=2966757", "title": "Alien Intruder", "text": "Alien Intruder \u00e8 un film del 1993, diretto da Ricardo Jacques Gale. \u00c8 una storia di ambientazione fantascientifica.\nTrama.\nNell'anno 2022, un membro dell'equipaggio della U.S.S. Holly \u00e8 impazzito uccidendo tutti gli altri membri. Dalla terra \u00e8 stato inviato per indagare sull'accaduto il comandante Skyler, in compagnia di quattro detenuti che a missione compiuta otterranno la grazia. Durante il viaggio saranno vittima di uno strano attacco alieno."}
{"id": "2966758", "revid": "486946", "url": "https://it.wikipedia.org/wiki?curid=2966758", "title": "San Donatello", "text": ""}
{"id": "2966763", "revid": "110157", "url": "https://it.wikipedia.org/wiki?curid=2966763", "title": "DNA nucleotidil-esotrasferasi", "text": "L'enzima nucleare DNA nucleotidil-esotrasferasi, noto comunemente come trasferasi terminale (in inglese: \"terminal deoxynucleotidyl transferase\", sigla TDT, oppure anche come \"DNA nucleotidylexotransferase\", DNTT), \u00e8 una DNA polimerasi espressa in cellule linfoidi immature, pre-B, e nelle cellule della leucemia acuta linfoblastica e del linfoma. \nLa funzione della TdT \u00e8 quella di aggiungere nucleotidi all'estremit\u00e0 amino terminale sugli esoni di variabilit\u00e0, diversit\u00e0 e giunzione durante la ricombinazione V(D)J. Negli esseri umani, la trasferasi terminale viene codificata dal gene \"DNTT\".\nFunzione.\nLa TdT catalizza l'aggiunta di nucleotidi all'estremit\u00e0 3' terminale della molecola di DNA. A differenza della maggior parte delle polimerasi del DNA non richiede un template. Il substrato preferito da questo enzima \u00e8 il terminale 3' del DNA, ma \u00e8 in grado di aggiungere nucleotidi alle estremit\u00e0 3' tagliate o strappate. Necessita di cobalto come cofattore, comunque l'enzima riesce a catalizzare la reazione \"in vitro\" anche con la somministrazione di manganese e/o di magnesio.\nUtilizzi.\nLa trasferasi terminale ha applicazioni in biologia molecolare. Pu\u00f2 essere impiegata nella procedura RACE per aggiungere nucleotidi che possono essere usati come un template per un primer nella procedura successiva di reazione a catena della polimerasi (PCR). Pu\u00f2 essere anche usata per aggiungere nucleotidi marcati con isotopi radioattivi, ad esempio nel saggio biochimico noto come TUNEL assay (Terminal deoxynucleotidyl transferase dUTP Nick End Labeling) per la dimostrazione dell'apoptosi (processo di morte cellulare programmata, che in parte \u00e8 contraddistinto dal DNA frammentato).\nLa trasferasi terminale pu\u00f2 essere usata anche nei test di immunofluorescenza per la diagnosi di leucemia acuta linfoblastica e mostra caratteristiche promettenti per la produzione di DNA artificiale pi\u00f9 lungo di 200 basi .\nGenetica.\nIl gene umano DNTT per la proteina TDT si trova nel cromosoma 10, braccio q23-q24, vicino ad altre chinasi come la\nesochinasi 1 che si trova nello stesso cromosoma in posizione q-22."}
{"id": "2966765", "revid": "120736776", "url": "https://it.wikipedia.org/wiki?curid=2966765", "title": "Parma Associazione Calcio 1985-1986", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1985-1986.\nStagione.\nNella stagione 1985-1986 arriva da Rimini a Parma l'allenatore Arrigo Sacchi fortemente voluto dal presidente Ernesto Ceresini e dal direttore sportivo Riccardo Sogliano. La squadra crociata viene radicalmente cambiata, Nicola Berti va alla Fiorentina, Marco Macina passa al Milan, la rosa \u00e8 composta da giocatori direttamente richiesti da Sacchi, adatti al suo modo di giocare, di intendere il calcio, funzionali alla sua mentalit\u00e0. Zona, pressing, ma anche cultura del lavoro, impegno maniacale in campo e fuori, fanno del Parma la miglior squadra del girone A della Serie C1, che assieme al Modena, stroncano la concorrenza del Piacenza e della Reggiana, e volano in Serie B, ottenendo entrambe 47 punti. Nella Coppa Italia 1985-1986 il Parma disputa prima del campionato il quinto girone di qualificazione, vinto dal Pisa con 8 punti. Con 6 punti il Parma arriva secondo con il Verona, ma cede ai Campioni d'Italia in carica, per differenza reti, il passaggio agli ottavi di finale. In Inverno la squadra ducale partecipa ai sedicesimi di finale della Coppa Italia di Serie C perdendo il doppio confronto con il Mantova."}
{"id": "2966782", "revid": "767487", "url": "https://it.wikipedia.org/wiki?curid=2966782", "title": "Guarigione miracolosa del calzolaio Aniano", "text": "La Guarigione miracolosa del calzolaio Aniano \u00e8 un dipinto a tempera su tavola di pioppo (172x135 cm) di Cima da Conegliano databile 1498 e conservato presso il Gem\u00e4ldegalerie, Staatliche Museen di Berlino.\nPer il commercio con il Vicino Oriente, Venezia era spesso il punto di partenza per i crociati. Molte colonie mercantili provenienti dall'Egitto e dalla Turchia sono state anche stabil\u00ec a Venezia, cos\u00ec gli artisti veneziani conoscevano gli abiti di tutte queste terre. \nQuesto pu\u00f2 essere visto nella guarigione di Aniano, un pannello insolitamente forte di Cima da Conegliano, poi ampliato in alto e in basso.\nSenza data, questo grande lavoro \u00e8 stato uno dei quattro per la cappella dei tessitori di seta lucchesi, che si trovava nella chiesa di Santa Maria dei Crociferi a Venezia."}
{"id": "2966783", "revid": "149466", "url": "https://it.wikipedia.org/wiki?curid=2966783", "title": "Sant'Egidio Pellegrino", "text": ""}
{"id": "2966784", "revid": "486946", "url": "https://it.wikipedia.org/wiki?curid=2966784", "title": "Eurolega (pallanuoto)", "text": ""}
{"id": "2966786", "revid": "767487", "url": "https://it.wikipedia.org/wiki?curid=2966786", "title": "Juliana Pasha", "text": "Ha rappresentato l'Albania all'Eurovision Song Contest 2010 con \"It's All About You\", versione inglese del brano \"Nuk mundem pa ty\", vincitore del Festivali i K\u00ebng\u00ebs 2009, classificandosi al 16\u00ba posto nella finale dell'evento.\nBiografia.\nNata a Burrel, ha preso parte per la prima volta al Festivali i K\u00ebng\u00ebs nel 1999 e nuovamente nel 2000, vincendo il premio Va\u00e7e Zela.\nHa preso parte al festival anche nel 2007 e nel 2008, in coppia con Luiz Ejlli, classificandosi rispettivamente al 3\u00ba e 2\u00ba posto. Vi prende parte anche nel 2009 con il brano \"Nuk mundem pa ty\", scritto e composto da Ardit Gjebrea e Pirro \u00c7ako, vincendo la manifestazione e ottenendo il diritto di rappresentare l'Albania all'Eurovision Song Contest 2010. In seguito alla vittoria la cantante ha scelto di tradurre e modificare il brano, denominandolo \"It's All About You\". Dopo essersi qualificata nelle semifinali si \u00e8 classificata al 16\u00ba posto nella finale.\nNello stesso anno ha partecipato per la terza volta al K\u00ebnga Magjike in coppia con Luiz Ejlli, vincendo la manifestazione con il brano \"Sa e shite zemren\"."}
{"id": "2966787", "revid": "224230", "url": "https://it.wikipedia.org/wiki?curid=2966787", "title": "Parmenide di Elea", "text": ""}
{"id": "2966789", "revid": "47767", "url": "https://it.wikipedia.org/wiki?curid=2966789", "title": "Sant'Eusanio", "text": ""}
{"id": "2966795", "revid": "484362", "url": "https://it.wikipedia.org/wiki?curid=2966795", "title": "Sant'Eugenia", "text": ""}
{"id": "2966804", "revid": "125205180", "url": "https://it.wikipedia.org/wiki?curid=2966804", "title": "P\u00e3o de queijo", "text": "Il p\u00e3o de queijo (IPA: [\u02c8p\u0250\u0303w d\u0292i 'kej\u0292\u028a], \"pane di formaggio\" dal portoghese) \u00e8 una ricetta tipica dello Stato brasiliano di Minas Gerais. La sua origine \u00e8 incerta, quantunque si dica che la ricetta esiste dal XVIII secolo ed \u00e8 divenuta molto popolare in Brasile negli anni cinquanta.\nLe societ\u00e0 di produzione brasiliane producono ed esportano il prodotto surgelato in Europa, America Latina, Stati Uniti e Giappone.\nIngredienti principali.\nIl \"p\u00e3o de queijo\" consiste essenzialmente in un preparato di amido di manioca (dolce e/o acida), uova, sale, latte, olio vegetale e formaggi di latte di mucca, di consistenza morbida ed elastica. \nDiverse sono le ricette, dove gli ingredienti, soprattutto il tipo di formaggio, sono molto variabili a seconda delle usanze del luogo. In alcune si usa la fecola dolce (polvilho doce, in portoghese), in altre quella acida (polvilho azedo), in altre ancora entrambe. Anche il formato pu\u00f2 assumere diverse caratteristiche, dal panino sferico a quello di tipo cilindrico a medaglione. La base del \"p\u00e3o de queijo\" \u00e8 comunque costituita da fecola di manioca (polvilho in portoghese).\nLa sostanza grassa - strutto, olio vegetale, burro o margarina - funge da lubrificante molecolare, contribuendo alla consistenza elastica della pasta.\nL'uovo contribuisce al colore e al sapore, oltre che legare la pasta.\nIl tipo di formaggio varia a seconda delle preferenze e della disponibilit\u00e0. I pi\u00f9 utilizzati sono la mozzarella e il parmigiano. Nella regione \"mineira\" si usa invece il formaggio locale (\"queijo minas\"). Il formaggio d\u00e0 il sapore tipico al pane, da cui il suo nome.\nViene solitamente servito come accompagnamento al caff\u00e8, soprattutto negli spuntini mattutini o di mezza giornata.\nIn Brasile il p\u00e3o de queijo si prepara portando dapprima a ebollizione latte e olio che poi andranno aggiunti al \"polvilho\" (dolce o acido) rimescolando e lasciato quindi raffreddare. Vi si aggiungono quindi le uova impastando bene il tutto. In ultimo si aggiunge il formaggio regolando eventualmente di sale. Fatte delle palline, queste vengono cotte in forno preriscaldato a 180 \"\u00b0C\" per 20/30 min, o comunque fino alla loro doratura superficiale.\n\"P\u00e3o de queijo\" in altri paesi.\nIn Colombia, un prodotto simile al \"p\u00e3o de queijo\", tranne che per il formato pi\u00f9 tradizionale (piatto) \u00e8 il \"pan de bono\" o \"pandebono\". Proprio come il \"p\u00e3o de queijo\", il \"pandebono\" ha consistenza spugnosa, di bassa densit\u00e0, che indurisce in breve tempo, caratteristica che si attribuisce alla fecola fermentata, conosciuta in Brasile come amido di manioca fermentato (\"almid\u00f3n de yuca fermentado\"), che si ottiene con un processo identico a quello usato in Brasile.\nIn Paraguay e nella provincia argentina di Missiones esiste una variante del \"p\u00e3o de queijo\", definita \"chipa\", nome usato anche nel Mato Grosso do Sul. A differenza del \"p\u00e3o de queijo\", per la \"chipa\" si usa il formato a \"U\"."}
{"id": "2966805", "revid": "15756", "url": "https://it.wikipedia.org/wiki?curid=2966805", "title": "Durarara!!", "text": " \u00e8 una serie di light novel ideata da Ryohgo Narita, con illustrazioni di Suzuhito Yasuda. Tredici volumi sono stati pubblicati dal ASCII Media Works. Un adattamento in manga \u00e8 stato realizzato da Akiyo Satorigi, iniziando la serializzazione sulla rivista sh\u014dnen \"Monthly GFantasy\" a partire dal 18 aprile 2009. Una trasposizione anime \u00e8 stata distribuita a partire dal gennaio 2010 al giugno dello stesso anno prodotta dallo studio Brain's Base.\nUna seconda stagione, intitolata \"Durarara!!x2\" e prodotta dallo studio Shuka, \u00e8 andata in onda a partire da gennaio 2015 fino a gennaio 2016 poich\u00e9 divisa in tre parti: \"Shou\", \"Ten\" e \"Ketsu\".\nLa storia ruota attorno alla vita di una Dullahan, Celty Sturlson, che lavora come corriere nel quartiere Ikebukuro, e facente parte di un'anonima Internet-gang nota come Dollars, e varie vicende che coinvolgono la gente pi\u00f9 pericolosa del quartiere.\nNell'estate 2010 \u00e8 stato pubblicato un videogioco per PlayStation Portable, seguito da un altro capitolo per la medesima piattaforma uscito l'anno dopo. Nel 2014 e 2015 sono usciti altri due titoli ma per PlayStation Vita.\nTrama.\nDagli stessi creatori di Baccano!, un anime ambientato in una violenta Tokyo popolata da giovani teppisti e gangster di ogni tipo. Gli eventi si svolgono nel quartiere Ikebukuro dove Ryugamine Mikado si trasferisce invitato dal suo amico di infanzia Kida Masaomi che subito lo avvisa di tenersi alla larga da alcuni loschi figuri che si aggirano nel quartiere: un uomo violento vestito da barista, un venditore di informazioni e una misteriosa gang che si fa chiamare \"Dollars\". Ma al suo arrivo in citt\u00e0 Mikado si imbatter\u00e0 in una Dullahan, una motociclista senza testa che guida con motore e fari spenti una grossa moto nera, che \u00e8 considerato una leggenda urbana di cui tutti hanno il terrore, anche le gang di Ikebukuro.\nMedia.\nManga.\nIl manga di \"Durarara!!\" \u00e8 stato disegnato da Akiyo Satorigi. Il manga \u00e8 un adattamento della serie di light novel di Ryohgo Narita pubblicata da ASCII Media Works. La serie \u00e8 conclusa sia in Giappone sia in Italia, e conta quattro \"tank\u014dbon\". L'edizione italiana \u00e8 curata da Star Comics pubblicata con periodicit\u00e0 bimestrale, da gennaio a luglio 2012, sulla testata \"Point Break\".\nAnime.\nUn adattamento anime da light novel \u00e8 stato fornito da parte dello studio Brain's Base, la serie ha un totale di 24 episodi ed inoltre ha due speciali contenuti nei DVD della serie. Una seconda stagione, per celebrare il decimo anniversario della light novel, \u00e8 divisa in tre parti, intitolate rispettivamente , e sono andate e andranno in onda rispettivamente a gennaio 2015, luglio 2015 e gennaio 2016. Tutte le tre parti avranno dodici episodi ciascuna e la produzione dell'anime \u00e8 affidato alla studio Shuka.\nAccoglienza.\nManuel Crispo cit\u00f2 \"Durarara!!\" come una delle migliori serie anime tratte dalle light novel."}
{"id": "2966808", "revid": "486946", "url": "https://it.wikipedia.org/wiki?curid=2966808", "title": "San Napoleone", "text": ""}
{"id": "2966810", "revid": "339392", "url": "https://it.wikipedia.org/wiki?curid=2966810", "title": "DNA nucleotidylexotransferase", "text": ""}
{"id": "2966824", "revid": "198277", "url": "https://it.wikipedia.org/wiki?curid=2966824", "title": "Parma Associazione Calcio 1983-1984", "text": "Questa voce raccoglie le informazioni riguardanti il Parma Associazione Calcio nelle competizioni ufficiali della stagione 1983-1984.\nStagione.\nPer i colori del Parma la stagione 1983-84 \u00e8 stata entusiasmante, lotta a tre con Bologna e Lanerossi Vicenza, al termine un solo punto le divide, Parma e Bologna promosse in Serie B con 48 punti, il Vicenza terzo a 47 punti, le quarte a 39 punti. Azzeccata la scelta del presidente Ernesto Ceresini di mettere al timone dei crociati il tecnico bergamasco Marino Perani, vecchia gloria del Bologna e della nazionale azzurra. La partenza \u00e8 stata col botto, con cinque vittorie di fila, ma il vero capolavoro del Parma sono state le ultime cinque partite del campionato, anche queste tutte vinte, compreso lo scontro diretto (1-4) con il Lanerossi Vicenza al \"Menti\". La festa promozione il 3 giugno a Sanremo con una rete di Stefano Pioli.\nGrande protagonista di questa bella stagione dei ducali il centravanti toscano Massimo Barbuti autore di 18 reti, 1 in 17 in campionato ed 1 in Coppa Italia. Nella Coppa Italia il Parma disputa il quarto girone di qualificazione, che promuove agli ottavi di finale il Cesena e L'Avellino, che oltre al Parma, alla Sambenedettese e all'Empoli, mandano a casa anche l'Inter. Nella Coppa Italia di Serie C il Parma entra nei sedicesimi di finale e viene subito estromesso nel doppio confronto dall'Alessandria."}
{"id": "2966825", "revid": "61051", "url": "https://it.wikipedia.org/wiki?curid=2966825", "title": "Breguet XIV", "text": ""}
{"id": "2966826", "revid": "1573940", "url": "https://it.wikipedia.org/wiki?curid=2966826", "title": "John Wingate Weeks", "text": "Biografia.\nFu il quarantottesimo segretario alla Guerra degli Stati Uniti, sotto i presidenti degli Stati Uniti d'America Warren Gamaliel Harding e Calvin Coolidge (29\u00ba e 30\u00ba presidente).\nFra le altre cariche ricoperte durante la sua carriera politica quella di rappresentante al senato e alla camera, quindi entrambe le camere che compongono il Congresso degli Stati Uniti d'America rappresentando lo stato del Massachusetts.\nSuo figlio, Charles Sinclair Weeks, divenne un famoso politico.\nRiconoscimenti.\nIl cacciatorpediniere USS John W. Weeks (D-701) \u00e8 stato chiamato cos\u00ec in suo onore."}
{"id": "2966827", "revid": "61051", "url": "https://it.wikipedia.org/wiki?curid=2966827", "title": "Breguet Br.14", "text": ""}
{"id": "2966828", "revid": "12290", "url": "https://it.wikipedia.org/wiki?curid=2966828", "title": "Lanterna Nera", "text": ""}
{"id": "2966829", "revid": "61051", "url": "https://it.wikipedia.org/wiki?curid=2966829", "title": "Breguet 14", "text": ""}
{"id": "2966830", "revid": "117791722", "url": "https://it.wikipedia.org/wiki?curid=2966830", "title": "FIAM", "text": ""}
{"id": "2966834", "revid": "339392", "url": "https://it.wikipedia.org/wiki?curid=2966834", "title": "Serie A1 1946-1947 (maschile)", "text": ""}
{"id": "2966836", "revid": "339392", "url": "https://it.wikipedia.org/wiki?curid=2966836", "title": "Serie A1 1945-1946 (maschile)", "text": ""}
{"id": "2966842", "revid": "32336206", "url": "https://it.wikipedia.org/wiki?curid=2966842", "title": "Pena del taglione", "text": ""}
{"id": "2966843", "revid": "149466", "url": "https://it.wikipedia.org/wiki?curid=2966843", "title": "Sant'Ampelio", "text": ""}
{"id": "2966845", "revid": "276327", "url": "https://it.wikipedia.org/wiki?curid=2966845", "title": "Contrapasso", "text": ""}
{"id": "2966847", "revid": "339392", "url": "https://it.wikipedia.org/wiki?curid=2966847", "title": "Sant'Arialdo", "text": ""}
{"id": "2966852", "revid": "56620", "url": "https://it.wikipedia.org/wiki?curid=2966852", "title": "Follie di Brooklyn", "text": "Follie di Brooklyn (\"The Brooklyn Follies\") \u00e8 un romanzo dello scrittore statunitense Paul Auster pubblicato nel 2005 e ambientato nel quartiere di Brooklyn a New York.\nTrama.\nIl romanzo racconta la storia di Nathan Glass, che torna a Brooklyn dopo cinquantasei anni di assenza dalla zona di New York in cui i suoi genitori lo avevano cresciuto prima di trasferirsi altrove. Si sta riprendendo da un cancro ai polmoni ed \u00e8 alla ricerca di \"un posto tranquillo per morire\". \u00c8 in pensione, ha divorziato dalla moglie Edith e fatica a mantenere una buona relazione con la figlia Rachel. Vince la sua battaglia con il cancro e decide di annotare, per un libro da pubblicare in futuro, momenti, impressioni, eventi, storie ed incontri delle sue giornate a Brooklyn. Il titolo provvisorio \u00e8 \"The Book of Human Folly\". Il progetto si sviluppa mentre Nathan, inizialmente privo di stimoli e quasi arresosi all'eventualit\u00e0 della morte, incontra Tom Wood, l'amato nipote con cui ritrova una gradevole consuetudine di confidenza. Lo seguir\u00e0 nella sua passione per i libri e nelle sue difficolt\u00e0 a costruirsi una carriera d'insegnante come sarebbe stato suo desiderio. Affronter\u00e0 con lui le incertezze dell'esistenza.\nAttraverso questa relazione sar\u00e0 coinvolto nella vita della nipote Aurora e di sua figlia Lucy, conoscer\u00e0 dei vicini pronti a stabilire con lui dei rapporti, recuperer\u00e0 insomma una dimensione esistenziale positiva correlata alla coscienza del carattere effimero della condizione umana. La sua \"nuova vita\" di relazione, che d\u00e0 il titolo a uno dei capitoli conclusivi del libro, si basa sulla certezza della vanit\u00e0 dell'esistenza della gente comune, che non lascia traccia di s\u00e9. Di qui il progetto editoriale della stesura e pubblicazione di biografie commissionate da parenti e amici delle persone ordinarie, la cui memoria rischia di svanire, per far s\u00ec che qualcosa - pagine e parole - sopravviva alle loro esistenze e sia a disposizione di chi le ha amate. Mai sottovalutare il potere dei libri, dice il narratore."}
{"id": "2966853", "revid": "339392", "url": "https://it.wikipedia.org/wiki?curid=2966853", "title": "Serie A1 1945-1946 (pallanuoto maschile)", "text": ""}
{"id": "2966855", "revid": "339392", "url": "https://it.wikipedia.org/wiki?curid=2966855", "title": "Serie A1 1946-1947 (pallanuoto maschile)", "text": ""}
{"id": "2966857", "revid": "204012", "url": "https://it.wikipedia.org/wiki?curid=2966857", "title": "John W. Weeks", "text": ""}
{"id": "2966861", "revid": "177744", "url": "https://it.wikipedia.org/wiki?curid=2966861", "title": "Andrea Viero", "text": "Biografia.\nLaureato in Economia Aziendale presso l'Universit\u00e0 Commerciale Luigi Bocconi di Milano, dal 1990 \u00e8 docente presso SDA Bocconi.\nDal 1992 al 1993 \u00e8 visiting professor presso la New York University, dal 1995 al 2004 Professore di Economia delle Amministrazioni Pubbliche e di Sistemi Pubblici Comparati.\nSvolge esclusivamente la propria attivit\u00e0 universitaria sino al settembre 1996, quando in seguito alla chiamata da parte del Sindaco Riccardo Illy, diventa Direttore Generale del Comune di Trieste, uno tra i primi Comuni in Italia ad introdurre questa figura.\nDopo un breve passaggio presso il Comune di Milano in qualit\u00e0 di Direttore Centrale, nel gennaio 2004 viene nominato Direttore Generale della Regione Autonoma Friuli Venezia Giulia.\nDal maggio 2008 \u00e8 Amministratore Delegato di En\u00eca SpA, multiutility quotata avente come territori di riferimento Reggio Emilia, Parma e Piacenza. In questa veste guida l'aggregazione con Iride SpA che dar\u00e0 vita il 1\u00ba luglio 2010 ad Iren SpA, la terza multiutility italiana per volumi e la pi\u00f9 estesa dal punto di vista geografico, coprendo i territori dell'Emilia occidentale, del Piemonte e della Liguria.\nDa luglio 2010 ricopre il ruolo di Direttore Generale e membro del Comitato Esecutivo di Iren SpA. \u00c8 inoltre Amministratore Delegato di Iren Emilia SpA ed Iren Ambiente SpA, controllate al 100% da Iren SpA.\nTra le altre cariche ricoperte: Consigliere di Amministrazione di Edison SpA, Membro del Comitato Direttivo di Delmi SpA, Consigliere di Amministrazione di Transalpina di Energia Srl sino al perfezionamento dell'operazione di cessione di Edison ad EDF e acquisizione, con A2A, di Edipower.\n\u00c8 inoltre Amministratore Delegato di TRM, dopo che la societ\u00e0, che detiene la propriet\u00e0 del Termovalorizzatore di Torino, \u00e8 stata acquisita in joint venture con F2i.\nContinua a svolgere attivit\u00e0 di formazione con la SDA e l'Universit\u00e0 Bocconi."}
{"id": "2966862", "revid": "204012", "url": "https://it.wikipedia.org/wiki?curid=2966862", "title": "Dwight F. Davis", "text": ""}
{"id": "2966866", "revid": "47767", "url": "https://it.wikipedia.org/wiki?curid=2966866", "title": "Sant'Armagilo", "text": ""}
{"id": "2966867", "revid": "274334", "url": "https://it.wikipedia.org/wiki?curid=2966867", "title": "Giovanni Paleologo (Sebastocratore)", "text": ""}
{"id": "2966869", "revid": "580", "url": "https://it.wikipedia.org/wiki?curid=2966869", "title": "James William Good", "text": "Biografia.\nFu il cinquantesimo segretario alla Guerra degli Stati Uniti, sotto il presidente degli Stati Uniti d'America Herbert Hoover (31\u00ba presidente).\nNato vicino a Cedar Rapids (Iowa), studi\u00f2 prima al Coe College ed in seguito all'Universit\u00e0 del Michigan."}
{"id": "2966878", "revid": "547034", "url": "https://it.wikipedia.org/wiki?curid=2966878", "title": "Tiberio Emilio Mamercino", "text": "Biografia.\nTiberio Emilio apparteneva al ramo Mamercino (o Mamerco) della nobile \"gens\" Aemilia, un'antica \"gens\" patrizia dell'antica Roma. Era figlio del tre volte console Lucio Emilio Mamercino. Fu eletto console due volte, nel 470 a.C. e nel 467 a.C.\nPrimo consolato (470 a.C.).\nTiberio Emilio venne eletto console la prima volta con Lucio Valerio Potito.\nDurante il loro consolato i tribuni della plebe ottennero di portare nuovamente all'attenzione del Senato la questione della ripartizione della terra, stabilita durante il consolato di Spurio Cassio Vecellino e Proculo Verginio Tricosto Rutilo. Entrambi i consoli si mostrarono favorevoli, Tiberio in particolare spinto da un vecchio risentimento verso il Senato stesso che aveva negato al padre la concessione del trionfo per la vittoria sui Veienti del 478 a.C.. La richiesta fu per\u00f2 respinta dal Senato, in particolare per l'opposizione di Appio Claudio, console nell'anno precedente\nFuriosi per la sconfitta, i tribuni Marco Duilio e Gneo Siccio cercarono di vendicarsi formulando varie accuse contro Appio Claudio, tanto da riuscire a mandarlo sotto processo; tuttavia il processo non ebbe luogo, poich\u00e9 Appio mor\u00ec prima. Secondo Tito Livio Appio si ammal\u00f2 gravemente e mor\u00ec prima di essere posto sotto processo, secondo Dionigi si suicid\u00f2, ma i parenti dissero che mor\u00ec per una malattia.\nIn quell'anno i due consoli vennero inviati a combattere contro due popoli nemici di Roma, Tiberio contro i Sabini e Lucio contro gli Equi. Dopo alcune scaramucce, i Romani ed i Sabini finirono per fronteggiarsi mantenendo le posizioni senza ingaggiare battaglia, ritirandosi poi dopo alcuni giorni senza vincitori n\u00e9 vinti.\nSecondo consolato (467 a.C.).\nTiberio Emilio, eletto console una seconda volta con Quinto Fabio Vibulano, appoggi\u00f2 nuovamente la legge agraria.\nNuovamente sorsero forti contrasti con i senatori ed i proprietari terrieri, timorosi di perdere parte delle loro propriet\u00e0; Quinto Fabio propose allora di distribuire alla plebe la porzione di terre sottratte ai Volsci l'anno precedente dal console Tito Quinzio Capitolino Barbato, fondando una colonia nei pressi di Anzio. Tale soluzione riusc\u00ec a mantenere la pace sociale, ma scontent\u00f2 comunque la plebe, che si sentiva allontanata dalla patria, tanto che in pochi aderirono e una parte delle terre venne distribuita agli alleati Latini ed Ernici, e, visto che ne rimase ancora, alla fine parte torn\u00f2 agli Anziati\nAnche nel corso del suo secondo consolato Tiberio marci\u00f2 contro i Sabini, ma non trovando alcun esercito da combattere, si limit\u00f2 a devastarne i territori."}
{"id": "2966879", "revid": "2206963", "url": "https://it.wikipedia.org/wiki?curid=2966879", "title": "Rido Kuran", "text": " \u00e8 un personaggio del manga sh\u014djo \"Vampire Knight Guilty\" di Matsuri Hino.\n\u00c8 un vampiro di sangue puro, appartenente al casato Kuran. Non si conoscono particolari sulla sua infanzia, n\u00e9 quanti anni abbia. Si dice che sia stato lui a risvegliare Kaname Kuran, e per questo motivo quest'ultimo non pu\u00f2 ucciderlo, in quanto fra i vampiri \u00e8 quasi impossibile uccidere chi ti ha dato la vita.\nRido \u00e8 zio di Yuki. Un tempo prov\u00f2 a conquistare la propria sorella, Juri, poich\u00e9 fra sangue puro il matrimonio tra fratelli \u00e8 una cosa molto comune. Dopo il suo rifiuto, Rido uccise Haruka, il marito di Juri, mentre quest'ultima si uccise per trasformare Yuki in un'umana e salvarla da morte certa. In seguito Rido fu distrutto da Kaname, ma riusc\u00ec a rimanere in vita grazie al prozio di Shiki, suo figlio. Riusc\u00ec a tornare nel collegio Cross, tramite il corpo del figlio Shiki Senri, e dopo aver riottenuto il suo vero corpo, inizier\u00e0 a provocare Yuki per farne la sua sposa, ma verr\u00e0 ucciso da Zero e anche da Yuki, ma solo in parte, facendo in modo che Rido non si rigeneri mai pi\u00f9. Si riconosce perch\u00e9, nel corpo del figlio, ha un occhio rosso e uno azzurro."}
{"id": "2966880", "revid": "32336789", "url": "https://it.wikipedia.org/wiki?curid=2966880", "title": "Francisci Petrarchae laureati poetae Rerum vulgarium fragmenta", "text": ""}
{"id": "2966884", "revid": "1543377", "url": "https://it.wikipedia.org/wiki?curid=2966884", "title": "Madonna col Bambino (Cima da Conegliano Detroit)", "text": "La Madonna col Bambino \u00e8 un dipinto a olio su tavola (64,8x52,1\u00a0cm) di Cima da Conegliano, databile 1499-1502 e conservato nel Detroit Institute of Arts.\nLa Vergine dietro un parapetto in marmo con le mani giunte, il Bambin Ges\u00f9 seduto sul parapetto le tende la mano.\nIn basso a destra la firma dell'artista: ."}
{"id": "2966888", "revid": "47767", "url": "https://it.wikipedia.org/wiki?curid=2966888", "title": "Sant'Agilo", "text": ""}
{"id": "2966898", "revid": "47767", "url": "https://it.wikipedia.org/wiki?curid=2966898", "title": "Santa Anatolia", "text": "Santa Anatolia o Sant'Anatolia possono riferirsi a:"}
{"id": "2966900", "revid": "729019", "url": "https://it.wikipedia.org/wiki?curid=2966900", "title": "Bundesautobahn 96", "text": "La Bundesautobahn 96, abbreviata anche in A 96, \u00e8 una autostrada tedesca, lunga 172\u00a0km, che collega il confine con l'Austria, nei pressi di Lindau, alla citt\u00e0 di Monaco di Baviera.\nIl suo percorso ha inizio in Baviera per poi attraversare una parte del Baden-W\u00fcrttemberg e terminare nuovamente in Baviera."}
{"id": "2966906", "revid": "1305772", "url": "https://it.wikipedia.org/wiki?curid=2966906", "title": "Spartachiadi (Cecoslovacchia)", "text": "Le Spartachiadi in Cecoslovacchia erano delle esibizioni di massa di ginnasti, che venivano svolte durante il regime comunista. Tali manifestazioni ebbero il nome di Spartachiadi in onore del tracio Spartaco che dal 73 al 71 a.C. capeggi\u00f2 una rivolta di schiavi nella pi\u00f9 impegnativa delle guerre servili che Roma dovette affrontare.\nStoria.\nIl termine Spartachiadi era stato usato per la prima volta da Ji\u0159\u00ed Franti\u0161ek Chaloupeck\u00fd per una grande manifestazione ginnica di massa organizzata dalla FDTJ (\"Federace D\u011blnick\u00fdch T\u011blov\u00fdchovn\u00fdch Jednot\"), la Federazione di Educazione Fisica Unita dei Lavoratori, che si svolse nel giugno 1921 a Praga in contrapposizione ad analoghe manifestazione denominate Slety che venivano organizzate dall'associazione dei Sokol; la manifestazione venne denominata \"Maninsk\u00e1 spartaki\u00e1da\", dal nome della localit\u00e0 in cui si svolse, in un'ansa del fiume Moldava, all'epoca alla periferia di Praga. Chaloupeck\u00fd, funzionario delle ferrovie cecoslovacche era uno dei leader cechi del movimento rivoluzionario proletario nello sport e cofondatore del Partito Comunista di Cecoslovacchia.\nDopo la seconda guerra mondiale con la conquista del potere da parte dei comunisti le Spartachiadi presero il posto dei tradizionali Slety dell'associazione dei Sokol ed erano un evento propagandistico gigantesco organizzato dal regime comunista. Nel corso di tali manifestazioni si alternavano vari gruppi, civili e militari, maschili e femminili, di varie et\u00e0, suddivisi in un gran numero di categorie. Teatro di tali esibizioni era il Velk\u00fd Strahovsk\u00fd Stadion di Praga. Le Spartachiadi vennero organizzate con una cadenza quinquennale.\nLa prima di queste manifestazioni venne svolta nel 1955, 10\u00ba anniversario ell'ingresso dell'Armata Rossa in Cecoslovacchia. Altre Spartachiadi vennero svolte nel 1960 e nel 1965. Alle Spartachiadi del 1960 presero parte oltre 750.000 ginnasti e all'evento assistettero oltre 2 milioni di telespettatori. Le Spartachiadi del 1970 non vennero svolte in quanto il 21 agosto 1968 l'invasione sovietica aveva posto fine alla Primavera di Praga e, il timore che a solo due anni dall'invasione una grande riunione di massa avrebbe potuto favorire una grande manifestazione contro il regime, port\u00f2 alla sospensione della manifestazione. Le Spartachiadi ripresero regolarmente nel 1975 e nell'occasione lo Stadio di Strahov venne per l'ultima volta riammodernato e ampliato. Alle spartachiadi del 1975 seguirono quelle del 1980 e del 1985 e nell'occasione venne riaperta la funicolare di Pet\u0159\u00edn, che era stata chiusa nel 1965 a causa di smottamenti nella collina di Pet\u0159\u00edn, nella cui parte occidentale sorgeva il complesso sportivo di Strahov. Alle Spartachiadi del 1985 hanno partecipato 13.824 militari, divisi in 96 squadre di 144 uomini.\nLe Spartachiadi del 1990, che si svolsero pochi mesi dopo la rivoluzione di velluto di V\u00e1clav Havel, che nel 1989 aveva posto fine al regime comunista, vennero celebrate in tono minore rispetto alla consuetudine, con l'assenza di molte categorie e soprattutto dei ginnasti slovacchi. L'evento nell'occasione venne spostato allo Stadion Ev\u017eena Ro\u0161ick\u00e9ho.\nNell'Albania socialista sei manifestazioni simili a quelle ceche si sono svolte con il nome di Spartachiadi nel 1959, 1969, 1974, 1979, 1984, e 1989."}
{"id": "2966907", "revid": "32337078", "url": "https://it.wikipedia.org/wiki?curid=2966907", "title": "Saved by the Bell - The college years", "text": ""}
{"id": "2966908", "revid": "1226", "url": "https://it.wikipedia.org/wiki?curid=2966908", "title": "Scendo. Buon proseguimento", "text": "Scendo. Buon proseguimento (con un'introduzione di Vito Mancuso) \u00e8 un libro del 2010 scritto da Cesarina Vighy. Il libro \u00e8 fondato su uno scambio di mail realmente avvenuto fra il 2007 e il 2010 tra l'autrice e diversi corrispondenti come la figlia, le amiche, l'editore.\nTrama.\n\u00abAnche il linguaggio, soprattutto quand'\u00e8 quello di una madre che scrive alla figlia, sa fare carezze e diventare affettuoso, talora cos\u00ec tenero da condurre alla commozione\u00bb.\nCos\u00ec Vito Mancuso introduce questo testo composto interamente da mail che descrive nei minimi particolari gli ultimi tre anni della vita dell'autrice, costretta in casa da una grave malattia degenerativa eppure vincitrice del Premio Campiello opera prima con \"L'ultima estate\", pubblicato nel 2009."}
{"id": "2966915", "revid": "339392", "url": "https://it.wikipedia.org/wiki?curid=2966915", "title": "Buena Vista Motion Pictures Group", "text": ""}
{"id": "2966918", "revid": "512269", "url": "https://it.wikipedia.org/wiki?curid=2966918", "title": "Buena Vista Music Group", "text": ""}
{"id": "2966920", "revid": "512269", "url": "https://it.wikipedia.org/wiki?curid=2966920", "title": "Parco Walt Disney Studios", "text": ""}
{"id": "2966921", "revid": "287204", "url": "https://it.wikipedia.org/wiki?curid=2966921", "title": "Legend of the Shadowking", "text": "Legend of the Shadowking \u00e8 il sesto album del gruppo musicale power metal tedesco Freedom Call. \u00c8 stato pubblicato il 29 gennaio 2010."}
{"id": "2966928", "revid": "729019", "url": "https://it.wikipedia.org/wiki?curid=2966928", "title": "Bundesautobahn 99", "text": "La Bundesautobahn 99, abbreviata anche in A 99, \u00e8 una autostrada tedesca, lunga 53\u00a0km, che funge da tangenziale di Monaco di Baviera, collegando tra loro la maggior parte delle autostrade che hanno origine nella citt\u00e0 bavarese. Ha anche un ramo autonomo, detto ramo \"Eschenrieder Spange\", che la collega all'autostrada A 8 provenendo da est senza passare per il quadrivio Munchen West.\nStoria.\nUn anello che passasse intorno alla citt\u00e0 di Monaco era gi\u00e0 stato pensato prima del 1930, ma prima dello scoppio della Seconda guerra mondiale, nonostante i lavori fossero gi\u00e0 cominciati su varie tratte, nessuna sezione era ancora aperta al traffico.\nLa tratta che collega l'Autostrada A8, provenendo da Salisburgo, con l'Autostrada A 9 venne costruita a met\u00e0 degli anni '70. Il tratto che collega quest'ultima all'autostrada A 8 direzione Stoccarda (con proseguimento verso l'autostrada A 96) venne aperto nel 1996. Sino ad allora chi, provenendo da est della citt\u00e0 bavarese voleva proseguire verso Stoccarda doveva uscire dall'autostrada.\nL'autostrada oggi.\nL'autostrada allo stato attuale \u00e8 a due corsie per carreggiata dall'intersezione con l'A 96 fino all'intersezione con l'A 8. Fino all'intersezione di Monaco Nord (A 9) \u00e8 invece a tre corsie per carreggiata. Nel tratto pi\u00f9 trafficato, ovvero tra l'intersezione di Monaco Nord e l'intersezione di Monaco Sud (A 8), l'autostrada ha quattro corsie per carreggiata, dove la quarta corsia \u00e8 dinamica. Infatti la corsia di emergenza nei momenti di maggior traffico, viene aperta alla circolazione, segnalando ci\u00f2 all'utenza tramite dei pannelli a messaggio variabile.\nProgetti futuri.\nSi sta valutando, dal 2006 la chiusura dell'anello attorno a Monaco, ma, al 2009, non era ancora stata presa una decisione su quale tra i vari progetti approvare. Dovendo costruire su zone densamente abitate, il tracciato risulterebbe alquanto costoso e dunque non si sa ancora, alla data odierna, se l'autostrada verr\u00e0 completata.\nBen pi\u00f9 attuabile \u00e8 l'allargamento a quattro corsie pi\u00f9 emergenza tra l'intersezione Monaco Nord e l'intersezione Monaco Sud, nei tratti dove ora \u00e8 in vigore la quarta corsia dinamica."}
{"id": "2966929", "revid": "36426", "url": "https://it.wikipedia.org/wiki?curid=2966929", "title": "La guarigione miracolosa del calzolaio Aniano", "text": ""}
{"id": "2966935", "revid": "339392", "url": "https://it.wikipedia.org/wiki?curid=2966935", "title": "Hip hop americano", "text": ""}
{"id": "2966940", "revid": "287204", "url": "https://it.wikipedia.org/wiki?curid=2966940", "title": "Roanoke Dazzle 2001-2002", "text": "La stagione 2001-02 dei Roanoke Dazzle fu la 1\u00aa nella NBA D-League per la franchigia.\nI Roanoke Dazzle arrivarono ottavi nella NBA D-League con un record di 18-38, non qualificandosi per i play-off."}
{"id": "2966943", "revid": "3115", "url": "https://it.wikipedia.org/wiki?curid=2966943", "title": "Claudio Leonardi", "text": "Biografia.\nLaureatosi con Ezio Franceschini all'Universit\u00e0 Cattolica del Sacro Cuore, aveva poi studiato con Gianfranco Contini a Friburgo e aveva lavorato come \"scriptor\" nella Biblioteca Apostolica Vaticana. A Roma aveva costruito un sodalizio intellettuale con Gustavo Vinay, ereditandone la direzione di \"Studi Medievali\" (tenuta dal 1970 al 2002), rivista del Centro italiano di studi sull'alto medioevo.\nAveva cominciato ad insegnare nell'universit\u00e0 relativamente tardi, nel 1968: a Lecce, Perugia, Siena (nella sede di Arezzo) e infine a Firenze, dove aveva fondato e diretto il Dipartimento di \"Studi sul Medioevo e Rinascimento\" e dove viveva da lungo tempo.\nMembro dell'Accademia dei Lincei, dell'Unione accademica nazionale, della British Academy, ha fondato e presieduto la Fondazione Ezio Franceschini e la Societ\u00e0 internazionale per lo studio del medioevo latino, con sede nella Certosa del Galluzzo, diventata uno dei centri di ricerca medievistica pi\u00f9 importanti del mondo, dove si \u00e8 creata una preziosa biblioteca specializzata, frequentata da decine di giovani studiosi, il cui catalogo \u00e8 disponibile online.\n Dopo le prime pubblicazioni sulla fortuna manoscritta di Marziano Capella, Leonardi aveva curato l'edizione degli atti dei concili ecumenici medievali, quella della \"Lettera d'oro\" di Guglielmo di Saint-Thierry e un catalogo di codici vaticani latini. Ma ha dedicato studi significativi soprattutto all'agiografia latina, campo nel quale aveva formulato la teoria innovativa del \u201cmodello agiografico\u201d superando la contrapposizione fra studi positivistici e studi devozionali, e alla mistica femminile, su cui aveva promosso con Giovanni Pozzi e Gianni Baget Bozzo un fecondo filone di studi.\nNello stesso periodo, per la Fondazione Lorenzo Valla ha curato tre volumi di testi teologici latini dedicati a \"Il Cristo\" e pi\u00f9 recentemente i primi due della serie sulla \"Letteratura francescana\", di cui stava preparando il terzo su Bonaventura da Bagnoregio. Ha diretto \"Il Grande Dizionario della Santit\u00e0\" delle Edizioni San Paolo, e ha fondato l'unico repertorio bibliografico internazionale sugli studi relativi al Medioevo Latino, pubblicato negli ultimi anni dalla casa editrice da lui promossa (Edizioni del Galluzzo) e diventata uno dei punti di riferimento del settore. Con Enrico Menest\u00f2 e Guglielmo Cavallo ha coordinato la pi\u00f9 vasta storia della letteratura mediolatina, \"Lo Spazio letterario del Medioevo. 1. Il Medioevo latino\" (Salerno Editrice, 6 volumi), che ha generato un impulso decisivo per gli studi nel settore, e a sua cura \u00e8 anche il manuale di letteratura mediolatina pi\u00f9 studiato nell'universit\u00e0, \"Letteratura latina medievale\". Molti suoi saggi di taglio storiografico e letterario sono stati raccolti nei volumi \"Medioevo Latino. La cultura dell'Europa cristiana\" (2004) da Francesco Santi. Con Gianni Baget Bozzo, col quale ha condiviso, fin dai tempi della rivista Renovatio, un'esperienza profonda della fede cristiana e del suo impegno nel mondo, ha scritto \"Homo Dei. Racconto di un'esperienza mistica\".\nMuore a Firenze il 21 maggio del 2010 ed \u00e8 sepolto nel Cimitero delle Porte Sante di Firenze.\nPremi.\nNel 1981 la Alexander von Humboldt-Stiftung di Bonn gli ha assegnato il Foreign Social Science Researcher Prize.\nCollegamenti esterni.\n[[Categoria:Medievisti italiani]]\n[[Categoria:Studiosi della latinit\u00e0 medievale]]\n[[Categoria:Studiosi della letteratura medievale]]\n[[Categoria:Accademici dei Lincei]]\n[[Categoria:Fellows of the British Academy]]\n[[Categoria:Sepolti nel cimitero delle Porte Sante]]"}
{"id": "2966944", "revid": "767487", "url": "https://it.wikipedia.org/wiki?curid=2966944", "title": "Rapsodia in salm\u00ec", "text": "Rapsodia in salm\u00ec (\"Rhapsody Rabbit\") \u00e8 un film del 1946 diretto da Friz Freleng. \u00c8 un cortometraggio animato della serie \"Merrie Melodies\", prodotto dalla Warner Bros. e uscito negli Stati Uniti il 9 novembre 1946. Si tratta di un sequel indiretto del corto \"Rapsodia newyorkese\", sempre diretto da Freleng e nominato agli Oscar del 1941.\nNegli anni novanta il corto \u00e8 stato rititolato Musica, maestro, e non va quindi confuso con \"Musica, maestro!\" (\"Baton Bunny\"), un altro cartone con protagonista Bugs Bunny uscito nel 1959.\nIl cortometraggio integrale venne incluso nel film documentario \"Bugs Bunny Superstar\" (1975).\nTrama.\nBugs Bunny \u00e8 un pianista che si esibisce in un teatro e cerca di suonare la \"Rapsodia ungherese n. 2\" di Franz Liszt. Il concerto viene per\u00f2 funestato da una serie di disavventure: per prima cosa, uno spettatore gli impedisce di iniziare facendo dei rumorosi colpi di tosse, allora Bugs lo uccide con un colpo di pistola; in seguito lo stesso Bugs si interromper\u00e0 svariate volte per mangiare una carota oppure per rispondere a una telefonata. Infine un topo che viveva dentro il suo pianoforte fa di tutto per ostacolarlo, cosa che porta il coniglio a tralasciare spesso l'esibizione per sfuggire ai suoi dispetti e scacciarlo. Arrivato all'ultimo, difficilissimo movimento del brano, Bugs Bunny si accinge a eseguirlo levandosi il frac e lubrificandosi le mani, ma mentre sta per iniziare il topolino lo esegue al suo posto su un minuscolo pianoforte e con grande maestria. A Bugs non rimane che suonare, visibilmente indispettito, le ultime tre note.\nControversie.\nIl cortometraggio presenta una sorprendente analogia con il cortometraggio di Tom &amp; Jerry dal titolo \"Jerry pianista\" (\"The Cat Concerto\") prodotto in quel periodo dalla MGM, sia per quanto riguarda il soggetto sia per la musica utilizzata. In entrambi infatti il protagonista suona la \"Rapsodia ungherese n. 2\" al pianoforte e viene ostacolato da un topo.\nBench\u00e9 \"Musica, maestro\" sia stato distribuito pi\u00f9 di cinque mesi prima di \"Jerry pianista\", la MGM decise lo stesso di fare causa ai rivali della Warner Bros. ed entrambe finirono per accusarsi a vicenda di plagio, dopo che i due film furono mostrati durante la cerimonia degli Oscar del 1947. In realt\u00e0, la Warner aveva gi\u00e0 utilizzato la Rapsodia di Liszt nel corto \"Rapsodia newyorkese\" del 1941.\nNel 1996, la Turner Entertainment (che possiede i diritti del corto di Tom e Jerry) venne acquistata dalla Time Warner (ora WarnerMedia) e venne fusa con la Warner Bros.\nAd oggi, La Warner possiede i diritti di entrambi i corti, ponendo definitivamente fine alla controversia.\nEdizioni home video.\nDVD.\nIl cortometraggio \u00e8 incluso nel disco 4 di \"\" e ne \"I tuoi amici Looney Tunes: Looney Park\"."}
{"id": "2966949", "revid": "122559953", "url": "https://it.wikipedia.org/wiki?curid=2966949", "title": "Alexandria (Minnesota)", "text": "Alexandria \u00e8 una citt\u00e0 degli Stati Uniti d'America, capoluogo della Contea di Douglas, dello Stato del Minnesota. La citt\u00e0 fu fondata nel 1858 e nel censimento del 2008 contava abitanti."}
{"id": "2966961", "revid": "1915706", "url": "https://it.wikipedia.org/wiki?curid=2966961", "title": "Fluoruro di nichel", "text": "Il fluoruro di nichel \u00e8 il sale di nichel dell'acido fluoridrico."}
{"id": "2966965", "revid": "729019", "url": "https://it.wikipedia.org/wiki?curid=2966965", "title": "Bundesautobahn 98", "text": "La Bundesautobahn 98, abbreviata anche in A\u00a098, \u00e8 una autostrada tedesca, che collega Weil am Rhein (e la A\u00a05) con la citt\u00e0 di Stockach.\n\u00c8 ancora incompleta in molte tratte ed inoltre parte di essa \u00e8 a carreggiata unica. Una parte del suo percorso, da Gottmadingen all'incrocio di Hegau al giorno d'oggi fa parte della A\u00a081, ma una volta completati i tratti mancanti, dovrebbe essere rinominato.\nHa origine nel punto pi\u00f9 a sud-ovest del territorio tedesco e scorre interamente nel Baden-W\u00fcrttemberg."}
{"id": "2966966", "revid": "228587", "url": "https://it.wikipedia.org/wiki?curid=2966966", "title": "Melissa Fahn", "text": "Sorella dei doppiatori Tom e Jonathan Fahn e del trombonista jazz Michael Fahn, ha lavorato anche in teatro a Broadway e Los Angeles.\nBiografia.\nCresciuta nella California del sud, Melissa ebbe la possibilit\u00e0 di avere delle esperienze lavorative sin da giovane, insieme ai suoi tre fratelli maggiori, grazie al fatto che il padre lavorasse nell'ambiente della produzione televisiva. Inizi\u00f2 a cantare e danzare all'et\u00e0 di tre anni, debuttando in un musical teatrale a 12 anni e seguendo lezioni private di recitazione, danza e canto.\nDopo aver iniziato a studiare danza al Cal State Long Beach, Melissa ha abbandonato gli studi per dedicarsi a tempo pieno al teatro. Lavorando come receptionist, inoltre, la sua voce \u00e8 stata notata dal direttore del casting di una nuova pellicola su Betty Boop, che la scelse per dare la voce alla protagonista. Da allora, la doppiatrice ha prestato la propria voce a diversi personaggi di serie animate, anime e videogiochi, tra cui Gaz di \"Invader Zim\", Edward Wong Hau Pepelu Tirvrusky IV di \"Cowboy Bebop\", Haruka Kaminogi di \"Noein\" e Rika di \"Digimon Tamers\".\nPer quanto riguarda il teatro, ha recitato a Broadway, Los Angeles, Philadelphia, Denver, Parigi ed Avignone, interpretando ruoli in spettacoli quali \"3hree\" di Harold Prince, \"Gilligan's Island the Musical\", \"Cantando sotto la pioggia\", \"No, No, Nanette\" e l'opera rock \"Vox Lumiere\". \u00c8 stata nominata per il premio \"Denver Critics Circle\" come \"Miglior Attrice di Musical\" per la sua interpretazione di Maria in \"West Side Story\", in seguito al quale fu invitata da Stephen Schwartz a partecipare al gruppo di lavoro del suo nuovo musical, \"Wicked\". Dopo una produzione di prova a San Francisco, inizi\u00f2 ad esibirsi otto sere la settimana nel complesso di Broadway, recitando al contempo nel ruolo della sostituta Glinda e nel ruolo centrale di Dorothy. A novembre del 2006 ha debuttato come produttrice per la Musical Theatre Guild, in \"It's a Bird... It's a Plane... It's Superman!\", a seguito del quale ha interpretato il ruolo di Daisy Mae nella produzione losangelina della Musical Theatre Guild \"Li'l Abner\". Ha poi interpretato Hope Harcourt in \"Anything Goes\", prodotto dalla Musical Theatre West, ed attualmente ha ripreso il proprio ruolo della cantante solista e della sostituta Glinda nella produzione losangelina di \"Wicked\". Nel 2007 ha interpretato la versione giovane di Ezmerelda, personaggio molto simile a Glinda, nella soap opera \"Passions\", parodia di \"Wicked\".\nNel 2000, Melissa ha conosciuto sul set di \"Vox Lumier\", a Los Angeles, il musicista Joel Alpers. I due si sono sposati nel 2002 a Kauai, Hawaii, tuttavia l'attrice continua ad utilizzare professionalmente il proprio cognome di nascita.\nNel 2007, Melissa ha concluso le registrazioni del suo primo album studio, di genere R&amp;B, intitolato \"Avignon\" e prodotto dal marito Joel Alpers. L'album \u00e8 disponibile sul sito web ufficiale dell'attrice."}
{"id": "2966967", "revid": "31360", "url": "https://it.wikipedia.org/wiki?curid=2966967", "title": "Trasferasi terminale", "text": ""}
{"id": "2966987", "revid": "767487", "url": "https://it.wikipedia.org/wiki?curid=2966987", "title": "Taake", "text": "I Taake (pron. T\u00f3ke) sono un gruppo black metal norvegese, formatosi a Bergen nel 1993.\nStoria.\nNel 1993 \u00d8rjan Stedjeberg, conosciuto come Ulvhedin H\u00f8st (o, con una grafia alternativa, Hoest), forma il primo nucleo della band, col nome di Thule, insieme a Svartulv che al periodo aveva solo dodici anni. I Thule pubblicano due demo: \"Der Vinterstormene Raste\" nel 1993 e \"Omfavnet Av Svarte Vinger\" (\"Circondato da ali nere\") nel 1994. Dopo l'uscita del demo \"Manndaudsvinter\" nel 1995, la band cambia il proprio nome da Thule a Taake. Quest'ultimo, che in norvegese significa \"nebbia\", \u00e8 pi\u00f9 rappresentativo della band e della zona dove Hoest \u00e8 nato: le sette montagne di Bergen in Norvegia, zona notoriamente spesso uggiosa. Poco dopo, nel 1996, la band pubblica un EP, \"Koldbrann i Jesu Marg\", che avrebbe dovuto essere l'ultimo demo tape registrato dai Taake.\nIl primo full-length \"Nattestid Ser Porten Vid\" (\"La notte scruta l'ampio cancello\") viene pubblicato dalla Wounded Love Records nel 1999. L'album \u00e8 scritto interamente da Hoest, con l'aiuto di un turnista, Tundra, per suonare il basso e la batteria. Il disco \u00e8 registrato tra il 1997 e il 1998, ai Grieghallen Studios. \"Nattestid Ser Porten Vid\" \u00e8 il primo capitolo di una trilogia; tutti i testi nel booklet sono scritti in caratteri runici. Le canzoni (sette in tutto, numero che rappresenta le sette montagne di Bergen) sono cantate in norvegese.\nIl prosieguo della trilogia \"Over Bjoergvin graater himmerik\" (\"Il cielo sopra Bergen piange\") esce nel 2002. Esso contiene nuovamente sette canzoni. \u00c8 un concept album incentrato sul tema della morte. Per quest'album Hoest forma una vera e propria band per le registrazioni: C. Corax alle Chitarre, Keridwen al basso e Mutt alla batteria.\nL'ultima parte della trilogia esce nel 2005 per la Dark Essence Records. Intitolato \"Hordalands doedskvad\" (\"Canto funebre dell'Hordaland\"), l'album mantiene sempre la stessa struttura a sette canzoni come i due precedenti dischi, ma denota un cambio di stile: mentre i primi due album della trilogia hanno delle chiare influenze provenienti dalla scena metal estrema degli anni ottanta, quest'ultimo viene invece suonato con uno stile pi\u00f9 vicino alle tipiche sonorit\u00e0 di band come Enslaved, Bathory e i primi Mayhem.\n\"Hordalands doedskvad\" si differenzia dai suoi predecessori anche per il numero di musicisti ospiti che vi hanno suonato, tra cui Nattefrost dei Carpathian Forest, Taipan degli Orcustus, Nordavind ex-Carpathian Forest e altri.\nL'8 settembre del 2008 Hoest annuncia nella sua homepage l'uscita del quarto album dei Taake, chiamato semplicemente \"Taake\". L'album viene registrato dall'etichetta personale di Hoest, la Svartekunst Produksjoner, e viene distribuito dalla Dark Essence Records.\nL'8 dicembre 2014 esce \"Stridens hus\", sesto album in studio della band.\nNel 2018 viene cancellato il loro concerto a New York del 24 marzo a causa delle proteste di alcuni gruppi antifascisti americani che accusano la band di Nazismo. Altre date furono annullate a causa delle proteste del rapper Talib Kweli e per l'abbandono del tour da parte dell'artista di apertura King Dude, risultando in un annullamento da parte della band di tutto il tour americano. Nonostante le accuse, la band ha dichiarato di non aver mai avuto simpatie verso il Nazismo."}
{"id": "2966988", "revid": "729019", "url": "https://it.wikipedia.org/wiki?curid=2966988", "title": "Bundesautobahn 995", "text": "La Bundesautobahn 995, abbreviata anche in A\u00a0995, \u00e8 una autostrada tedesca della lunghezza di che collega il centro della citt\u00e0 di Monaco di Baviera con il Kreuz M\u00fcnchen-Sud e le autostrade A\u00a08 e A\u00a099."}
{"id": "2966991", "revid": "2055516", "url": "https://it.wikipedia.org/wiki?curid=2966991", "title": "Squadra australiana di Fed Cup", "text": "La squadra australiana di Fed Cup rappresenta l'Australia in Fed Cup (gi\u00e0 \"Federation Cup\" fino al 1995) dalla prima edizione del torneo, disputatasi nel 1963. Insieme a Francia, Italia e Stati Uniti \u00e8 una delle quattro squadre ad aver preso parte ad ogni singola edizione del torneo.\nLa squadra ha vinto in 7 occasioni il torneo, raggiungendo un totale di 17 finali, dimostrando, in entrambi i casi, di essere seconda solo agli Stati Uniti, che hanno collezionato 17 titoli e raggiunto 28 finali.\nL'attuale capitano \u00e8 Alicia Molik, che ricopre la carica dal 2013. Attualmente, la squadra occupa la 4\u00aa posizione del \"ranking\" ITF, che \u00e8 anche il suo \"best ranking\".\nCon il nuovo capitano, nel 2013, la australiane affrontano la Repubblica Ceca al primo turno del Gruppo Mondiale: contro Kvitov\u00e1 e \u0160af\u00e1\u0159ov\u00e1, Gajdo\u0161ov\u00e1 e Stosur non riescono a conquistare nessun punto, perdendo anche il doppio contro le forti Hradeck\u00e1/Hlav\u00e1\u010dkov\u00e1 e chiudendo lo scontro sullo 0-4 per la nazionale europea. Negli spareggi per rimanere tra le prime 8 nazioni del mondo, le oceaniche sfidano la Svizzera: grazie al doppio successo di Stosur (su Oprandi e Bencic) e al 6-3 6-4 di Barty a V\u00f6gele, il team australiano vince per 3-1 e rimane nel World Group..\nNel 2014, le australiane trovano la Russia al primo turno, privata delle sue maggiori protagoniste (\u0160arapova, Pavlju\u010denkova, Makarova e Vesnina): Dellacqua e Stosur non trovano nessuna difficolt\u00e0 e vincono i loro singolari in scioltezza; Dellacqua/Barty trionfano anche in doppio, chiudendo la sfida sul 4-0. Accedono in semifinale, dove sfidano la Germania: Stosur si arrende a Petkovi\u0107 (1-6 6(7)-7) mentre Dellacqua conquista solo un gioco contro Kerber; nella seconda giornata, Kerber chiude i giochi sconfiggendo Stosur in rimonta (4-6 6-0 6-3), fermando l'avventura delle australiane.\nNel 2015, al primo turno, ritrovano proprio la Germania che le aveva battute un anno prima: a sorpresa, Gajdo\u0161ov\u00e1 supera Kerber (4-6 6-2 6-4) mentre Stosur perde una maratona contro Petkovi\u0107 (6-4 3-6 12-10). Nel secondo giorno di match, Kerber si impone su Stosur in due set mentre Petkovi\u0107 vince un altro incontro prolungato contro Gajdo\u0161ov\u00e1 (8-6 al terzo), permettendo il passaggio del turno alle tedesche e costringendo l'Australia allo spareggio per la permanenza nel Gruppo Mondiale; sulla terra di 'S-Hertogenbosch, in aprile sfidano i Paesi Bassi, che trascinati da una eroica Bertens (due successi in singolare e il trionfo in doppio con Hogenkamp) e dalla rimonta di Rus su Gajdo\u0161ov\u00e1 (0-6 7-5 7-5) vincono a sorpresa il play-off, relegando le australiane al Gruppo Mondiale II.\nNel 2016, l'Australia vince il suo match nel Gruppo Mondiale II con Stosur protagonista, che vince i suoi singolari e anche il doppio con Dellacqua. In aprile, negli spareggi per accedere al Gruppo Mondiale, affrontano gli USA: stavolta, Stosur non riesce a vincere i suoi incontri n\u00e9 contro McHale (6-3 1-6 5-7) n\u00e9 contro Vandeweghe (6-2 5-7 4-6) e, con anche la sconfitta di Gavrilova con Keys, le oceaniche non riescono a ritornare tra le prime otto squadre del pianeta.\nNel 2017, le australiane trovano l'Ucraina nel match valevole per il Gruppo Mondiale II: Svitolina vince entrambi i suoi match (su Barty e Gavrilova) mentre nell'incontro inaugurale Tsurenko batte Gavrilova in due parziali; con la sconfitta per 3-1, l'Australia \u00e8 costretta a disputare gli Spareggi per permanere nel Gruppo Mondiale II. In aprile, le oceaniche riescono a salvarsi, imponendosi per 4-0 sulla Serbia e restando cos\u00ec nel Gruppo Mondiale II.\nNel 2018, il sorteggio pone le australiane nuovamente contro l'Ucraina, che per\u00f2 si presenta senza la sua punta di diamante, Elina Svitolina: Barty \u00e8 la vera protagonista dello scontro, portando a casa tutti i tre punti decisivi dello scontro, battendo Ki\u010denok (4-6 6-1 6-4), Kostyuk (6-2 6-3) e in doppio, con Dellacqua, sconfiggono le sorelle Ki\u010denok per 6-3 6-4, conquistando il punto decisivo per il 3-2 finale. Nello spareggio per entrare nel Gruppo Mondiale, trovano i Paesi Bassi, la squadra che nel 2015 aveva costretto le australiane alla retrocessione: a differenza del loro ultimo scontro, questa volta il team oceanico si impone per 4-1 grazie ai successi di Barty (due singolari) e di Gavrilova (un singolare e un doppio). \nIl primo turno del World Group della Fed Cup 2019 offre alle australiane la sfida con le finaliste in carica degli USA. Ash Barty, n\u00b013 del mondo, batte Sofia Kenin nel primo match (6-1 7-6(2)) mentre Madison Keys (n\u00b017 del pianeta) lascia 4 giochi a Kimberly Birrell. Nel match tra le n\u00b01 di ciascun team, Barty supera Keys per 6-4 6-1, riportando in vantaggio la sua formazione; Danielle Collins riesce per\u00f2 a rimandare il verdetto della sfida al doppio, sconfiggendo Gavrilova in tre set (6-1 3-6 6-2); nell'incontro di doppio Barty/Hon riescono a prevalere su Collins/Melichar (6-4 7-5), portando la nazionale oceanica in semifinale. In aprile \u00e8 la Bielorussia a sfidare l'Australia per un posto in finale: le punte di diamante delle due squadre sono Aryna Sabalenka (n\u00b010 del mondo) e Ashleigh Barty (n\u00b09 del pianeta). Nel primo incontro, Sabalenka si impone a fatica su Stosur (7-5 5-7 6-3) mentre nel secondo Barty supera Azaranka per 7-6(2) 6-3. Nella seconda giornata, c'\u00e8 lo scontro tra le n\u00b01 dei due team: Barty lascia quattro giochi a Sabalenka (6-2 6-2), portando sul 2-1 la propria nazionale. Azaranka salva la Bielorussia, piegando Stosur con un duplice 6-1; nel doppio, le quattro protagoniste dei singolari si ritrovano per giocarsi il punto decisivo: Barty/Stosur si impongono su Sabalenka/Azaranka per 7-5 3-6 6-2, regalando all'Australia la 18\u00b0 finale della sua storia, la prima dal 1993. In novembre, a Perth, le oceaniche ospitano la Francia; i primi due singolari sono a senso unico, con Mladenovic che si sbarazza di Tomljanovi\u0107 con un doppio 6-1 e, successivamente, la n\u00b01 del mondo Barty che rifila un doppio 6-0 a Caroline Garcia. E' la prima volta nella storia di una finale di Fed Cup in cui qualcuno riesce a lasciare l'avversaria senza vincere game. Nel terzo singolare, Barty si arrende a sorpresa a Mladenovic (6-2 4-6 6(1)-7) mentre nel quarto incontro Tomljanovi\u0107 redime la sua performance di inizio finale battendo Pauline Parmentier (6-4 7-5); nel doppio, si sfidano Garcia/Mladenovic e Barty/Stosur: \u00e8 la coppia francese a trionfare (6-4 6-3), causando la sconfitta n\u00b011 nelle finali di Fed Cup alle australiane. \nNel 2020, la Fed Cup cambia formato e nome: nella nuova Billie Jean King Cup, \u00e8 prevista una nuova formula a gruppi con 12 squadre (non pi\u00f9 8) nel World Group; si qualificano 8 team tramite un turno di qualificazione, una wild-card, il paese ospitante e le due finaliste del 2019; l'Australia, essendo finalista in carica, ha un posto garantito nella fase finale della nuova competizione. A causa della pandemia di COVID-19, la fase finale della Billie Jean King Cup viene rinviata a novembre 2021: le oceaniche sono inserite nel girone B, assieme a Belgio e Bielorussia; nel primo scontro con il Belgio, Dar'ja Gavrilova vince su Greet Minnen (6-4 1-6 6-4) mentre, a sorpresa, Storm Sanders si impone su Elise Mertens per 3-6 7-6(5) 6-0. Con la vittoria della sfida gi\u00e0 assicurata, le australiane Perez/Sanders cedono il doppio a Mertens/Minnen, fissando il punteggio finale sul 2-1. Nel secondo scontro con la Bielorussia, Sanders non ha problemi con Hatouka (6-3 6-3) mentre Tomljanovi\u0107 rimonta un set di svantaggio a Sasnovi\u010d (4-6 6-2 6-3); come successo contro il Belgio, a risultato acquisito, Gadecki/Perez perdono il doppio contro Marozava/Sasnovi\u010d, fissando il punteggio finale nuovamente sul 2-1. L'Australia passa il girone al primo posto, qualificandosi per la semifinale, dove affronta la Svizzera, giunta prima nel gruppo D. Il 5 novembre, si disputano i due singolari, Sanders-Teichmann e Tomljanovi\u0107-Bencic: in questi due scontri non c'\u00e8 storia e le elvetiche dominano in entrambe le circostanze, con Teichmann che prevale per 6-0 6-3 e Bencic che si impone per 6-3 6-2, negando alle oceaniche la possibilit\u00e0 di andare in finale. Come consolazione, grazie alle ottime prestazioni nelle ultime edizioni, l'Australia si piazza al primo posto del ranking della competizione, sorpassando la Francia. \nOrganico.\n\"Aggiornato all'incontro con la Russia dell'8 e 9 febbraio 2014\".\nRisultati.\n = Incontro del Gruppo Mondiale"}
{"id": "2966992", "revid": "155634", "url": "https://it.wikipedia.org/wiki?curid=2966992", "title": "Open di Francia 2010 - Doppio maschile", "text": "Luk\u00e1\u0161 Dlouh\u00fd e Leander Paes erano i detentori del titolo, ma sono stati sconfitti in finale da Daniel Nestor e Nenad Zimonji\u0107 7-5, 6-2."}
{"id": "2966994", "revid": "2078583", "url": "https://it.wikipedia.org/wiki?curid=2966994", "title": "Timewind", "text": "Timewind \u00e8 un album in studio del compositore tedesco Klaus Schulze, pubblicato nel 1975.\nDedicato al compositore Richard Wagner, Timewind viene spesso considerato dalla critica una delle sue pubblicazioni migliori.\nL'album \u00e8 composto da due sole tracce: \"Bayreuth Return\" e \"Wahnfried 1883\". La prima, costruita sulle sonorit\u00e0 del sequencer, ripete all'infinito alcune frasi melodiche che si sovrappongono nelle varie tonalit\u00e0, cambiano tono, e generano atmosfere a volte piene di tensione, a volte rilassate. Lungo tutta la durata del brano viene riprodotto un sibilo che sale e scende di tono, conferendo a tutta la composizione un'atmosfera quasi spettrale. La seconda pare invece suonata al rallentatore, con le tastiere che intrecciano una linea melodica riprodotta lungo tutta la composizione.\nNel 2006 l'album venne ristampato con tre tracce bonus aggiunte.\nTracce.\nTutte le tracce sono state composte da Klaus Schulze."}
{"id": "2966998", "revid": "34862", "url": "https://it.wikipedia.org/wiki?curid=2966998", "title": "Nazionale di Fed Cup dell'Australia", "text": ""}
{"id": "2967001", "revid": "729019", "url": "https://it.wikipedia.org/wiki?curid=2967001", "title": "Bundesautobahn 980", "text": "La Bundesautobahn 980, abbreviata anche in A\u00a0980, \u00e8 una autostrada tedesca della lunghezza di che collega l'autostrada A\u00a07 con la citt\u00e0 di Waltenhofen. Ipoteticamente, il suo percorso, che si dipana interamente in Baviera, potrebbe in futuro far parte della A\u00a098."}
{"id": "2967003", "revid": "155634", "url": "https://it.wikipedia.org/wiki?curid=2967003", "title": "Open di Francia 2010 - Doppio femminile", "text": "Anabel Medina Garrigues e Virginia Ruano Pascual erano le detentrici del titolo.\nLa Garrigues ha fatto coppia con Liezel Huber e la Pascual con Meghann Shaughnessy.\nSerena Williams e Venus Williams hanno battuto in finale Kv\u011bta Peschke e Katarina Srebotnik 6-2, 6-3."}
{"id": "2967008", "revid": "729019", "url": "https://it.wikipedia.org/wiki?curid=2967008", "title": "Bundesautobahn 952", "text": "La Bundesautobahn 952, abbreviata anche in A\u00a0952, \u00e8 una autostrada tedesca della lunghezza di che collega l'autostrada A\u00a095 con Percha.\nIl suo percorso si snoda interamente in Baviera."}
{"id": "2967010", "revid": "124040303", "url": "https://it.wikipedia.org/wiki?curid=2967010", "title": "Manuale diagnostico psicodinamico", "text": "Il Manuale Diagnostico Psicodinamico (PDM) \u00e8 il primo tentativo sistematico di fondare la diagnosi su modelli clinici e teorie di orientamento psicodinamico. La prima edizione del PDM, a opera di Stanley Greenspan e Rober Wallerstein, \u00e8 uscita negli Stati Uniti nel 2006, ed \u00e8 frutto della collaborazione tra diverse associazioni psicoanalitiche americane: l'American Psychoanalytic Association, l'International Psychoanalytical Association, la Division of Psychoanalysis (39) della American Psychological Association, l'American Academy of Psychoanalysis and Dynamic Psychiatry, e infine il National Membership Committee on Psychoanalysis in Clinical Social Work.\nL'uscita di questa prima edizione \u00e8 stata definita da Paul Stepansky \"un sorprendente successo\".\nLa seconda edizione completamente aggiornata, il PDM-2, \u00e8 uscita negli Stati Uniti nel giugno 2017 per la Guildford Press\ne in traduzione italiana nel marzo 2018 per Cortina Editore.\nLa stesura del PDM-2, diretta da Vittorio Lingiardi e Nancy McWilliams, raccoglie il contributo di collaboratori e consulenti provenienti da diciannove paesi, e alle sponsoring association sopraelencate si sono aggiunte l'American Association for Psychoanalysis in Clinical Social Work, l'Association Europeenne de Psychopathologie de l\u2019Enfant et de l\u2019Adolescent, la Confederation of Independent Psychoanalytic Societies, l'International Association for Relational Psychoanalysis &amp; Psychotherapy, l'International Society of Adolescent Psychiatry and Psychology e l'Italian Group for the Advancement of Psychodynamic Diagnosis. \nOtto Kernberg, decano internazionale della diagnosi psicoanalitica, ha definito il PDM-2 \"il pi\u00f9 sofisticato sistema diagnostico attualmente disponibile\".\nGli obiettivi.\nFrutto del dialogo tra l'approccio basato sulla comprensione psicodinamica del paziente e la sistematizzazione nosografico-descrittiva, il PDM pu\u00f2 essere definito pi\u00f9 una \"tassonomia di persone\" che una \"tassonomia di malattie\".\nL'obiettivo principale \u00e8 quello di promuovere un'integrazione tra la conoscenza nomotetica e la conoscenza idiografica dell'individuo, con l'obiettivo di giungere a una diagnosi e a una \"formulazione del caso\" finalizzate alla scelta e alla programmazione del trattamento. La salute mentale \u00e8 descritta nel PDM-2 come \"qualcosa di pi\u00f9 dell'assenza di sintomi psicopatologici osservabili [...] Troppo spesso i problemi psicologici sono stati definiti principalmente in base ai sintomi e ai comportamenti, relegando in secondo piano il funzionamento complessivo della personalit\u00e0 e l'adattamento sociale del paziente. \u00c8 tuttavia evidente che, per comprendere i sintomi, \u00e8 necessario sapere qualcosa di pi\u00f9 sulla persona che li ospita e aver chiaro che tanto la salute mentale quanto la psicopatologia implicano la presenza di molte sfumature del funzionamento umano (per esempio, l\u2019espressione, la regolazione e la tolleranza degli affetti, le strategie di coping e le difese, la capacit\u00e0 di comprendere se stessi e gli altri, la qualit\u00e0 delle relazioni, ecc.)\".\nConfronto tra PDM e DSM.\nAnche se il DSM-5 s\u00ec \u00e8 aperto a un'ottica pi\u00f9 dimensionale, storicamente il DSM ha sempre guardato ai disturbi mentali da un punto di vista categoriale, inserendoli in categorie predefinite e privilegiando l'attendibilit\u00e0 rispetto alla validit\u00e0.\nIl PDM, basato su una logica dimensionale, nasce con l'intento di aiutare il clinico nella formulazione del caso e nella pianificazione di interventi e trattamenti centrati sul paziente. Esso propone quindi una tassonomia di persone orientata alla comprensione del singolo individuo; le diverse configurazioni diagnostiche sono dunque concepite pi\u00f9 come prototipi che come elenchi di criteri da valutare in base alla loro presenza/assenza.\nInoltre, mentre il DSM tende alla neutralit\u00e0, e in questo senso si dichiara ateoretico e meramente descrittivo, il PDM \u00e8 apertamente ispirato al modello psicodinamico. I curatori si dichiarano tuttavia consapevoli che oggi il riferimento al proprio modello clinico e teorico non pu\u00f2 essere autoreferenziale, ma necessita di un continuo confronto con altre discipline, in primis le neuroscienze cognitive, l'infant research e la teoria dell'attaccamento. Il PDM-2 non fa uso di un linguaggio gergale e fa continuo riferimento sia all'esperienza clinica sia ai dati della ricerca empirica. \u00c8 quindi utilizzabile anche da clinici e terapeuti di altre formazioni, come quella biologica, cognitivo-comportamentale, sistemico-familiare.\nIn sintesi si pu\u00f2 affermare che il DSM propone una diagnostica categoriale, multiassiale e politetica (le patologie sono viste come categorie indipendenti tra loro, definite da un numero minimo di criteri e possono essere presenti o assenti all'interno di un individuo), mentre il PDM propone una diagnostica multidimensionale, multiassiale e prototipica. La valutazione con il PDM-2 prende in esame il funzionamento mentale del paziente nella sua globalit\u00e0, lo stile e le sindromi di personalit\u00e0, gli aspetti costituzionali, le credenze patogene e le risorse dell'individuo nel suo contesto di vita. Diversamente dal DSM, il PDM contempla anche la valutazione dell'esperienza soggettiva sia del paziente (vissuto dei sintomi, narrazione individuale, ecc.) sia del clinico (risposta emotiva, controtransfert, alleanza diagnostica, ecc.).\nLe sezioni e gli assi.\nDiversamente dalla prima edizione, che era suddivisa in tre parti, il PDM-2 propone una diagnostica ancora pi\u00f9 attenta al ciclo di vita ed \u00e8 organizzato in cinque sezioni: la prima \u00e8 dedicata alla classificazione dei disturbi mentali negli Adulti (sezione I), la seconda a quella degli Adolescenti (sezione II), la terza \u00e8 dedicata all'Infanzia (sezione III), la quarta alla Prima Infanzia (sezione IV) e la quinta agli Anziani (sezione V). La sesta sezione del manuale \u00e8 invece dedicata agli strumenti di valutazione e ai casi clinici.\nLa diagnosi nel PDM-2 si articola su tre assi, che mettono rispettivamente in evidenza tre macro-dimensioni:\nL'ordine di valutazione cambia a seconda della fascia d'et\u00e0: nei bambini, negli adolescenti e negli anziani viene valutato per primo l'Asse M, mentre, negli adulti viene valutata per prima la personalit\u00e0.\nSezione I. Adulti.\nAsse P.\nLa personalit\u00e0 \u00e8 descritta dagli autori come un insieme di modalit\u00e0 relativamente stabili di pensare (il pensiero comprende le credenze e significati dati alle esperienze, ma anche i valori morali e gli ideali), comportarsi, sentire e relazionarsi con gli altri.\nLa trattazione della macro-dimensione della personalit\u00e0 all'interno di questo asse si articola intorno a due prospettive: una \u00e8 la collocazione generale dell'individuo lungo un continuum di funzionamento (secondo il modello di Kernberg) che va dall'organizzazione sana a quella psicotica, passando attraverso le organizzazioni borderline e nevrotiche; l'altra \u00e8 la valutazione di 12 sindromi di personalit\u00e0, descritte in chiave psicodinamica e definite anche in base alle preoccupazioni e agli affetti principali, allo stile difensivo e alle credenze patogene. Le sindromi sottoelencate spesso comprendono alcuni sottotipi, anche a indicare che una stessa configurazione di personalit\u00e0 pu\u00f2 esprimersi con pattern comportamentali diametralmente opposti (per esempio, fobici e controfobici, dipendenti e controdipendenti, ecc.). \nLe 12 sindromi di personalit\u00e0 descritte nell'Asse P degli adulti sono:\nLe caratteristiche di ciascun disturbo di personalit\u00e0 sono schematizzate in sei punti: aspetti costituzionali; tensione/preoccupazione principale, affetti principali; credenze patogene caratteristiche relative a se stessi; credenze patogene caratteristiche relative alle altre persone; modi principali di difendersi. La descrizione dei disturbi, in alcuni casi, comprende riferimenti al modello di Blatt relativo al continuum psicopatologico introiettivo-anaclitico.\nAsse M.\nObiettivo dell'Asse M \u00e8 aiutare il clinico nella valutazione del funzionamento mentale del paziente. A questo scopo vengono descritte dodici capacit\u00e0 (o funzioni mentali \u2013 nella prima edizione erano nove), ricavate dalla letteratura clinica, sia psicodinamica sia cognitiva, e dai costrutti della ricerca empirica. \nLe dodici funzioni mentali sono:\nAsse S.\nGli autori del PDM-2 spiegano che questa sezione \u00e8 la terza in quanto i pattern sintomatici possono essere compresi solo alla luce di considerazioni fatte in precedenza sulla personalit\u00e0 del paziente e sul suo funzionamento mentale. Nella seconda edizione del manuale, l'Asse S fa riferimento, semplificandole, alle categorie diagnostiche del DSM-5 e dell'ICD-10. Lo scopo \u00e8 formulare una riflessione, clinicamente significativa, sull'esperienza soggettiva di un paziente che presenta uno specifico pattern sintomatologico. La soggettivit\u00e0 sintomatologica di ciascun individuo viene descritta in base ai pattern affettivi, cognitivi, somatici e relazionali che accompagnano la sintomatologia. \nLe categorie diagnostiche proposte attualmente sono 35, organizzate il 7 sezioni:\nQuesto Asse include alcune esperienze psicologiche legate all'identit\u00e0 di genere, all'orientamento sessuale e all'appartenenza a minoranze demografiche. Si tratta di condizioni non patologiche che, in alcuni casi, possono richiedere l'attenzione del clinico.\nSezione II. Adolescenza.\nUno dei punti di forza del PDM \u00e8 l'importanza assegnata alla dimensione evolutiva, solitamente poco trattata nei manuali diagnostici. Essa non \u00e8 semplicemente considerata come il susseguirsi di fasi cronologiche, ma riguarda le acquisizioni e i compiti di sviluppo relativi alle varie fasi; tali compiti possono per esempio riguardare capacit\u00e0 regolative, come il ritmo sonno-veglia, la capacit\u00e0 di modulare i propri stati affettivi o di controllare i propri comportamenti.\nLa psicopatologia del bambino e dell'adolescente risulta diversa da quella adulta proprio perch\u00e9 si esprime in una dimensione evolutiva, in cui l'espressione del disagio pu\u00f2 variare, o assumere significati differenti, a seconda delle fasi dello sviluppo. \nPoich\u00e9 esistono differenze significative tra la valutazione psicodinamica dei bambini e degli adolescenti, il PDM-2 prevede due sezioni distinte (nella prima edizione erano accorpate). Anche in questa sezione, dedicata alla diagnosi per la fascia d'et\u00e0 12-18, la diagnosi si articola seguendo tre assi:\nAsse MA - Profilo del funzionamento mentale negli adolescenti.\nCome per gli adulti, il funzionamento mentale degli adolescenti \u00e8 organizzato in 12 categorie accompagnate da descrizioni (e indicazioni relative agli strumenti pi\u00f9 idonei per l'assessment) che illustrano i diversi livelli di funzionamento, dal pi\u00f9 sano al pi\u00f9 compromesso. Queste categorie tengono conto dei compiti evolutivi e dei profondi cambiamenti a livello corporeo, cognitivo, socioemotivo e interpersonale caratteristici di questa fase evolutiva. \nAsse PA - Stili e sindromi emergenti di personalit\u00e0 in adolescenza.\nComprende 10 sindromi di personalit\u00e0. Viene anche fornita una breve rassegna delle ricerche pi\u00f9 recenti che dimostrano l'importanza dell'assessment diagnostico della personalit\u00e0 in adolescenza, oltre a una discussione degli elementi clinici peculiari di cui terapeuti e ricercatori devono tener conto per valutare in modo accurato la personalit\u00e0 in questa fase dello sviluppo. \nAsse SA - Pattern sintomatologici in adolescenza: l'esperienza soggettiva.\nComprende i pattern sintomatologici pi\u00f9 frequentemente osservati in adolescenza, con particolare attenzione ai fattori ambientali, alle risposte emotive del clinico e alla variabilit\u00e0 delle esperienze soggettive legate ai sintomi. \nSezione III. Infanzia.\nQuesta sezione \u00e8 dedicata ai bambini dai 4 agli 11 anni di et\u00e0. Rispetto alla precedente versione del manuale, il PDM-2 assume in modo ancora pi\u00f9 esplicito la prospettiva della psicopatologia dello sviluppo con l'obiettivo di delineare i percorsi evolutivi (omotipici e eterotipici) delle manifestazioni psicopatologiche, inserendole nel contesto di crescita e maturazione dell'individuo. \nAsse MC - Profilo del funzionamento mentale nell'infanzia.\nL'Asse MC si propone di illustrare il processo di crescita integrando contributi psicodinamici, cognitivi ed evolutivi. Per alcune funzioni mentali \u00e8 prevista anche una descrizione dei principali cambiamenti maturativi con un'ulteriore suddivisione per fasce d'et\u00e0 (sempre all'interno del periodo 4-11 anni). \nAsse PC - Stili emergenti di personalit\u00e0 e difficolt\u00e0 nell'infanzia.\nDal momento che le personalit\u00e0 dei bambini sono in evoluzione, nell'Asse PC vengono indicati solamente alcuni stili emergenti, discutendo il ruolo, nello sviluppo della personalit\u00e0 dei bambini, dell'epigenetica, del temperamento, della neurobiologia, dello stile di attaccamento, dei fattori socio-culturali e dello stile difensivo, nonch\u00e9 dei rischi e dei fattori protettivi. Anche se non vengono indicati disturbi di personalit\u00e0 specifici, n\u00e9 particolari tratti che ci si aspetta finiscano per esitare in un determinato disturbo di personalit\u00e0, vengono illustrati profili di bambini che presentano diversi livelli di personalit\u00e0, coerenti con quelli descritti nella letteratura psicodinamica, che oscillano da sano a psicotico.\nAsse SC - Pattern sintomatologici nell'infanzia: l'esperienza soggettiva.\nVengono descritti i pattern sintomatologici pi\u00f9 comuni nei bambini (molti dei quali inclusi anche nel DSM-5) e i modi in cui i sintomi possono manifestarsi in questa fascia d'et\u00e0, partendo dall'idea che i processi evolutivi influenzano l'espressione e l'esperienza soggettiva dei sintomi. \nSezione IV. Prima infanzia.\nLa nuova versione della sezione \u201cprima infanzia\u201d (Infancy and Early Childhood, IEC 0-3) include una trattazione delle linee di sviluppo e della continuit\u00e0 omotipica/eterotipica della psicopatologia dello sviluppo, con approfondimenti clinici e di ricerca. La diagnosi IEC 0-3 fornisce anche specifiche indicazioni per la valutazione della qualit\u00e0 delle relazioni primarie (bambino e figure d'attaccamento), dei sistemi familiari e dei modelli relazionali caratteristici, con attenzione agli stili di attaccamento e al loro eventuale legame con la psicopatologia.\nLa classificazione \u00e8 basata su cinque assi: diagnosi primaria (Asse I), le capacit\u00e0 evolutive funzionali e emotive (Asse II), le capacit\u00e0 di regolazione dell'elaborazione sensoriale (Asse III), i pattern e disturbi relazionali (Asse IV) e altre diagnosi mediche e neurologiche (Asse V).\nLe fonti principali dichiarate dalle curatrici di questa sezione, sono l'Interdisciplinary Council on Developmental and Learning Disorders (ICDL) Diagnostic Manual for Infants and Young Children (ICDL-DMIC; ICDL) e la Classificazione diagnostica della salute mentale e dei disturbi di sviluppo nell'infanzia, prima revisione (CD:0-3R; Zero to Three). \nSezione V. Anziani.\nLa quinta Sezione del PDM-2 \u00e8 dedicata alla valutazione diagnostica degli anziani. \u00c8 la prima volta che un manuale diagnostico dedica una sezione separata a questa fascia d'et\u00e0. \nPer la diagnosi psicodinamica dell'anziano, viene mantenuta la tipica struttura multiassiale del PDM-2, prendendo in considerazione le diverse modalit\u00e0 con le quali gli individui sperimentano una condizione di malattia nell'ambito dell'invecchiamento del cervello e delle funzioni mentali, nonch\u00e9 nel contesto della vita quotidiana, delle relazioni sociali e delle aspettative indotte dalla cultura.\n\u00c8 mantenuto il riferimento ai tre Assi M, P e S (valutati in quest'ordine):\nAsse ME - Profilo del funzionamento mentale degli anziani\nAsse PE - Pattern e sindromi di personalit\u00e0 negli anziani \nAsse SE - Pattern sintomatici negli anziani: l'esperienza soggettiva\nSezione VI. Strumenti di valutazione e casi clinici.\nQuesta sezione del PDM-2 \u00e8 dedicata alla presentazione, per fasce d'et\u00e0, degli strumenti (alcuni derivati dal PDM-2, altri presenti nel repertorio a disposizione di ciascun clinico) utili alla valutazione diagnostica e alla formulazione del caso con il PDM-2. Il PDM-2 propone al clinico una Psychodiagnostic Chart (PDC, una per fascia d'et\u00e0), uno specifico e semplice foglio di valutazione per sintetizzare le valutazioni compiute con il PDM-2.\nDiffusione.\nIl PDM-2 \u00e8 stato presentato per la prima volta con un convegno svoltosi alla New School for Social Reseach di New York il 2 e 3 giugno 2017.\nL'edizione italiana \u00e8 stata presentata in due giornate di studio svoltesi alla Sapienza Universit\u00e0 di Roma e all'Universit\u00e0 Statale di Milano il 23 e 24 marzo 2018.\nPer una rassegna stampa vedi \"La Repubblica\" e \"Il Sole 24 Ore\" del 25 marzo 2018.\nIl PDM-2 ha avuto un'ottima diffusione sia negli Stati Uniti (un \"istant bestseller\", cos\u00ec lo definisce sul suo sito la casa editrice Guilford Press,\nche nel dicembre 2017 ha nominato Vittorio Lingiardi \"autore del mese\".) sia in Italia. Traduzioni del PDM-2 sono in corso in molti paesi, tra cui Cina, Corea, Polonia, Russia e Turchia."}
{"id": "2967018", "revid": "1149807", "url": "https://it.wikipedia.org/wiki?curid=2967018", "title": "Chika Sakamoto", "text": ""}
{"id": "2967027", "revid": "115592010", "url": "https://it.wikipedia.org/wiki?curid=2967027", "title": "Giorgio Moser", "text": "Ha diretto diversi film e realizzato documentari fra il 1954 ed il 1996.\nBiografia.\nLaureato in Giurisprudenza, si occupa sin da giovane di critica cinematografica e giornalismo, avvicinandosi al cinema prima come aiuto regista, poi come autore di cortometraggi e documentari. Nel 1955 realizza il primo lungometraggio \"Continente perduto\", insieme a Mario Craveri, due anni dopo \u00e8 la volta de \"L'impero del sole\". Dal 1959 lavora soprattutto come documentarista per la Rai."}
{"id": "2967029", "revid": "95587915", "url": "https://it.wikipedia.org/wiki?curid=2967029", "title": "Squadra slovacca di Fed Cup", "text": "La squadra slovacca di Fed Cup rappresenta la Slovacchia nella Fed Cup, ed \u00e8 posta sotto l'egida della \"Slovensk\u00fd Tenisov\u00fd Zv\u00e4z\".\nLa squadra partecipa alla competizione dal 1994, dopo che fino all'edizione del 1992 (compresa) le tenniste slovacche facevano parte della nazionale cecoslovacca (la cui attuale erede \u00e8 considerata la Repubblica Ceca), fino alla divisione del paese in Repubblica Ceca e Slovacchia nel 1993.\nLa squadra, pur avendo una storia molto recente, vanta gi\u00e0 una vittoria nell'edizione del 2002, ad oggi il miglior risultato ottenuto nella sua storia. Nell'occasione le slovacche sconfissero in finale la Spagna a Gran Canaria con il risultato di 3-1.\nRisultati.\n = Incontro del Gruppo Mondiale"}
{"id": "2967030", "revid": "34862", "url": "https://it.wikipedia.org/wiki?curid=2967030", "title": "Nazionale di Fed Cup della Slovacchia", "text": ""}
{"id": "2967045", "revid": "278239", "url": "https://it.wikipedia.org/wiki?curid=2967045", "title": "Dogana Nuova", "text": ""}
{"id": "2967046", "revid": "838137", "url": "https://it.wikipedia.org/wiki?curid=2967046", "title": "Partito Riformatore Liberale", "text": "Il Partito Riformatore Liberale (in francese: \"Parti r\u00e9formateur lib\u00e9ral\" - PRL) fu un partito politico belga di orientamento liberale operativo dal 1979 al 2002, quando conflu\u00ec nel Movimento Riformatore.\nStoria.\nOrigini.\nSi afferm\u00f2 in seguito alla disgregazione del Partito della Libert\u00e0 e del Progresso (PLP), avvenuta all'esito delle dure tensioni tra fiamminghi e valloni verificatesi verso la fine degli anni sessanta. Segnatamente:\nSviluppi.\nIl partito si present\u00f2 per la prima volta alle elezioni parlamentari del 1981, in cui ottenne il 7,97% dei voti alla Camera.\nNel 1992 il PRL si alle\u00f2 con i Federalisti Democratici Francofoni e l'anno successivo i due partiti si federarono. Nel 1998 il Movimento dei Cittadini per il Cambiamento (MCC), composto da fuoriusciti dal Partito Sociale Cristiano, si alle\u00f2 con la federazione PRL-FDF. Nel 2002 i tre partiti e il Partito per la libert\u00e0 e il progresso della comunit\u00e0 germanofona (\"Partei f\u00fcr Freiheit und Fortschritt\") si federarono, dando vita al Movimento Riformatore."}
{"id": "2967047", "revid": "228587", "url": "https://it.wikipedia.org/wiki?curid=2967047", "title": "Zio Petros e la congettura di Goldbach", "text": "Zio Petros e la congettura di Goldbach \u00e8 un romanzo scritto nel 1992 da Apostolos Doxiadis.\nLa trama del libro ruota intorno alla vita di un enigmatico matematico e la sua scelta di risolvere la congettura di Goldbach, la quale enuncia:\nChristian Goldbach formul\u00f2 questa congettura alla corte dello zar, come tutore dello zar erede. Nel libro per\u00f2 non appare solo il nome di Goldbach, ma anche di altri scienziati pi\u00f9 o meno importanti come Eulero, Carl Friedrich Gauss, Godfrey Harold Hardy, John Edensor Littlewood, Alan Turing, Srinivasa Ramanujan, Pitagora, Pierre de Fermat, Bernhard Riemann e il matematico indispensabile per lo svolgimento della vicenda: Kurt G\u00f6del, autore del teorema dell'incompletezza.\nTrama.\nPetros Papachristos era ritenuto dai fratelli minori un modello da evitare, \u201cil prototipo del fallito\u201d addirittura, forse per gelosia o forse per il fatto che secondo loro avesse gettato via il suo genio matematico per rincorrere l'impossibile. La vita matematica di Petros inizia quando il padre, industriale greco, lo porta all'universit\u00e0 di Monaco per verificare il suo genio da Costantin Caratheodory, matematico tedesco. Il ragazzino mostra subito un'eccellente predisposizione alla matematica, ed \u00e8 proprio qui che viene a contatto con la congettura di Goldbach. Si laurea anticipatamente in matematica all'universit\u00e0 di Berlino, e nello stesso periodo conosce l'amata Isolde. Successivamente si trasferisce nel Regno Unito, dove conosce i matematici Hardy, Littlewood e Ramanujan, collaborando con loro.\nA stravolgere la situazione \u00e8 l'arrivo dell'offerta della cattedra a Monaco, incarico meno importante di quello britannico; ma Petros accetta ugualmente e decide di iniziare a lavorare alla congettura di Goldbach.\nPetros decide di risolvere la Congettura per entrare a far parte del grande libro della matematica e per dimostrare alla perduta Isolde il suo valore.\nIn realt\u00e0 Monaco era il luogo ideale dove vivere isolati poich\u00e9 lontano dai grandi centri matematici (Londra, Parigi, Berlino, Gottinga). Dopo anni di lavoro senza frutti, Petros passa al metodo dei fagioli (il metodo elementare) e giunge a un importante risultato intermedio, che preferisce non divulgare per non avvantaggiare qualcun altro e per non rivelare l'oggetto del suo studio. Successivamente giunge a un risultato ancora pi\u00f9 importante e decide di pubblicarlo. Lo invia a Hardy, la cui risposta \u00e8 tuttavia deludente: la stessa scoperta era stata gi\u00e0 pubblicata da un giovane matematico austriaco. Petros cade allora nella depressione pi\u00f9 profonda, in bilico fra l'esaurimento e la paura che il suo genio potesse svanire. La matematica inizia a entrare anche nei suoi sogni e spesso questi sogni si trasformano in incubi. Al Trinity College per\u00f2 viene a conoscenza da un giovane matematico di nome Alan Turing dell'esistenza del teorema dell'incompletezza della matematica.\nRitornato a Monaco riprende i suoi studi con superficialit\u00e0, demoralizzato dalla possibilit\u00e0 dell'indimostrabilit\u00e0 della congettura, trovando conforto nel gioco degli scacchi. Dopo un sogno decide di imporsi che la congettura \u00e8 indimostrabile. Per cause politiche viene rimpatriato e si stabilisce a Ekali, paesino vicino ad Atene, dove si dedica agli scacchi. Dopo anni di inattivit\u00e0 instaura un rapporto con il nipote, il narratore, che vorrebbe diventare un matematico. Il ragazzo frequenta l'universit\u00e0 negli Stati Uniti d'America e conosce Sammy, con cui discute della strana vita matematica di Petros. Sammy ha una teoria tutta sua: Esopo dopo tutto era Greco, \u201c\"la volpe non riuscendo a cogliere un grappolo d'uva decide che non era maturo\"\u201d. Petros, non riuscendo a dimostrare la congettura decise che era indimostrabile. Il nipote tornato a casa per dedicarsi all'industria di famiglia va a trovare pi\u00f9 volte lo zio condividendo con lui la passione per gli scacchi. Un giorno per\u00f2 il nipote prediletto cerca di estrapolare la verit\u00e0 allo zio e risveglia in lui lo spirito del matematico. Nel cuore della notte il nipote viene svegliato dalla chiamata dell'anziano zio che afferma di aver risolto la congettura.\nPersonaggi principali.\nI due personaggi principali dell'opera sono Petros Papachristos e il nipote, nonch\u00e9 voce narrante del romanzo. Petros Papachritos fin da ragazzo dimostra di avere grandi propensioni per la matematica e diventa, nella narrazione, uno dei pi\u00f9 grandi matematici del 900. Ci viene presentato dal nipote con degli occhi chiari \u201c\"occhi infossati che esprimevano gentilezza, quella corporatura magra, che deriva da una vita frugale e fisicamente attiva\"\u201d. Questa breve descrizione ci fa comprendere le caratteristiche che ha acquisito nella vecchiaia, un carattere mite, gentile verso le altre le persone, sebbene vivesse in solitudine, con gli altri, utilizzava sempre il massimo della correttezza e la massima educazione. La corporatura magra evidenzia la sua semplice vita dedita alla coltivazione del suo piccolo orto e il costituirsi della sua alimentazione formata quasi unicamente dai prodotti della sua terra. Zio Petros \u00e8 per\u00f2, nello stesso tempo un uomo misterioso che incarna la figura del ricercatore matematico che si estranea dalla societ\u00e0 per dedicarsi unicamente alla sua ricerca, per la scienza pi\u00f9 sublime e precisa: la matematica. Anche se per un breve periodo nella sua vita prov\u00f2 gioia nel fare l'insegnante e nell'avere una vita sociale durante gli incontri di scacchi, proprio grazie alla nascita di questa nuova passione destinata con il tempo a sostituire la matematica, diventando a sua volta un qualcosa di ossessivo. Petros \u00e8, infatti, sin da ragazzo disinteressato dai giochi dei suoi fratellini immedesimato unicamente nella matematica, e anche successivamente si rivela il suo rifiuto dalla vita sociale e il suo rifiuto dell'amore per una donna, perch\u00e9 il suo unico amore \u00e8 la matematica. Zio Petros \u00e8 un amico dei numeri interi: riconosce immediatamente 199, 457 o 1009 come numeri primi. Per zio Petros, i numeri interi sono entit\u00e0 animate, ciascuno con la propria personalit\u00e0. Addirittura, affollano anche i suoi tormenti notturni e tra gli incubi ricorrenti, vi \u00e8 2100, un numero immensamente grande, impersonato da due ragazze con le lentiggini e le iridi scure, che lo fissano con il ghigno beffardo dell'amante respinta. Scorgendo nei numeri, forse, quell'umanit\u00e0 che rifiuta di trovare nelle persone. Petros quindi rappresenta colui che utilizza tutte le sue forze per raggiungere il suo obiettivo, tutta la sua vita, tutta la sua reputazione, quindi \u00e8 un personaggio caparbio ma anche eccentrico, che vuole in tutti i modi ottenere il suo scopo, cio\u00e8 essere il migliore, e per farlo deve dimostrare una congettura non ancora dimostrata perch\u00e9 nella matematica, secondo il protagonista, \u201c\"o si \u00e8 primi o non si \u00e8 nulla\"\u201d. E a causa del suo amore per la matematica diventa addirittura sadico oltre che egoista, quando, venendo a conoscenza della morte di Srinivasa Ramanujan, un altro grande matematico, un suo \u201cavversario\u201d, Petros ne sembrava addirittura felice. Petros per\u00f2, oltre a personificare lo stereotipo del ricercatore distaccato dalla societ\u00e0 che impiega le sue capacit\u00e0 per scoprire un mistero della matematica, \u00e8 anche visto agli occhi di tutti come un fallito, un uomo che ha sprecato la sua vita utopisticamente. In famiglia, infatti, viene sempre descritto come \"\"il ritratto del fallito\"\u201d, colui che \u201c\"commise il pi\u00f9 grave dei peccati [...] gett\u00f2 perle ai porci\"\u201d, ma nonostante ci\u00f2 suo nipote prediletto \u00e8 affascinato dalla sua figura misteriosa di eroe romantico.\nIl nipote, anch'egli \u00e8 un ragazzo molto dotato. Anche se, inizialmente avendo pur sempre un'alta media scolastica, prova una certa indifferenza verso la matematica, ma affascinato dallo zio inizia una profonda passione per essa. Lo stesso autore che odiava la matematica e che inizi\u00f2 ad amarla solo dopo l'intervento di un professore in gamba. Inizialmente il personaggio desider\u00f2 dedicarsi alla matematica, ma poi spaventato dalla storia dello zio e da ci\u00f2 che pu\u00f2 provocare la matematica decise di abbandonarla per seguire le orme del padre nel settore economico. Proprio come l'autore che dopo essere stato selezionato in un'importante universit\u00e0 decise di abbandonare la matematica perch\u00e9 spaventato da quest'ultima.\nOltretutto questo personaggio rappresenta lo studente che, affascinato dai misteri, che la matematica pu\u00f2 celare, cerca in tutti i modi di scoprire quello che si nasconde dietro di essa e dietro lo zio, dietro la sua ricerca, la sua vita, rappresenta cio\u00e8 lo studente affascinato da un personaggio eroico, come Petros. Dopo la prova, a cui lo zio lo sottopose per\u00f2, inizi\u00f2 a covare un profondo odio verso di lui, ma successivamente lo invade il desiderio di scoprire il motivo per cui abbandon\u00f2 la sua ricerca. Quindi il nipote rappresenta colui che vuole evidenziare il fallimento dello zio per fargli superare quel momento, diventa, al termine del libro, in un certo senso uno psicologo che da un lato, vuole aiutare lo zio e dall'altro ricerca obiettivi personali, ma che facendo fin troppo bene il suo lavoro provoca nello zio il risveglio della passione passata: la matematica e la congettura di Goldbach. Cosa che poi genera una svolta definitiva nella storia."}
{"id": "2967048", "revid": "149466", "url": "https://it.wikipedia.org/wiki?curid=2967048", "title": "Sant'Artelaide", "text": ""}
{"id": "2967050", "revid": "149466", "url": "https://it.wikipedia.org/wiki?curid=2967050", "title": "Santa Asella", "text": ""}
{"id": "2967055", "revid": "47767", "url": "https://it.wikipedia.org/wiki?curid=2967055", "title": "Sant'Attala", "text": ""}
{"id": "2967057", "revid": "149466", "url": "https://it.wikipedia.org/wiki?curid=2967057", "title": "Sant'Atanasio l'Atonita", "text": ""}
{"id": "2967064", "revid": "110157", "url": "https://it.wikipedia.org/wiki?curid=2967064", "title": "Serie B 1982 (calcio femminile)", "text": "L'edizione 1982 \u00e8 stata la tredicesima edizione del campionato F.I.G.C.F. di Serie B femminile italiana di calcio. Corrisponde al campionato 1981-1982 del calcio maschile.\nIl campionato \u00e8 iniziato il 14 marzo 1982 ed \u00e8 terminato il 19 settembre 1982 con assegnazione del titolo di campione di Serie B 1982 al G.S.F. Spifa Galliera di Piacenza.\nStagione.\nNovit\u00e0.\nVariazioni prima dell'inizio del campionato:\ncambio di denominazione e sede:\nhanno rinunciato al campionato di Serie B:\nFormula.\nVi hanno partecipato 32 squadre divise in quattro gironi. La prima classificata di ognuno dei quattro gironi viene ammessa alle semifinali andata/ritorno dove solo le due vincitrici sono promosse in Serie A. Le squadre classificate dalla seconda alla quarta posizione in classifica sono ammesse alla nuova Serie B ridotta a 2 soli gironi. Tutte le altre squadre vengono relegate al nuovo campionato di Serie C, allargato e gestito a livello interregionale dal Comitato Nazionale Gare anzich\u00e9 dai Comitati Regionali.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:\nGirone D.\nClassifica finale.\nLegenda:\nNote:\nSpareggi promozione.\nAgli spareggi promozione hanno partecipato le vincitrici dei quattro gironi, la Libertas Como per il girone A, lo Spifa Galliera per il girone B, l'Alba Pavona Crismatours per il girone C e la Giovent\u00f9 Sommese per il girone D. Le due semifinali hanno visto vincitrice lo Spifa Galliera e la Giovent\u00f9 Sommese, che sono state promosse in Serie A. Il titolo \u00e8 stato vinto dallo Spifa Galliera."}
{"id": "2967066", "revid": "124123", "url": "https://it.wikipedia.org/wiki?curid=2967066", "title": "Robert Ki\u0161erlovski", "text": "Carriera.\n All'et\u00e0 di 19 anni passa alla squadra slovena Adria Mobil, in cui rimane fino al 2008; conquista una sola vittoria, il Gran Premio Palio del Recioto per Under-23. Nel 2009 fa il salto nel professionismo passando all'Amica Chips-Knauf, squadra di San Marino, ma non consegue successi. Conclude la stagione alla Fuji-Servetto, squadra ProTour spagnola.\nNel 2010 viene messo sotto contratto dalla pi\u00f9 quotata Liquigas-Doimo, squadra italiana in cui va a svolgere funzioni di gregario. In quella stagione, oltre a vincere il Giro dell'Appennino, prende parte al Giro d'Italia. Nella corsa aiuta i capitani Ivan Basso e Vincenzo Nibali soprattutto in salita, assieme ai compagni Valerio Agnoli e Sylwester Szmyd; dimostra ottime capacit\u00e0 di scalatore, riuscendo sempre a rimanere nei gruppi dei migliori e infilandosi anche nella fuga dell'undicesima tappa. Anche grazie a questo ottiene il decimo posto nella classifica finale, terzo piazzato della Liquigas.\nCambia squadra nel 2011, trasferendosi tra le file del team Astana insieme a Roman Kreuziger, gi\u00e0 suo compagno alla Liquigas. Proprio per il ceco svolge un discreto ruolo di gregario in occasione del Giro d'Italia; conclude inoltre sesto al Giro del Trentino e diciottesimo, migliore tra gli uomini Astana, alla Vuelta a Espa\u00f1a. L'anno dopo non consegue successi. Si classifica per\u00f2 quinto alla Freccia Vallone, nono alla Paris-Nice e settimo alla Volta Ciclista a Catalunya; partecipa anche al Tour de France, ma \u00e8 costretto al ritiro a causa di una caduta (si frattura la clavicola).\nNel 2013 si trasferisce al team lussemburghese RadioShack-Leopard, classificandosi quindicesimo al Giro d'Italia e vincendo il titolo nazionale in linea. Con la stessa squadra, divenuta Trek Factory Racing, nel 2014 ottiene la decima piazza finale al Giro d'Italia (eguagliato il risultato del 2010), con il secondo posto nella frazione di Montecopiolo vinta da Diego Ulissi. Nel 2015 passa alla formazione russa Tinkoff-Saxo: durante l'anno non ottiene per\u00f2 vittorie, e non va oltre alcuni piazzamenti Top 20 in brevi gare a tappe del calendario World Tour."}
{"id": "2967079", "revid": "155634", "url": "https://it.wikipedia.org/wiki?curid=2967079", "title": "Torino Calcio 1980-1981", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1980-1981."}
{"id": "2967097", "revid": "486946", "url": "https://it.wikipedia.org/wiki?curid=2967097", "title": "San Laverio", "text": ""}
{"id": "2967104", "revid": "32340122", "url": "https://it.wikipedia.org/wiki?curid=2967104", "title": "Ferrovia Roma-Fiuggi-Alatri", "text": ""}
{"id": "2967112", "revid": "32340212", "url": "https://it.wikipedia.org/wiki?curid=2967112", "title": "Ostello per la Giovent\u00f9", "text": ""}
