{"id": "2969934", "revid": "466539", "url": "https://it.wikipedia.org/wiki?curid=2969934", "title": "L'uomo dal vestito grigio", "text": "L'uomo dal vestito grigio (\"The Man in the Gray Flannel Suit\") \u00e8 un film del 1956 diretto da Nunnally Johnson in CinemaScope. \nE' tratto dall'omonimo romanzo bestseller di Sloan Wilson.\n\u00c8 stato presentato in concorso al 9\u00ba Festival di Cannes.\nTrama.\nTom Rath \u00e8 un letterato che conduce una vita abitudinaria, piccolo-borghese, con la moglie e i figli.\nUfficiale dell'esercito durante la seconda guerra mondiale, mentre era di stanza in Italia aveva avuto una relazione con una ragazza italiana, Maria. Tornato a casa, si era poi sposato con Betsy, la sua fidanzata, impiegandosi presso una fondazione.\nLa vita di Tom scorre tranquilla, ma Betsy, insofferente per la monotonia della routine familiare e desiderosa di progredire nella scala sociale, inizia ad accusare il marito di aver perso la grinta e la voglia di affermarsi di un tempo, accontentandosi della condizione modesta in cui vive. Tom, che non \u00e8 ambizioso di natura, per accontentare la moglie accetta un altro impiego presso un network radiofonico. Viene assegnato come speech-writer all'ufficio del presidente del network, Richard Hopkins, un uomo stimato, ricco e di successo. Tuttavia la vita familiare di Hopkins ha sofferto della sua esclusiva dedizione al lavoro: separato dalla moglie; sua figlia diciottenne gli rinfaccia anni di assenza e di disinteresse.\nRichard ha stima di Tom e lo mette a parte dei suoi problemi familiari e dei suoi rimorsi, e dell'incapacit\u00e0 sia di costruire un rapporto con la figlia, sia di recuperare quello con la moglie e di darsi pace. Dal canto suo, Tom cerca di migliorare il proprio status economico, tentando di guadagnarsi la stima del superiore, senza per\u00f2 venire a compromessi con la propria coscienza, e lottando per vedersi riconosciuto il lascito testamentario di una bella casa.\nLa vita di Tom ha una svolta quando un suo ex-commilitone gli rivela che la sua ex fiamma Maria ha avuto un figlio dalla loro relazione e gli consegna una lettera in cui la ragazza gli chiede un aiuto economico. Tom si risolve ad aiutarla, ma prima decide di confessare tutto alla moglie. Betsy reagisce male alla rivelazione e fugge di casa: solo successivamente comprende le ragioni del marito e si riavvicina a lui.\nTom e Betsy si riconciliano definitivamente e si trovano d'accordo nel disporre un piccolo vitalizio al bambino italiano, figlio dell'uomo."}
{"id": "2969936", "revid": "1543377", "url": "https://it.wikipedia.org/wiki?curid=2969936", "title": "Esposto", "text": "L'esposto, nell'ordinamento giuridico italiano, \u00e8 una segnalazione all'autorit\u00e0 di pubblica sicurezza di un dissidio tra privati, con il quale si richiede a tale autorit\u00e0 di intervenire per comporre il contrasto.\nProcedimento.\nA seguito dell'esposto, un ufficiale di pubblica sicurezza invita le parti interessate a comparire alla sua presenza presso suoi uffici per trovare una conciliazione e redigere un verbale.\nSe dai fatti si configura un reato, l'Ufficiale di P.S.:"}
{"id": "2969937", "revid": "1305772", "url": "https://it.wikipedia.org/wiki?curid=2969937", "title": "Konstantinovskij rajon", "text": "Konstantinovskij rajon "}
{"id": "2969938", "revid": "110157", "url": "https://it.wikipedia.org/wiki?curid=2969938", "title": "Konstantinovskij rajon (Oblast' dell'Amur)", "text": "Il Konstantinovskij rajon () \u00e8 un rajon dell'Oblast' di Amur, nella Russia asiatica con capoluogo Konstantinovka."}
{"id": "2969939", "revid": "135224", "url": "https://it.wikipedia.org/wiki?curid=2969939", "title": "Albert Serra", "text": "Biografia.\nNato del 1975 nella comunit\u00e0 catalana di \"Banyoles\", a 18 anni si trasferisce a Barcellona per dedicarsi allo studio di filologia ispanica, teoria della letteratura e storia dell'arte.\nCarriera.\nCon il film \"Honor de cavalleria\", del 2006, Serra, ha concorso a diverse premiazioni cinematografiche di rilevanza europea:\nAll'edizione 2008 del Mar del Plata Film Festival si \u00e8 candidato con \"El cant dels ocells\" per il \"Miglior film\", senza riuscire ad aggiudicarsi la categoria. Per lo stesso film ha poi concorso e vinto per la categoria \"Miglior regista\" all'edizione 2009 dei Premi Gaud\u00ed.\nIl 20 maggio 2008 all'edizione annuale del Festival di Cannes il regista catalano Albert Serra present\u00f2 la sua opera \"El cant dels ocells\", annunciando che dopo di essa avrebbe lavorato a una nuova trasposizione cinematografica del romanzo \"Dracula\" di Bram Stoker per il futuro.\nA un anno esatto di distanza, nel maggio 2009, lo studio cinematografico francese Capricci Films annunci\u00f2 la messa in sviluppo di quella annunciata come una \u00absingolare versione\u00bb per il cinema del romanzo di Stoker, con Serra alla regia e il suo studio Andergraun Films con base a Barcellona in seconda per dividerne le spese della produzione. Serra annunci\u00f2 inoltre che si sarebbe avvalso di attori non professionisti e di una sceneggiatura preliminare da usare sul set in modo tale da creare improvvisazioni in loco e colpi di scena per diversificare la trasposizione dalle precedenti. Le riprese si tennero tra la Romania e la Francia e la Capricci Films conferm\u00f2 tramite il suo portavoce Thierry Lounas il possesso dei diritti di distribuzione per la Francia, con inoltre il compito di orchestrare la vendita internazionale dei diritti del film.\nNel 2013 vince il Pardo d'oro al Festival del film Locarno presentando in Concorso il film \"Historia de la meva mort\".\nNel 2016 dirige \"La mort de Louis XIV\", presentato nella sezione Proiezioni speciali alla 69\u00aa edizione del Festival di Cannes."}
{"id": "2969941", "revid": "4175", "url": "https://it.wikipedia.org/wiki?curid=2969941", "title": "Eden Ar\u00e9na", "text": "Lo stadio Eden Ar\u00e9na, noto anche come Synot Tip Ar\u00e9na \u00e8 uno stadio di calcio a Praga, nella Repubblica Ceca, che ospita le partite casalinghe dello e della nazionale di calcio della Repubblica Ceca. Lo stadio ha una capacit\u00e0 di circa 21.100 spettatori ed \u00e8 il pi\u00f9 moderno stadio di calcio della Repubblica Ceca e l'unico della categoria UEFA 5 stelle del paese.\nStoria.\nAgli inizi del 1950, lo Slavia fu costretto a lasciare il suo stadio a Letn\u00e1 e venne costruito un nuovo stadio nel distretto di Vr\u0161ovice. Il nuovo impianto, denominato Stadion Eden, aveva una capacit\u00e0 di circa 50.000 spettatori, soprattutto in piedi e la tribuna occidentale in legno ereditata dal vecchio stadio di Letn\u00e1, mentre le altre gradinate erano in cemento. Lo stadio era dotato anche una pista di atletica. Il primo incontro disputato dallo Slavia Praga in questo stadio ha avuto luogo il 27 settembre 1953, disputato contro la squadra del K\u0159\u00eddla Olomouc \u00e8 terminato con il risultato di 1-1 con Josef Bican autore del gol della squadra di casa.\nNegli anni settanta, poich\u00e9 lo Stadio Eden non forniva sufficiente comodit\u00e0 per gli spettatori venne avviata la progettazione di un nuovo stadio da costruire nello stesso luogo dopo l'abbattimento del vecchio stadio. Tuttavia, sotto il regime comunista, la pianificazione and\u00f2 molto lentamente. Vennero presentati vari progetti e la costruzione venne finalmente avviata nel 1990, dopo che nel 1989, quando era stata abbattuta la gradinata est, lo Slavia si era trasferito temporaneamente per le sue partite casalinghe nel vicino stadio \u010eol\u00ed\u010dek, che al tempo era il terreno di gioco della squadra del Bohemians Praga. Il rovesciamento del regime comunista in seguito alla rivoluzione di velluto ritard\u00f2 la realizzazione del nuovo impianto e nel frattempo lo Slavia si trasfer\u00ec allo Stadion Ev\u017eena Ro\u0161ick\u00e9ho nel complesso sportivo di Strahov a ovest della collina di Pet\u0159\u00edn. L'impianto era sufficientemente grande, ma scomodo e poco accessibile.\nNei primi anni novanta, la costruzione era stata annullata e lo Slavia si trasfer\u00ec nuovamente allo Stadio Eden, in cui una tribuna temporanea aveva sostituito la gradinata orientale abbattuta nel 1989, ma era chiaro che lo Slavia aveva bisogno di un nuovo stadio. Vennero presentati numerosi progetti, ma lo Slavia non \u00e8 riuscito a raccogliere fondi sufficienti per la realizzazione e inoltre si sono presentati alcuni problemi legali, come quelli relativi ai terreni, che erano di propriet\u00e0 statale e per la cui acquisizione fu necessario un grande sforzo economico. Nel 2000, lo stadio venne dichiarato non agibile e lo Slavia fu costretto a spostarsi nuovamente a Strahov.\nIl nuovo Stadio Eden.\nIl progetto definitivo del nuovo stadio venne nuovamente presentato, ma la costruzione non venne iniziata. Nel dicembre 2003 il vecchio stadio Eden venne abbattuto e lo Slavia annunci\u00f2 che il nuovo stadio sarebbe stato aperto il 19 ottobre 2005, ma a quella data la costruzione non era ancora iniziata e sarebbe dovuto trascorrere un altro anno perch\u00e9 iniziasse. Il progetto venne ridimensionato per abbassare i costi di costruzione da 1,8 miliardi di corone ceche a meno di 1 miliardo di Corone. La costruzione venne finalmente avviata il 15 settembre 2006 e lo stadio inaugurato il 7 maggio 2008 da un incontro tra una rappresentativa di vecchie glorie dello Slavia e una rappresentativa di studenti dell'Universit\u00e0 di Oxford, terminato con il risultato di 5-0 per le vecchie glorie dello Slavia, tra cui ex-calciatori del calibro di Pavel Kuka, Patrik Berger e Jan Suchop\u00e1rek. Il primo incontro ufficiale venne disputato il 17 maggio 2008 tra lo Slavia e lo Jablonec, in occasione dell'ultima giornata del campionato ceco e la partita, terminata con il risultato finale di 2-2, permise allo Slavia di assicurarsi il titolo della stagione 2007/08.\nLo stadio offre varie comodit\u00e0, quali bar, un McDonald's, una banca e uffici vari e la tribuna nord dello stadio ospita un hotel e un fan shop; l'impianto inoltre \u00e8 utilizzato occasionalmente oltre che per incontri di calcio, anche per altri eventi quali concerti e dal maggio 2008 ha ospitato concerti di vari gruppi musicali, tra cui Iron Maiden, Depeche Mode, R.E.M. e Metallica.\nNel 2015 lo stadio ha ospitato il Czech Bowl, finale del campionato ceco di football americano."}
{"id": "2969942", "revid": "88740", "url": "https://it.wikipedia.org/wiki?curid=2969942", "title": "Mi pecado", "text": "Mi pecado \u00e8 una telenovela messicana prodotta a met\u00e0 del 2009\nTrama.\nPaulino C\u00f3rdoba, Gabino Roura, Rodolfo Huerta e Mat\u00edas Quiroga sono stati amici sin dall'infanzia, ma da adulti, il loro cambiamento delle priorit\u00e0 li fa distruggere l'amicizia. Paulino \u00e8 il proprietario della fattoria El Milagro, che coltiva e vende mele, ed \u00e8 sposato con Rosario, con la quale ha due figli, C\u00e9sar e Lucrecia. Rosario ha sempre manifestato preferenza per il figlio e respinge apertamente la figlia. Servo di Rosario, Delfina, pone sostanzialmente Lucrecia accanto al suo figlio, Manuel, e Lucrecia e Manuel diventano come fratelli. Il migliore amico di Lucrecia, tuttavia, \u00e8 Juli\u00e1n Huerta. Entrambi condividono lo stesso ama e alla fine, il passare degli anni, venuto a condividere anche un grande amore. Gabino Roura \u00e8 un uomo intelligente e ambizioso che uccide sua moglie, Ines (Luc\u00eda M\u00e9ndez), al fine di cogliere la sua fortuna. Gabino manipola i suoi amici e i suoi figli, Carmelo e Teresa. Lui \u00e8 il proprietario dei migliori terreni agricoli, che affitta a Paulino, al fine di controllare la distribuzione e la commercializzazione delle mele. Rodolfo \u00e8 l'insegnante nella citt\u00e0 di San Pedro, lui \u00e8 un onesto e laborioso uomo che \u00e8 sposato con Giustina (Sabine Moussier), una donna sensuale che \u00e8 soddisfatta di un semplice stile di vita del marito, e hanno due figli, Julian e Josu\u00e9. Si tratta di Justina Almada che fa esplodere i conflitti seri che minacciano di distruggere l'amicizia tra Rodolfo, Paulino e Gabino. Mat\u00edas Quiroga, il sacerdote della citt\u00e0 di San Pedro, vede con il cuore pesante che i suoi amici sono diventati nemici e sono l'ostacolo principale per Lucrecia e l'amore di Julian."}
{"id": "2969943", "revid": "709565", "url": "https://it.wikipedia.org/wiki?curid=2969943", "title": "Frost boils", "text": "Le bolle di fango o bolle di ghiaccio (traduzione letterale e non univoca rispettivamente dei termini inglesi mud boils e frost boils), sono dovute alla \"risalita in superficie\" (\"upwelling\") di fango che si forma durante i fenomeni di criosollevamento e crioturbazione nelle aree in cui c'\u00e8 il permafrost. Le bolle di fango spesso si \"aggregano\" in sciami e possono creare terrazze, se una serie di esse viene a trovarsi in un terreno in pendenza. Le bolle di fango sono spesso protette dall'erosione da un sottile strato di muschi e licheni i quali, dato che le bolle di fango scorrono gi\u00f9 per il pendio a forma di lobi, alla fine vengono a subire il loro flusso proprio come fossero sottoposti al passaggio di un cingolo."}
{"id": "2969944", "revid": "599013", "url": "https://it.wikipedia.org/wiki?curid=2969944", "title": "Cristian D\u00edaz", "text": ""}
{"id": "2969948", "revid": "767487", "url": "https://it.wikipedia.org/wiki?curid=2969948", "title": "United Airlines Tournament of Champions 1983", "text": "Lo United Airlines Tournament of Champions 1983 \u00e8 stato un torneo di tennis giocato sulla terra battuta. \u00c8 stata la 4\u00aa edizione del torneo, che fa parte del Virginia Slims World Championship Series 1983. Si \u00e8 giocato a Orlando negli USA dal 18 al 24 aprile 1983.\nCampionesse.\nSingolare.\n Martina Navr\u00e1tilov\u00e1 ha battuto in finale Andrea Jaeger 6\u20131, 7\u20135\nDoppio.\n Billie Jean King / Anne Smith hanno battuto in finale Martina Navr\u00e1tilov\u00e1 / Pam Shriver 6\u20133, 1\u20136, 7\u20136"}
{"id": "2969949", "revid": "767487", "url": "https://it.wikipedia.org/wiki?curid=2969949", "title": "Konstantinovskij rajon (Oblast' di Rostov)", "text": "Il Konstantinovskij rajon () \u00e8 un rajon dell'Oblast' di Rostov, nella Russia europea; il capoluogo \u00e8 Konstantinovsk. Istituito nel 1924, ricopre una superficie di 2.197 chilometri quadrati e ospita una popolazione di circa 35.000 abitanti."}
{"id": "2969955", "revid": "73843", "url": "https://it.wikipedia.org/wiki?curid=2969955", "title": "United Airlines Tournament of Champions", "text": "Lo United Airlines Tournament of Champions \u00e8 stato un torneo femminile di tennis giocato dal 1974 al 1975 e dal 1980 al 1985. Si \u00e8 disputato a Orlando negli USA su campi in terra battuta."}
{"id": "2969960", "revid": "1448629", "url": "https://it.wikipedia.org/wiki?curid=2969960", "title": "Pistacchio verde di Bronte", "text": "Il pistacchio verde di Bronte (in siciliano chiamata \"frastuca\" per il frutto e \"frastucara\" per la pianta) \u00e8 una variet\u00e0 di pistacchio (\"Pistacia vera\" cv \"Napoletana\", innestata su \"Pistacia terebinthus\") a Denominazione di origine protetta DOP. Il Pistacchio di Bronte \u00e8 anche Presidio Slow Food.\nLa coltivazione.\nLa coltivazione e la produzione di pistacchio rappresenta per Bronte, paese della provincia di Catania un'importante fonte di reddito, tanto da essere soprannominato l'Oro Verde, per il suo alto valore commerciale. La citt\u00e0 di Bronte ha saputo sfruttare questo vantaggio, infatti nel suo territorio si contano circa 5000 produttori, la maggior parte con appezzamenti di circa 1 ettaro cadauno, nonch\u00e9 qualche grosso produttore con un multiplo di ettari. Il frutto raccolto viene in genere smallato ed asciugato ad opera del produttore stesso, che poi vende il suo pistacchio in guscio alle aziende esportatrici (circa il 60% viene esportato all'estero, mentre il 40% trova impiego nell'industria nazionale e in molte nuove aziende locali che lo trasformano in crema, pesto, torrone che negli ultimi anni sono esplosi nel mercato italiano). Vi sono circa una ventina di aziende della lavorazione del pistacchio, alcune ottimamente attrezzate e tecnologicamente avanzate, che si occupano della lavorazione successiva e della commercializzazione, anche online, in Europa e in altri paesi extraeuropei. Complessivamente l'Oro Verde produce annualmente una ricchezza di circa 35/40 milioni di euro. Il Pistacchio di Bronte DOP \u00e8 coltivato nel comune Bronte, e in quelli di Adrano e Biancavilla a precise altezze e terreni indicati nel disciplinare del DOP, tra i 400 e i 900 m s.l.m..Nei territori di Bronte, Adrano e Biancavilla, in oltre 3500 ettari di terreno, c'\u00e8 il 90 % della produzione Siciliana (3500 tonnellate nel 2012) e rappresenta lo 0,25 % della quantit\u00e0 prodotta nel mondo.\nI prodotti.\nNei comuni in cui \u00e8 coltivato si produce un'infinita variet\u00e0 di prodotti derivati dalla lavorazione del pistacchio, come il famoso \"pesto di pistacchio\" per il condimento della pasta, il gelato al pistacchio, i biscotti di pistacchio, la crema di pistacchio, il cioccolato al pistacchio e molti altri. \nLa denominazione DOP.\nIl 9 giugno 2009 l'Unione europea ha pubblicato il disciplinare che conferisce al pistacchio verde di Bronte la Denominazione di origine protetta (DOP) Nel disciplinare si evincono:\nLa sagra.\nOgni anno, l'ultima domenica di settembre e la prima di ottobre, in alcune piazze e vie del centro storico di Bronte si svolge la sagra del pistacchio. Nel corso della Sagra si possono assaggiare ed acquistare i prodotti ottenuti con la lavorazione del pistacchio e i frutti stessi. Ogni anno l'evento attira migliaia di turisti provenienti anche dall'estero.\nNomi locali, tecniche di coltura ed utilizzi in cucina.\nIn cucina.\nI pistacchi in cucina sono utilizzati in tantissimi modi: come ingrediente per dolci e gelati, come frutta secca usata per insaporire i salumi, mortadella, salame al pistacchio, prodotti da alcune aziende siciliane, per fare il pesto alla brontese o la gustosa crema idonea a qualsiasi farcitura. Molto ricercata dagli artigiani del gelato la pasta pura che regala un sapore unico al gelato al pistacchio."}
{"id": "2969961", "revid": "1442080", "url": "https://it.wikipedia.org/wiki?curid=2969961", "title": "United Airlines Tournament of Champions 1983 - Singolare", "text": "Il singolare dell'United Airlines Tournament of Champions 1983 \u00e8 stato un torneo di tennis facente parte del Virginia Slims World Championship Series 1983.\nMartina Navr\u00e1tilov\u00e1 era la detentrice del titolo e ha battuto in finale 6\u20131, 7\u20135 Andrea Jaeger.\nTeste di serie.\nTutte le teste di serie hanno ricevuto un bye per il 2\u00ba turno"}
{"id": "2969964", "revid": "2149408", "url": "https://it.wikipedia.org/wiki?curid=2969964", "title": "Konstantinov", "text": ""}
{"id": "2969965", "revid": "155634", "url": "https://it.wikipedia.org/wiki?curid=2969965", "title": "United Airlines Tournament of Champions 1983 - Doppio", "text": "Rosemary Casals e Wendy Turnbull erano le detentrici del titolo, ma hanno perso in semifinale contro Il doppio del torneo di tennis United Airlines Tournament of Champions 1983, facente parte del Virginia Slims World Championship Series 1983, ha avuto come vincitrici Billie Jean King e Anne Smith.\nIl doppio del torneo di tennis United Airlines Tournament of Champions 1983, facente parte del Virginia Slims World Championship Series 1983, ha avuto come vincitrici Billie Jean King e Anne Smith che hanno battuto in finale 6\u20133, 1\u20136, 7\u20136 Martina Navr\u00e1tilov\u00e1 e Pam Shriver."}
{"id": "2969966", "revid": "287204", "url": "https://it.wikipedia.org/wiki?curid=2969966", "title": "Rafael Toloi", "text": ""}
{"id": "2969968", "revid": "1494169", "url": "https://it.wikipedia.org/wiki?curid=2969968", "title": "Konstantin", "text": ""}
{"id": "2969973", "revid": "767487", "url": "https://it.wikipedia.org/wiki?curid=2969973", "title": "WTA German Open 1983", "text": "Il WTA German Open 1983 \u00e8 stato un torneo di tennis giocato sulla terra rossa. \u00c8 stata la 12\u00aa edizione del German Open, che fa del Virginia Slims World Championship Series 1983. Si \u00e8 giocato al Rot-Weiss Tennis Club di Berlino in Germania dal 16 al 23 maggio 1983.\nCampionesse.\nSingolare.\n Chris Evert-Lloyd ha battuto in finale Kathleen Horvath 6\u20134, 7\u20136\nDoppio.\n Jo Durie / Anne Hobbs hanno battuto in finale Claudia Kohde Kilsch / Eva Pfaff 6\u20134, 7\u20136"}
{"id": "2969975", "revid": "1305772", "url": "https://it.wikipedia.org/wiki?curid=2969975", "title": "Konstantinovskij", "text": "Konstantinovskij , cognome nonch\u00e9 toponimo"}
{"id": "2969978", "revid": "1543377", "url": "https://it.wikipedia.org/wiki?curid=2969978", "title": "Virginia Slims Championships 1983", "text": "Il Virginia Slims Championships 1983 \u00e8 stato un torneo di tennis femminile che si \u00e8 giocato al Madison Square Garden di New York negli USA dal 23 al 27 marzo su campi in sintetico indoor. \u00c8 stata la 12\u00aa edizione del torneo di fine anno di singolare, l'8a del torneo di doppio.\nCampionesse.\nSingolare.\n Martina Navr\u00e1tilov\u00e1 ha battuto in finale Chris Evert-Lloyd 6\u20132, 6\u20130\nDoppio.\n Martina Navr\u00e1tilov\u00e1 / Pam Shriver hanno battuto in finale Claudia Kohde Kilsch / Eva Pfaff 7\u20135, 6\u20132"}
{"id": "2969981", "revid": "465169", "url": "https://it.wikipedia.org/wiki?curid=2969981", "title": "Sodere", "text": "Sodere \u00e8 una citt\u00e0 termale nel centro dell'Etiopia.\n\u00c8 situata a circa 25 chilometri a sud di Adama (o Nazret) e 120 chilometri a sud est di Addis Abeba nella Zona Shewaq Misra della Regione di Oromia.\nDurante la met\u00e0 degli anni 1990, Sodere era il luogo dei colloqui di pace tra le diverse fazioni in lotta per il controllo della Somalia.\nSociet\u00e0.\nEvoluzione demografica.\nSecondo i dati del Central Statistical Agency nel 2005, Sodere aveva una popolazione totale stimata di 1.867 di cui 992 erano maschi e 875 sono femmine. Nel censimento del 1994 questa citt\u00e0 aveva una popolazione totale di 1.042 (538 erano maschi e 504 femmine).\nLa spa.\nLa sorgente termale di acqua, importante per i suoi effetti terapeutici, \u00e8 pompata nella \"bath house\". \nI servizi del resort includono due piscine (una olimpionica), un servizio completo di ristorante e un albergo e un centro conferenze."}
{"id": "2969983", "revid": "599013", "url": "https://it.wikipedia.org/wiki?curid=2969983", "title": "Diagnostica olfattiva", "text": "La diagnostica olfattiva \u00e8 una metodica diagnostica che si prefigge di utilizzare il senso dell'olfatto nella diagnosi di particolari malattie.\nNegli ultimi anni del XX secolo sono state sviluppate alcune tecniche diagnostiche basate sull'impiego di nasi elettronici e sull'utilizzo di cani opportunamente addestrati al riconoscimento olfattivo di campioni biologici nell'ambito dello screening oncologico (definito in inglese \"canine cancer detection\").\n\u00c8 sorto un certo interesse da parte della comunit\u00e0 scientifica circa l'impiego di cani Labrador opportunamente addestrati a riconoscere gli odori caratteristicamente prodotti nelle fasi iniziali e/o conclamate di diverse patologie umane tra queste: il tumore del colon, ma non solamente. In questa ricerca i cani hanno mostrato una sensibilit\u00e0 dello 0,97 ed una specificit\u00e0 dello 0,99 nella rilevazione di odori dalle feci e da campioni di respiro.\nStoria.\nL'interesse per questa particolare, e per certi versi curiosa, metodica di indagine clinica ha avuto inizio nel 1989 quando due clinici inglesi: Williams e Pembroke pubblicano sul Lancet un articolo che mostrava testimonianze di soggetti che avevano avuto segnalazioni di rilevamento di \"anormalit\u00e0\" da parte di cani sul proprio corpo. In particolare quello di una donna che aveva segnalato al proprio dermatologo l' \"interesse\" del proprio cane per un neo che si rivel\u00f2 poi essere un melanoma.\nSuccessivamente nel 2004 Willis e coll. del Dipartimento di Dermatologia dell'Ospedale di Amersham nel Buckinghamshire Gran Bretagna, descrissero la capacit\u00e0 di cani, addestrati opportunamente, di discriminare con grande precisone le urine di soggetti con tumore della vescica e della prostata rispetto alle urine di soggetti sani usate come controllo.\nLo stesso anno Pickel e coll. confermano la capacit\u00e0 dei cani di riconoscere e discriminare efficacemente i tumori della pelle (melanomi).\nSempre nel 2004 il prof. James S Welsh, suggerisce che:\nIn una ricerca condotta dalla: \"Pine Street Foundation, San Anselmo,\" California si \u00e8 sostenuto che i cani hanno nei pazienti con carcinoma del polmone rispetto ai controlli, una sensibilit\u00e0 complessiva di rilevazione dell'alito del 0,99 (95% intervallo di confidenza [CI], 0.99, 1.00) e con una specificit\u00e0 del 0,99 (95% CI, 0.96, 1.00) rispetto alla biopsia del tessuto. Tra i pazienti con cancro al seno la sensibilit\u00e0 era del 0,88 (95% CI, 0.75, 1.00) e la specificit\u00e0 dello 0,98 (95% CI, 0,90, 0,99) rispetto ai controlli. La sensibilit\u00e0 e la specificit\u00e0 erano molto simili in tutte le 4 fasi di entrambe le malattie.\nVa rilevato per\u00f2 che lo studio \u00e8 preliminare e la casistica \u00e8 modesta per poter trarre conclusioni definitive.\nSuccessivamente, nel 2011, in uno studio condotto sul tumore del polmone si conferma una sensibilit\u00e0 del 71% ed una specificit\u00e0 del 93% indipendentemente dal fumo o dal consumo di alimenti particolari.\nRazionali scientifici.\nIl rilevamento olfattivo con cani \u00e8 un approccio di screening al cancro che si basa sulle spiccate capacit\u00e0 olfattive dei cani nel rilevare concentrazioni molto basse degli alcani e composti aromatici solitamente\nprodotti dalla crescita dei tessuti tumorali."}
{"id": "2969984", "revid": "1442080", "url": "https://it.wikipedia.org/wiki?curid=2969984", "title": "Virginia Slims Championships 1983 - Singolare", "text": "Il singolare del Virginia Slims Championships 1983 \u00e8 stato un torneo di tennis facente parte del Virginia Slims World Championship Series 1983.\nSylvia Hanika era la detentrice del titolo, ma ha perso in semifinale contro Martina Navr\u00e1tilov\u00e1.\nMartina Navr\u00e1tilov\u00e1 hanno battuto in finale 6\u20132, 6\u20130 Chris Evert-Lloyd."}
{"id": "2969985", "revid": "599013", "url": "https://it.wikipedia.org/wiki?curid=2969985", "title": "Pier Luigi Nicoli", "text": "Carriera.\nHa giocato in Serie A con le maglie di e Udinese. Inoltre ha giocato per Brescia, ChievoVerona, Catania e Padova. Termina la sua carriera al Darfo Boario nel 2005 in Eccellenza."}
{"id": "2969986", "revid": "682087", "url": "https://it.wikipedia.org/wiki?curid=2969986", "title": "Diagnosi olfattiva", "text": ""}
{"id": "2969987", "revid": "1573940", "url": "https://it.wikipedia.org/wiki?curid=2969987", "title": "Rokuj\u014d", "text": "Biografia.\nIl suo regno ebbe inizio nel 1165 terminando poi nel 1168. Il suo nome personale era .\nFiglio dell'imperatore Nij\u014d, data la sua giovane et\u00e0 alla morte non ebbe figli. Il suo corpo venne sepolto a Seikan\u016b-ji no Misasagi, citt\u00e0 di Kyoto."}
{"id": "2969989", "revid": "1442080", "url": "https://it.wikipedia.org/wiki?curid=2969989", "title": "Virginia Slims Championships 1983 - Doppio", "text": "Il doppio del torneo di tennis Virginia Slims Championships 1983, facente parte del Virginia Slims World Championship Series 1983, ha avuto come vincitrici Martina Navr\u00e1tilov\u00e1 e Pam Shriver erano le detentrici del titolo e che hanno battuto in finale 7\u20135, 6\u20132 Claudia Kohde Kilsch e Eva Pfaff.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2969990", "revid": "219355", "url": "https://it.wikipedia.org/wiki?curid=2969990", "title": "Tecnica diagnostica", "text": ""}
{"id": "2969991", "revid": "287204", "url": "https://it.wikipedia.org/wiki?curid=2969991", "title": "Rokujo", "text": ""}
{"id": "2969992", "revid": "219355", "url": "https://it.wikipedia.org/wiki?curid=2969992", "title": "Nasi elettronici", "text": ""}
{"id": "2969995", "revid": "219355", "url": "https://it.wikipedia.org/wiki?curid=2969995", "title": "Tecniche diagnostiche", "text": ""}
{"id": "2969997", "revid": "729019", "url": "https://it.wikipedia.org/wiki?curid=2969997", "title": "Battaglia del Wadi al-Batin", "text": "L'inganno del Wadi al-Batin (vallata vicino alla citt\u00e0 araba di Hafar al-Batin) o battaglia di Ruqi Pocket venne attuato il 16 febbraio 1991 precedentemente l'operazione Desert Storm. Essa non \u00e8 da confondere con la vera battaglia dello Wadi al-Batin combattuta nei giorni dell'invasione terrestre tra elementi della 3\u00aa Divisione corazzata americana e le forze irachene della Guardia repubblicana.\nGli iracheni si convinsero che l'attacco principale sarebbe giunto proprio dal Wadi al-Batin e concentrarono cos\u00ec le loro forze nella zona, sul confine tra Iraq e Arabia Saudita.\nL'inganno.\nPer attuare l'inganno gli statunitensi riassegnarono le truppe presenti sul confine tra Arabia Saudita e Kuwait pi\u00f9 a nord-ovest e utilizzando dei computer per creare falsi segnali VHF e UHF, facendo cos\u00ec credere agli iracheni che l'esercito della Coalizione fosse ancora stanziato in quella zona. Quando l'intelligence irachena comprese l'inganno (i segnali statunitensi erano rumore bianco) credette che le truppe nemiche fossero stanziate pi\u00f9 a sud. La Coalizione infatti aveva creato finti bunker, convogli di veicoli e carri armati.\nLe manovre.\nA met\u00e0 febbraio il generale Franks ordin\u00f2 alla 1\u00aa Divisione di cavalleria americana di eseguire una \"stoccata\" sul confine sud del Kuwait dimostrando che gli iracheni si aspettavano un attacco dall'Arabia Saudita.\nOperazione Berm Buster.\nIl 15 febbraio le truppe americane aprirono una breccia nelle difese irachene, sostenute da genieri e dagli M198 da 155mm. Una volta aperta una breccia gli americani si ritirarono fino al confine sfruttando l'oscurit\u00e0. Inizi\u00f2 cos\u00ec una guerra psicologica: gli americani inviavano messaggi, anche con gli altoparlanti, e osservavano le reazioni degli iracheni da lontano. Gli statunitensi tesero imboscate ai nemici e spararono agli iracheni, uccidendone alcuni, quando essi si avvicinarono (circa alle 03:30). Con il favore della luce gli americani si ritirarono definitivamente pi\u00f9 a sud.\nOperazione Red Storm.\nLa prima fase dell'inganno fu un attacco in cui fu utilizzata l'artiglieria mobile. Gli statunitensi avanzarono con l'artiglieria ma furono rallentati quando uno dei pezzi fin\u00ec sopra una mina. L'artiglieria comunque colp\u00ec ugualmente i suoi obiettivi, come una stazione radar irachena colpita poco prima delle ore 01:00 del 16 febbraio. Distrutta la stazione radar, l'artiglieria continu\u00f2 l'avanzata mentre gli elicotteri Apache eseguivano raid oltre le linee nemiche.\nOperazione Knight Stike.\nLa mattina del 18 febbraio una Task Force della 1\u00aa Divisione di cavalleria statunitense segu\u00ec l'attacco dell'artiglieria. Il 20 febbraio la Task Force apr\u00ec una breccia in due punti diversi e, dopo aver superato un campo minato, si diresse a ovest del Wadi (vallata). In seguito le truppe si diressero a nord per sei miglia, finch\u00e9 il plotone in avanscoperta non rifer\u00ec di essere entrato in contatto con il nemico e di aver fatto sei prigionieri. Gli statunitensi dovettero ritirarsi, colpiti da proiettili d'artiglieria di T-12. Lo stesso M113 del comandante venne danneggiato dalle granate. Prima che gli statunitensi potessero riorganizzarsi, un M113 venne distrutto e il suo mitragliere mor\u00ec all'istante mentre fu colpito un Bradley, un sergente fu ucciso e altri due uomini feriti. vennero Successivamente, nel tentativo di recuperare dei feriti, un altro soldato fu ferito e mor\u00ec in seguito per dissanguamento, ricevendo per questo la Silver Star. Durante la ritirata un Abrams fin\u00ec su una mina, danneggiandosi. La battaglia, che dur\u00f2 un'altra ora, si concluse con una definitiva ritirata statunitense. L'operazione fu oggetto di numerose critiche e, nonostante tutto, gli iracheni continuarono a credere che l'eventuale attacco della Coalizione sarebbe giunto dal confine meridionale dell'Iraq."}
{"id": "2969999", "revid": "219355", "url": "https://it.wikipedia.org/wiki?curid=2969999", "title": "Odori", "text": ""}
{"id": "2970000", "revid": "729019", "url": "https://it.wikipedia.org/wiki?curid=2970000", "title": "World Doubles Championships 1983", "text": "Il World Doubles Championships 1983 \u00e8 stato un torneo di tennis femminile che si \u00e8 giocato a Tokyo in Giappone dal 28 marzo al 3 aprile su campi in sintetico indoor. \u00c8 stata l'8\u00aa edizione del torneo.\nCampionesse.\nDoppio.\n Billie Jean King / Sharon Walsh hanno battuto in finale Kathy Jordan / Anne Smith 6\u20131, 6\u20131"}
{"id": "2970006", "revid": "2730", "url": "https://it.wikipedia.org/wiki?curid=2970006", "title": "World Doubles Championships 1983 - Doppio", "text": "Martina Navr\u00e1tilov\u00e1 e Pam Shriver erano le detentrici del titolo, ma quest'anno non hanno partecipato.\nIl doppio del torneo di tennis World Doubles Championships 1983, facente parte del Virginia Slims World Championship Series 1983, ha avuto come vincitrici Billie Jean King e Sharon Walsh che hanno battuto in finale 6\u20131, 6\u20131 Kathy Jordan e Anne Smith."}
{"id": "2970013", "revid": "219355", "url": "https://it.wikipedia.org/wiki?curid=2970013", "title": "Craniologia", "text": ""}
{"id": "2970016", "revid": "179980", "url": "https://it.wikipedia.org/wiki?curid=2970016", "title": "Jos\u00e9 Manuel de la Torre", "text": ""}
{"id": "2970026", "revid": "842111", "url": "https://it.wikipedia.org/wiki?curid=2970026", "title": "TS Bremen", "text": ""}
{"id": "2970027", "revid": "729019", "url": "https://it.wikipedia.org/wiki?curid=2970027", "title": "Virginia Slims Championships 1972", "text": "Il Virginia Slims Championships 1972 \u00e8 stato un torneo di tennis femminile che si \u00e8 giocato a Boca Raton negli USA dal 7 al 15 ottobre. \u00c8 stata la 1\u00aa edizione del torneo di fine anno di singolare.\nCampionesse.\nSingolare.\n Chris Evert ha battuto in finale Kerry Reid 7-6, 6-4.\nDoppio.\nTorneo di doppio non disputato"}
{"id": "2970033", "revid": "287204", "url": "https://it.wikipedia.org/wiki?curid=2970033", "title": "Medel", "text": ""}
{"id": "2970036", "revid": "709565", "url": "https://it.wikipedia.org/wiki?curid=2970036", "title": "Freefall (personaggio)", "text": "Freefall, il cui vero nome \u00e8 Roxanne Lynette Amethyst \"Roxy\" Spaulding, \u00e8 un personaggio della serie a fumetti Wildstorm \"Gen\u00b9\u00b3\", scritta da Jim Lee e Brandon Choi e disegnata da J. Scott Capbell.\nPersonalit\u00e0.\nRoxy \u00e8 una ragazza dagli atteggiamenti mascolini e ribelli, nonostante la giovane et\u00e0 (la sappiamo essere la pi\u00f9 giovane di Gen\u00b9\u00b3) tende a mostrarsi come una donna matura, atteggiandossi a ragazza tosta e fredda, pur nascondendo dentro di s\u00e9 molta dolcezza e sensibilit\u00e0.\n\u00c8 una ragazza forte, decisa, caparbia e spesso sboccata ma anche comprensiva, gentile, simpatica e romantica; tende a non amare le effusioni ma solo se in pubblico, mentre in privato non ha problemi a farsi abbracciare e coccolare. Per certi versi ancora molto infantile, la sua non meglio specificata infanzia travagliata l'ha portata a nascondere il suo lato tenero ed aprirsi solo con i compagni, che considera come una sorta di famiglia.\nSebbene sia anche lei una ragazza molto attraente, si sente spesso sminuita dalle compagne di squadra, Farchild in particolare, essendo invidiosa dei loro corpi ben pi\u00f9 maturi, sebbene lei sia in effetti ancora in fase di sviluppo.\n\u00c8 una smodata fumatrice capace di finire anche sei pacchetti al giorno, sebbene abbia dichiarato pi\u00f9 volte di voler limitare il suo consumo di sigarette. Ogni volta che prova a smettere finisce sempre per fallire.\nIl suo carattere, il suo \"look\"e i suoi modi di fare l'hanno resa il personaggio pi\u00f9 popolare di Gen\u00b9\u00b3 dopo Fairchild.\nHa avuto subito una cotta per Grunge, con cui condivide un profondo rapporto di amicizia che il ragazzo (ignaro dei sentimenti di Roxy) vede solo per ci\u00f2 che appare; tuttavia anche lui ha pi\u00f9 volte dimostrato, in maniera molto velata, di ricambiare l'attrazione.\nDagli orecchini a forma di croce ed i crocefissi d'oro che la si vede sempre indossare si pu\u00f2 dedurre che sia una goth.\n\u00c8 in segreto una grande fan dell'anime Sailor Moon e della musica J-pop, nonch\u00e9 un'appassionata lettrice di manga, soprattutto sh\u014djo ma lo tiene nascosto per paura di essere vista come otaku e presa in giro.\nTra le sue pi\u00f9 grandi qualit\u00e0 ci sono l'altruismo, la pazienza e la creativit\u00e0, mentre il suo peggior difetto \u00e8 la smoderatezza.\nBiografia del personaggio.\nInfanzia e adolescenza.\nRoxy nacque da Alex Fairchild e Gloria Spaulding quando questi era alla base dell'aviazione di San Antonio, Texas. Gloria era figlia del comandante della base, che non volendo che i due si frequentassero li divise spedendo lui in missione altrove; Alex non fece pi\u00f9 ritorno, lasciando Gloria a crescere Roxy da sola. Pi\u00f9 tardi la donna si spos\u00f2 con un altro uomo; tuttavia Roxy seppe da sempre che quello non era il suo vero padre.\nPoco si sa del resto della vita di Roxy prima che entrasse nel progetto Genesis, tuttavia sappiamo per bocca della ragazza che sua madre viaggiava molto e che una volta, durante uno di questi viaggi, quando era ancora bambina si smarr\u00ec in un casin\u00f2 di Las Vegas, cosa che le procur\u00f2 un forte trauma.\nGen\u00b9\u00b3.\nPoco pi\u00f9 che adolescente si arruol\u00f2 nel progetto Genesis, dove conobbe Caitlin Fairchild, che diventer\u00e0 la sua migliore amica e Grunge con il quale \u00e8 colpo di fulmine. Scoperti i reali, sinistri scopi del progetto decide di scappare assieme ai compagni; durante la fuga manifesta per la prima volta i suoi poteri di alterazione della gravit\u00e0.\nAiutati nella fuga da John Lynch, i ragazzi si stabiliscono a La Jolla, California e decidono di diventare un supergruppo col nome di Gen\u00b9\u00b3, guidati dallo stesso Lynch che giura di insegnare loro come fare la differenza nel mondo; Roxy adotter\u00e0 il nome in codice di Freefall (letteralmente caduta libera).\nGelosa delle curve di Fairchild, s'irrita facilmente quando Grunge la osserva o manifesta particolari attenzioni per lei, sebbene ci\u00f2 non intacchi minimamente l'amicizia tra le due.\nUna sera, uscita di nascosto per andare ad un Dance Club, incontrer\u00e0 la creatura aliena chiamata Queelocke, braccata da un cacciatore di taglie extraterrestre. Una volta che Gen\u00b9\u00b3 sconfigger\u00e0 il nemico, Lynch permetter\u00e0 a Roxy di tenere la creatura come una sorta di animale domestico.\nPoco pi\u00f9 avanti Roxy conoscer\u00e0 il vero padre, Alex Fairchild, comprendendo che dunque lei e Caitlin sono sorellastre. Padre e figlia, fino ad allora ignari della reciproca esistenza, avranno inizialmente un rapporto difficile; proprio quando stanno per\u00f2 per ricongiungersi l'uomo viene ucciso cercando di proteggere il gruppo: questo segner\u00e0 le due figlie, che da allora condivideranno un rapporto fraterno e non solo d'amicizia. In questo periodo Roxy e Grunge diverranno ufficialmente una coppia ma, a causa della loro giovane et\u00e0, decideranno di prendersi un po' di tempo, considerandosi non ancora pronti per una storia seria.\nAlla fine del secondo volume di Gen\u00b9\u00b3 Roxy, cos\u00ec come tutto il gruppo sar\u00e0 data per morta in un'esplosione: in realt\u00e0 la squadra era solo dispersa in un altro universo e torna poco dopo.\nWorldstorm.\nDopo l'arrivo di Capitan Atom nell'universo Wildstorm l'intera linea temporale del modo di Gen\u00b9\u00b3 viene riscritta e le vite dei personaggi modificate.\nRoxy mantiene tuttavia tutte le caratteristiche della versione precedente, con l'unica differenza che si arruola nel progetto Tabula Rasa e non Genesis. Diversi riferimenti fanno inoltre ipotizzare che Tabula Rasa abbia in realt\u00e0 clonato i cinque ragazzi da un supergruppo di un altro universo (la precedente versione di Gen\u00b9\u00b3). Fuggita assieme ai compagni, si stabilisce il California e crea la Gen\u00b9\u00b3: da qui la storia prosegue in modo analogo fino alla \"World's End\".\nDopo l'armageddon di \"World's End\" Roxy \u00e8 emotivamente distrutta e, assieme ai compagni, aiuter\u00e0 i superstiti della citt\u00e0 di La Jolla. \u00c8 soprattutto a causa della malinconia della ragazza che Grunge proporr\u00e0 a tutti i compagni di esporre una loro idea di un mondo post-atomico, cosa che in effetti l'aiuta a rilassarsi: sebbene ammetta di non avere idee particolari, vorrebbe solo vivere un'adolescenza il pi\u00f9 possibile normale e diventare una brava studentessa e magari una cheerleader.\nPoteri e abilit\u00e0.\nIl fattore Gen di Roxy le permette di manipolare la gravit\u00e0 propria e altrui. Il suo potere ha vari effetti: la ragazza pu\u00f2 infatti nullificare la gravit\u00e0 di oggetti e persone e far cos\u00ec in modo che levitino nell'aria, tale potere pu\u00f2 ovviamente applicarlo anche su s\u00e9 stessa. Roxy inoltre pu\u00f2, concentrandosi su un punto preciso generare una sorta di campo di forza per proteggersi e, aumentare la gravit\u00e0 in aree limitate pu\u00f2 schiacciare il nemico sul terreno o impedirgli di muoversi. Ovviamente pi\u00f9 ci\u00f2 su cui applica il suo potere \u00e8 pesante pi\u00f9 deve concentrarsi, sebbene non le costi mai uno sforzo eccessivo a meno che non lo applichi per periodi di tempo superiori ad ore.\n\u00c8 stato inoltre accennato pi\u00f9 volte che qualora volesse potrebbe, sforzandosi a sufficienza schiacciare la gravit\u00e0 fino al punto da increspare lo spazio-tempo.\nA causa della parentela paterna che lega le due, Fairchild e Freefall condividono un legame psichico che consente loro di comunicare con la mente e percepire quando una delle due si trova in pericolo.\nRoxy \u00e8 inoltre una discreta combattente e possiede un invidiabile sangue freddo."}
{"id": "2970039", "revid": "1318658", "url": "https://it.wikipedia.org/wiki?curid=2970039", "title": "Monrif", "text": "Monrif S.p.A. (contrazione di Monti-Riffeser) \u00e8 la holding finanziaria della famiglia Monti Riffeser ed \u00e8 la capogruppo del Gruppo Monrif, presente nel settore editoriale attraverso Editoriale Nazionale S.r.l. con i quotidiani \"QN Quotidiano Nazionale\" - \"il Resto del Carlino\", \"La Nazione\", \"Il Giorno\", \"Il Telegrafo\" (solo online), \"QN Enigmistica\" e \"Cavallo Magazine\", nel settore della raccolta pubblicitaria attraverso Societ\u00e0 Pubblicit\u00e0 Editoriale e Digitale S.r.l. (SpeeD), nel settore digital tramite Monrif Net S.r.l., nel settore della stampa industriale con Poligrafici Printing S.p.A. e Centro Stampa Poligrafici S.r.l. e nel settore alberghiero tramite i Monrif Hotels di EGA Emiliana Grandi Alberghi S.r.l..\nMonrif \u00e8 presente nell'indice FTSE Italia Small Cap della Borsa Italiana, dove si \u00e8 quotato nel 1986 come \u00abEditoriale - Societ\u00e0 Generale Finanziaria Editoriale\u00bb, assumendo nel 1996 l'attuale denominazione. \nStoria.\nDalla fondazione al 2000.\nLe radici del Gruppo Monrif risalgono al 1941 ma il gruppo dedicato prevalentemente all\u2019editoria nasce nel 1976 quando l\u2019\u00abEditoriale - Societ\u00e0 Generale Finanziaria Editoriale\u00bb (a partire dal 1996 denominata Monrif), guidata da Attilio Monti, acquista la partecipazione di controllo della \u00abSociet\u00e0 anonima Poligrafici il Resto del Carlino\u00bb, holding a cui facevano capo le societ\u00e0 editrici dei quotidiani \u201cLa Nazione\u201d ed \u201cil Resto del Carlino\u201d.\nIn seguito all\u2019incorporazione, nel 1977, di tali societ\u00e0 editrici direttamente nella holding, quest\u2019ultima cambia la denominazione sociale in Poligrafici Editoriale.\nAttilio Monti, imprenditore attivo nei settori petrolifero-chimico e nell'editoria con le societ\u00e0 SAMA, Sarom, Raffineria Mediterranea ed Eridania, che controllava la \u00abS.A. Poligrafici il Resto del Carlino\u00bb, cede progressivamente il controllo delle attivit\u00e0 alla figlia Maria Luisa Monti, sposata Riffeser.\nDal 1978 il figlio di Maria Luisa, Andrea Riffeser Monti, assume gradualmente il controllo delle societ\u00e0 del gruppo.\nNel 1986 sia Poligrafici che l\u2019Editoriale - Societ\u00e0 Generale Finanziaria Editoriale (ora Monrif) si quotano in Borsa. \nNel 1999 nasce \u201cMonrif Net\u201d dedicata alle attivit\u00e0 digitali.\nIncorporazione di Poligrafici Editoriale.\nIl 17 ottobre 2019 \u00e8 stato approvato il progetto di fusione per incorporazione di Poligrafici Editoriale nella capogruppo Monrif, con il rapporto di cambio fissato in n. 1,27 azioni Monrif per ogni azione Poligrafici, che diventa efficace il 22 giugno 2020 con contestuale revoca da Borsa Italiana dell'incorporata.\nCon la fusione \u00e8 avvenuto il conferimento del ramo d\u2019azienda editoriale in Superprint Editoriale S.r.l. che ha assunto la denominazione di \u00abEditoriale Nazionale S.r.l.\u00bb, e il conferimento di alcuni beni immobili di Monrif, con il trasferimento di taluni debiti finanziari nella controllata Poligrafici Real Estate S.r.l., che ha cambiato la denominazione in \u00abEditoriale Immobiliare S.r.l.\u00bb.\nCapitale sociale.\nPer effetto della fusione con Poligrafici Editoriale, il capitale sociale di Monrif \u00e8 pari a euro 107.370.440, suddiviso in 206.481.616 azioni.\nMonrif Group.\nNel 1996 il Gruppo Monrif, gi\u00e0 quotato nella Borsa Italiana dal 1986 come \u00abEditoriale - Societ\u00e0 Generale Finanziaria Editoriale\u00bb, assume l\u2019attuale denominazione.\nDa marzo 2010 nel FTSE AIM Italia, \u00e8 quotato il 9,7% di Poligrafici Printing, di cui Monrif detiene il 90,3%. La societ\u00e0 opera sui mercati europei della stampa industriale di tipo poligrafico e grafico, attraverso una rete commerciale dedicata e una capacit\u00e0 produttiva articolata su rotative roto-offset (con e senza forno), operative fino a 24 ore al giorno e localizzate nei centri stampa di Bologna, Firenze e Milano.\nPoligrafici Printing opera tramite: \nAttivit\u00e0 editoriali.\nQuotidiani:\nPeriodici:"}
{"id": "2970043", "revid": "1573940", "url": "https://it.wikipedia.org/wiki?curid=2970043", "title": "Carcharhinus albimarginatus", "text": "Lo squalo dalle punte argentee (Carcharhinus albimarginatus ()) \u00e8 una grossa specie di squalo della famiglia dei Carcarinidi diffusa, con areale discontinuo, nelle acque tropicali degli oceani Indiano e Pacifico. Si incontra spesso attorno ad isole costiere e barriere coralline, dalla superficie fino a 800 metri di profondit\u00e0. Ricorda moltissimo lo squalo grigio di barriera (\"C. amblyrhynchos\"), ma \u00e8 pi\u00f9 grande e pi\u00f9 tozzo, ed \u00e8 facilmente riconoscibile per i margini bianchi delle sue pinne. Raggiunge una lunghezza massima di 3 metri.\nSuperpredatore aggressivo e potente, lo squalo dalle punte argentee si nutre di una grande variet\u00e0 di pesci ossei, ma anche di aquile di mare, squali pi\u00f9 piccoli e cefalopodi. Quando compete per il cibo occupa una posizione predominante nei confronti delle altre specie di Carcarinidi delle stesse dimensioni e gli esemplari pi\u00f9 grandi mostrano spesso cicatrici dovute agli scontri con altri membri della stessa specie. Come gli altri membri della sua famiglia, lo squalo dalle punte argentee \u00e8 viviparo e in estate la femmina d\u00e0 alla luce 1-11 piccoli. Gli squali dalle punte argentee sono considerati potenzialmente pericolosi per l'uomo, dato che spesso si avvicinano molto ai subacquei. Questa specie dalla riproduzione lenta viene sfruttata commercialmente per la carne, le pinne, la pelle, la cartilagine, le mascelle e i denti, tanto che gli studiosi temono il declino o perfino la scomparsa di alcune sue popolazioni. Proprio per questo motivo, l'Unione Internazionale per la Conservazione della Natura (IUCN) classifica lo squalo dalle punte argentee tra le specie prossime alla minaccia.\nTassonomia.\nLo squalo dalle punte argentee venne descritto per la prima volta, col nome di \"Carcharias albimarginatus\", dal naturalista tedesco Eduard R\u00fcppell in una sua opera del 1837, \"Fische des Rothen Meeres\" (\"Pesci del Mar Rosso\"). Solo in seguito il nome venne cambiato in \"Carcharhinus albimarginatus\", epiteto con cui \u00e8 noto attualmente. Il nome scientifico deriva dal Latino \"albi\", \u00abbianco\u00bb, e \"marginatus\", \u00abvicino al bordo\u00bb. Nel 1960, un maschio immaturo lungo 103 centimetri catturato al largo di Ras Muhammad, nel Mar Rosso, venne designato come esemplare tipo. Sulla base di somiglianze nella morfologia, nella forma dei denti e di alcune caratteristiche delle vertebre, Garrick (1982) ha ipotizzato che il parente pi\u00f9 stretto dello squalo dalle punte argentee sia lo squalo grigio di barriera. Questa ipotesi \u00e8 stata confermata da Lavery (1992) sulla base di un test filogenetico agli allozimi.\nDistribuzione.\nLo squalo dalle punte argentee \u00e8 diffuso in modo discontinuo in gran parte degli oceani Indiano e Pacifico. Nell'Oceano Indiano occidentale si incontra dal Mar Rosso al Sudafrica e nelle acque attorno a Madagascar, Seychelles, Gruppo di Aldabra, Mauritius e Arcipelago delle Chagos. Nel Pacifico occidentale vive dal Giappone meridionale all'Australia settentrionale, passando per Taiwan, Filippine, Indonesia, Nuova Caledonia, Guam, Palau, Isole Salomone, Isole Marshall, Isole della Fenice e Tahiti. Nel Pacifico orientale \u00e8 diffuso dalla Baja California meridionale alla Colombia, comprese le Isole Cocos, Gal\u00e1pagos e Revillagigedo. Non \u00e8 stata confermata la presenza di questi squali nel Golfo del Messico e nel Mar dei Caraibi.\nGli squali dalle punte argentee vivono al di sopra delle piattaforme continentali e insulari a profondit\u00e0 di 30-800 metri, occupando tutti i livelli della colonna d'acqua. Sono pi\u00f9 comuni attorno a isole oceaniche, banchi di corallo e margini esterni delle barriere coralline. Gli esemplari giovani prediligono i bassi fondali delle acque costiere o le lagune, mentre gli adulti preferiscono acque pi\u00f9 profonde, anche se le zone di competenza delle due generazioni sono leggermente sovrapposte.\nDescrizione.\nLo squalo dalle punte argentee \u00e8 una specie robusta e aerodinamica con un muso largo e abbastanza lungo e grandi occhi rotondi. Le cinque paia di fessure branchiali sono brevi. Su ogni lato delle mascelle vi sono 12-14 denti, pi\u00f9 1-2 denti pi\u00f9 piccoli sulla sinfisi (la zona centrale delle mascelle). I denti superiori sono larghi, hanno cuspidi triangolari oblique e sono strettamente serrati tra di loro alla base; quelli inferiori hanno cuspidi erette e sono pi\u00f9 distanziati. La prima pinna dorsale \u00e8 grande e triangolare e ha origine sopra o poco pi\u00f9 avanti le estremit\u00e0 libere delle pinne pettorali. Tra la prima e la seconda pinna dorsale vi \u00e8 una sorta di cresta. Le pinne pettorali sono proporzionalmente pi\u00f9 lunghe di quelle della maggior parte dei Carcarinidi ed hanno forma falciforme ed estremit\u00e0 appuntite.\nLa colorazione \u00e8 grigio-azzurra con riflessi bronzei sul dorso e bianca sul ventre. Lungo i fianchi corre una sottile striscia bianca e tutte le pinne hanno i margini e le estremit\u00e0 bianchi. Lo squalo dalle punte argentee pu\u00f2 raggiungere i 3 metri di lunghezza, ma generalmente non supera i 2-2,5 metri. Il peso massimo registrato \u00e8 di 162,2 chili. Le femmine sono pi\u00f9 grandi dei maschi.\nBiologia.\nSebbene lo squalo dalle punte argentee si sposti molto, mantiene una certa fedelt\u00e0 ad alcune aree determinate e alcuni esemplari esibiscono perfino un comportamento territoriale. Si incontra generalmente da solo o in coppia. In acque profonde sono stati osservati anche piccoli gruppi di femmine adulte. Gli individui di questa specie sono molto aggressivi tra di loro e molti di essi presentano vistose cicatrici. Quando compete per il cibo occupa una posizione predominante nei confronti di squali delle Galapagos (\"C. galapagensis\") e squali pinna nera (\"C. limbatus\") delle stesse dimensioni. Talvolta forma aggregazioni miste con gli squali grigi di barriera. Alcuni carangi arcobaleno sono stati osservati nell'atto di sfregarsi contro la ruvida pelle di questi squali per liberarsi dai parassiti.\nEssi seguono talvolta mammiferi marini come i tursiopi (\"Tursiops\" sp.) e sono a loro volta seguiti dal pesce pilota (\"Naucrates ductor\").\nProprio come avviene nel caso degli squali grigi di barriera, questi squali possono divenire protagonisti di alcuni movimenti stereotipati quando sono avvicinati dai subacquei, allo scopo di comunicare che sono pronti all'attacco. L'animale si allontana repentinamente sino ad una distanza di circa 15 metri dalla minaccia prima di voltarsi e caricarla. Ad una distanza pari a circa due volte la lunghezza del suo corpo, lo squalo si blocca, irrigidisce le pinne pettorali, spalanca le mascelle, abbassa i due terzi inferiori del corpo e \u00abvibra\u00bb come se stesse rabbrividendo. Gli ultimi due aspetti sono caratteristici solo di questa specie, ed in particolare i \u00abbrividi\u00bb possono enfatizzare le punte pallide delle pinne. Se il subacqueo non si allontana, lo squalo si avvicina rapidamente e tenta di ferirlo con i denti superiori\nDieta.\nLa dieta di questi animali consiste principalmente di pesci ossei come cernie, sgombri, tonni, escolar, pesci lanterna, pesci volanti, labridi e sogliole. Occasionalmente si nutrono anche di aquile di mare, squali di piccole dimensioni e polpi. Gli esemplari pi\u00f9 grossi tendono ad essere anche i pi\u00f9 apatici e si nutrono di specie del fondale. La particolare dentizione, che presenta caratteristiche diverse tra la mascella superiore e quella inferiore, consente loro di caricare prede di grosse dimensioni e di staccare in un solo colpo grossi pezzi di carne con violenti morsi e ritirate. Altri esemplari circondano pesci che si nutrono e intervengono per impadronirsi del loro cibo. Si avvicinano alle navi e sono attirati da particolari suoni artificiali a bassa frequenza.\nRiproduzione.\nCome gli altri Carcarinidi, lo squalo dalle punte argentee \u00e8 viviparo; una volta che gli embrioni hanno terminato la scorta di tuorlo, il sacco vitellino ormai vuoto si trasforma in una sorta di connessione placentare attraverso il quale gli embrioni traggono nutrimento direttamente dalla madre. Nell'emisfero australe sia gli accoppiamenti che le nascite avvengono in estate. Nel corso del corteggiamento il maschio morde la femmina per tenerla stretta durante la copula; una femmina osservata era priva della punta della prima pinna dorsale proprio a causa di questo comportamento. Ogni due anni le femmine partoriscono nidiate di 1-11 (solitamente 5-6) piccoli dopo un periodo di gestazione di circa un anno. I neonati, lunghi alla nascita 63-68 centimetri o 73-81 centimetri a seconda degli autori, vivono in acque meno profonde di quelle frequentate dagli adulti. Il tasso di crescita in natura \u00e8 molto variabile: Kato ed Hernandez (1967) registrarono per i piccoli squali dalle punte argentee una crescita media di 3,8 centimetri all'anno, pari al 5,3% della lunghezza corporea, ma alcuni esemplari potevano crescere anche di 20,8 centimetri (una lunghezza pari al 30,1% della lunghezza corporea) ed altri mostravano perfino una \u00abcrescita\u00bb negativa. I maschi raggiungono la maturit\u00e0 sessuale a 1,6-1,8 o 1,9-2 metri di lunghezza e le femmine a 1,6-2 metri.\nConservazione.\nCurioso e audace, soprattutto in presenza di fonti di cibo, lo squalo dalle punte argentee \u00e8 ritenuto potenzialmente pericoloso per l'uomo. Spesso vari esemplari di questa specie risalgono dalle profondit\u00e0 per ispezionare i subacquei non appena questi sono entrati in acqua; per i sub questa potrebbe trasformarsi in un'esperienza indimenticabile, dato che questo squalo si avvicina ad essi molto rapidamente. Alcuni esemplari sono stati visti girare intorno ai subacquei o addirittura inseguirli. Nel corso di un esperimento effettuato utilizzando un manichino come esca, un grosso esemplare di squalo dalle punte argentee strapp\u00f2 via la gamba al fantoccio equipaggiato con una muta da sub, dimostrando che questa specie \u00e8 in grado di infliggere danni letali. A tutt'oggi, l'International Shark Attack File elenca solo quattro attacchi attribuiti a questa specie, nessuno dei quali risultato fatale.\nLo squalo dalle punte argentee \u00e8 oggetto di pesca locale in tutto il suo areale; viene catturato, sia intenzionalmente che non, con palamiti, reti superficiali e reti a strascico. Le pinne sono molto richieste per la zuppa di pinne di squalo e vengono vendute al mercato estero, insieme a pelle e cartilagine. La carne viene venduta localmente, sia fresca che essiccata e salata, cos\u00ec come le mascelle e i denti. La pesca a questa specie \u00e8 molto praticata in Indonesia, Myanmar e Filippine, ma anche in altri Stati affacciati sull'Oceano Indiano dove si trovano barriere coralline; \u00e8 in aumento anche la pesca in acque pelagiche: nel corso di queste battute gli squali catturati vengono solo privati delle pinne e rigettati in mare. Questa specie \u00e8 molto suscettibile ai danni causati dalla sovrapesca, a causa del lento tasso di riproduzione e della tendenza a rimanere in una determinata area. Lungo la Scott Reef, al largo dell'Australia settentrionale, la specie \u00e8 ormai scomparsa a causa delle catture effettuate dai pescatori indonesiani e sta diminuendo un po' ovunque in molte zone del suo areale. Proprio per questo, l'Unione Internazionale per la Conservazione della Natura (IUCN) la classifica tra le specie prossime alla minaccia, aggiungendo inoltre che ha tutti i requisiti per essere ben presto inclusa tra le specie vulnerabili."}
{"id": "2970046", "revid": "92723", "url": "https://it.wikipedia.org/wiki?curid=2970046", "title": "Abbazia territoriale Maria Einsiedeln", "text": ""}
{"id": "2970049", "revid": "599013", "url": "https://it.wikipedia.org/wiki?curid=2970049", "title": "Psicopatia", "text": "La psicopatia \u00e8 un disturbo mentale caratterizzato da comportamento antisociale, deficit di empatia e di rimorso, emozioni nascoste, egocentrismo e inganno.\nGli psicopatici hanno una forte propensione ad assumere comportamenti devianti e a compiere atti aggressivi nei confronti degli altri, nonch\u00e9 a essere orientati alla criminalit\u00e0.\nFino agli anni ottanta, la psicopatia era riferita ad un disturbo della personalit\u00e0 caratterizzato dall'incapacit\u00e0 di attaccamento e da un'anomalia del sistema di gestione delle emozioni.\nLa pubblicazione del \"Diagnostic and Statistical Manual of Mental Disorders\" (DSM-III) mut\u00f2 il nome utilizzato per definire questo disturbo mentale in disturbo antisociale di personalit\u00e0 e increment\u00f2 il criterio diagnostico verso le scienze comportamentali.\nIl gruppo di lavoro sul DSM-5, comunque, consiglia una revisione del disturbo antisociale di personalit\u00e0, in modo da includerlo nel \"Antisocial/Psychopathic Type\", con criteri diagnostici che diano pi\u00f9 risalto ai modelli comportamentali.. Anche la tassonomia diagnostica dell'Organizzazione Mondiale della Sanit\u00e0 considera la psicopatia un disturbo della personalit\u00e0 con influenze antisociali.\nLa psicopatia e i termini correlati, come \u201cpsicopatico\u201d, sono ampiamente utilizzati dai professionisti della salute mentale e della criminologia.\nLo psicologo Robert Hare, ha inventato la \"Hare Psychopathy Checklist\" una scala utile a differenziare il disturbo antisociale di personalit\u00e0 dalla psicopatia.\nSecondo alcuni studi, la diffusione del disturbo antisociale di personalit\u00e0 \u00e8 due/tre volte maggiore rispetto alla psicopatia.\nStoria.\nL'attuale concetto di psicopatia \u00e8 da farsi risalire all'opera di Teofrasto, allievo di Aristotele, che nel suo celebre lavoro \u201c\u0391\u03bd\u03b1\u03b9\u03c3\u03c7\u03c5\u03bd\u03c4\u03b9\u03b1\u201d aveva scritto in questi termini:\nNel 1801 Philippe Pinel descrisse alcuni pazienti che erano mentalmente disturbati ma non abbastanza da denotare atti autolesionistici.\nSi disse all'epoca che erano \u201cmalati non deliranti\u201d (fr. \"la folie raisonnante\") e cio\u00e8 persone che comprendevano il proprio \"status\" irrazionale ma continuavano ad agire di conseguenza.\nAll'inizio del XX secolo, Henry Maudsley pubblic\u00f2 un'opera sul \"moral imbecile\" nella quale descriveva i casi di quelle persone irrecuperabili mediante i tradizionali sistemi di correzione.\nMaudslay comprese che tale resistenza derivasse dagli effetti punitivi della risocializzazione, facendo in modo che i pazienti attivassero in qualche modo una sorta di meccanismo di difesa contro gli eventuali propri fallimenti futuri.\nNel 1904 Emil Kraeplin descrisse quattro tipi di personalit\u00e0 affini al disturbo antisociale di personalit\u00e0 e nel 1915 li defin\u00ec come un deficit di volont\u00e0, dividendo le seguenti tipologie in differenti categorie, alcune delle quali corrispondevano all'attuale descrizione del disturbo di condotta antisociale riscontrando una carenza o l'assenza di rimorsi nelle proprie azioni. Pinel percep\u00ec i propri pazienti come moralmente neutrali, riflettendo un approccio umanistico verso la salute mentale.\nNel 1909 Karl Birnbaum aveva introdotto il termine sociopatico, intendendo enfatizzare i fattori scatenanti del comportamento.\n\"The Mask of Sanity\" di Hervey M. Cleckley, Doctor of Medicine, pubblicato nel 1941, \u00e8 considerato uno studio che fornisce una notevole serie di casi clinici di pazienti, per lo pi\u00f9 detenuti, descritti come psicopatici. Cleckley propose sedici caratteristiche per la definizione di psicopatico. Il titolo deriva dalla maschera di pseudo normalit\u00e0 che l'autore aveva pensato fosse sottesa a tale disturbo mentale.\nUna ricerca nel 1977, sulle caratteristiche di Cleckley, comunque, concluse che il concetto era stato utilizzato in maniera troppo ampia e dispersiva.\nIl \"Diagnostic and Statistical Manual of Mental Disorders (DSM)\" pubblicato dalla \"American Psychiatric Association\" incluse diversi concetti di psicopatia/sociopatia/personalit\u00e0 antisociale nelle prime edizioni ma, a partire dal 1980, attribu\u00ec una diagnosi sul disturbo antisociale di personalit\u00e0 che era basato su uno dei criteri gi\u00e0 impiegato da Cleckley ma modificato in maniera diversa e, inoltre, pi\u00f9 specificatamente correlato alla criminologia. La tassonomia (ICD) dell'Organizzazione mondiale della sanit\u00e0 attualmente include una diagnosi simile. Sia l'ICD che il DSM stabiliscono che psicopatia e sociopatia sono sinonimi della medesima diagnosi.\nNel 1980 Hare svilupp\u00f2 la \"Psychopathy Checklist\" basata sulle ipotesi avanzate da Cleckley e successivamente revisionate.\nDescrizione.\nLa psicopatia consiste in un deficit per diverse aree: relazioni interpersonali, emozione, e comportamento.\nGli psicopatici ottengono soddisfazione dal loro comportamento, e non provano colpa n\u00e9 rimorso per le proprie azioni.\nSu qualsiasi minaccia o danno causato a terzi, gli psicopatici non provano vergogna n\u00e9 senso di colpa, mentre invece razionalizzano il proprio comportamento, incolpando qualcun altro o omettendo qualsiasi responsabilit\u00e0.\nGli psicopatici, inoltre, non provano alcuna emozione verso terzi in generale, dimostrando mancanza di tatto, insensibilit\u00e0 e disprezzo.\nPossono avere un fascino superficiale, ed essere capaci di esprimersi senza preoccuparsi della rilevanza o della realt\u00e0 dei fatti.\n e soprattutto un freddo contegno.\nTendono ad essere impulsivi e irresponsabili, spesso non riuscendo a perseguire i propri obiettivi socialmente tollerati quali ad esempio nel cercare un lavoro retribuito o nel rispettare un impegno finanziario.\nRecenti studi compiuti nel 2010 alla Vanderbilt University hanno scoperto una sostanziale sottovalutazione dei rischi o delle conseguenze delle proprie azioni, caratterizzate, quindi, da un elevato livello di impulsivit\u00e0.\nHare descrisse gli psicopatici come dei \"intraspecies predators\".. Hare ed altri criminologi scrissero sul fenomeno come \u00abl'utilizzo di un particolare carisma, manipolazione, intimidazione, rapporti sessuali e violenza\u00bb al fine di controllare le altre persone e perseguire i propri interessi:\nSeguendo Hare, molti psicopatici sono apparentemente capaci di colpire l'attenzione altrui in quanto possono fingere perfettamente le pi\u00f9 comuni emozioni umane, e possono aggirarsi, in incognito, in una variet\u00e0 di ambienti, incluse corporazioni o altre simili associazioni.\nEmpatia.\nLa psicopatia impedisce di comprendere gli stati emozionali delle altre persone, eccetto nel senso puramente intellettuale dell'espressione.\nQuando una persona normale vede qualcuno in pericolo, istintivamente percepisce quella sensazione di pericolo, ma ci\u00f2 \u00e8 impossibile per uno psicopatico.\nPertanto, la psicopatia pu\u00f2 indurre a commettere atti di una crudelt\u00e0 impressionante, in quanto non \u00e8 possibile alcun \"feedback\" sulle emozioni provate dalla vittima.\nA causa della mancata percezione delle esperienze altrui, tendono a identificare le persone alla stregua di semplici \u201coggetti\u201d il cui unico scopo \u00e8 l'utilizzo strumentale.\nGli psicopatici non percepiscono le proprie emozioni come le persone normali: alcuni medici le hanno descritte come semplici \u201cproto-emozioni\u201d ovvero \u00abprimitive risposte alle esigenze immediate\u00bb.\nGli psicopatici non hanno paura delle persone normali e non manifestano nessuna delle risposte normali n\u00e9 agli stimoli n\u00e9 alle minacce.\nLa mancanza di paura li rende spesso considerati come se volessero assumere rischi maggiori. Questo non vuol dire che sono ignari sulle possibili conseguenze delle loro azioni, quanto piuttosto che il pensiero del dolore e della punizione non provoca alcuna reazione emotiva in loro e, quindi, ha un debole effetto inibitorio.\nGli psicopatici non sentono il bisogno di instaurare una relazione sentimentale e non sono in grado di formare legami emozionali con le persone. Anche se uno psicopatico pu\u00f2 percepire il fascino di una persona o subire un'infatuazione, non pu\u00f2 ricambiarne i sentimenti, ma solo fingere e trarre piacere da incontri sessuali.\nAnche se gli psicopatici non sentono le emozioni in profondit\u00e0, spesso fingono di farne esperienza. Tuttavia, le loro descrizioni delle emozioni fittizie sono spesso difettose e la loro capacit\u00e0 discorsiva pu\u00f2 essere incongruente con il contesto o il tono di voce. Per esempio, uno psicopatico pu\u00f2 esprimere dolore per la scomparsa prematura di un genitore, esprimendosi per\u00f2 con una voce monotona che tradisce la sua indifferenza. Gli psicopatici spesso hanno una vita di breve durata, un ventaglio drammatico di emozioni come scoppi d'ira, solo per tornare rapidamente alle condizioni di calma di prima come se non fosse accaduto nulla .\nNelle conversazioni, gli psicopatici non possono intuitivamente comprendere l'impatto delle loro parole sugli altri o loro stessi. Percepiscono invece delle reazioni degli ascoltatori per sommi capi su come dovrebbero essere. Per es., Hare scrive di un assassino condannato che ha parlato dei propri omicidi in maniera del tutto spassionata, in un modo disinteressato fino a quando ha notato l'espressione inorridita dell'interlocutore, a quel punto ha iniziato a fingere rimorso ed angoscia sui suoi crimini.\nI ricercatori hanno effettuato delle scansioni cerebrali su psicopatici mentre li esponevano a dei discorsi emotivamente carichi di termini come \"stupro\", \"omicidio\" e \"amore\". In una persona normale, queste parole provocano un aumento dell'attivit\u00e0 nel sistema limbico, che governa le emozioni. Gli psicopatici non hanno mostrato tale attivit\u00e0, bens\u00ec reagivano in maniera del tutto indifferente (ad esempio \"albero/amore\", \"sedia/stupro\", \"cucchiaio/omicidio\"); tuttavia, mostravano la reattivit\u00e0 nelle aree cerebrali associate con l'elaborazione del linguaggio, suggerendo che la loro risposta fosse pi\u00f9 cognitiva che emotiva.\nPlagio e manipolazione.\nGli psicopatici sono bugiardi incorreggibili e recidivi. Spesso e volentieri riescono ad ottenere ci\u00f2 che vogliono o a impressionare le persone, e lo fanno con tale maestria che gli investigatori, anche quelli con una notevole esperienza alle spalle, a volte sono ingannati. Tale talento si trova in coloro che non tradiscono segni di ansia, esitazione, o vergogna, anche quando sono di fronte a prove incontrovertibili o domande scomode in modo tale da sconcertare frequentemente i propri ascoltatori distraendoli dalle incongruenze nelle loro parole: credono che lo psicopatico sia onesto, perch\u00e9 \u00e8 difficile per loro credere che un bugiardo possa essere cos\u00ec audace e imperturbabile.\nLe persone normali di solito si sentono ansiose quando mentono, esitanti nei propri discorsi e soprattutto quando si confrontano con altri. Quando uno psicopatico mente, tuttavia, sono completamente indifferenti alla possibilit\u00e0 di essere colti in fallo, raramente sono perplessi o imbarazzati, senza esitare, semplicemente fanno in modo di rielaborare il racconto affinch\u00e9 appaia coerente.\nUn potenziale psicopatico tenta di ingannare pi\u00f9 spesso di quanto sembri mediante linguaggio del corpo (la fiducia, ecc.) che dal contenuto del loro discorso. In realt\u00e0, i racconti degli psicopatici sono spesso pieni di incoerenze e contraddizioni. La prima ragione di ci\u00f2 \u00e8 la natura spesso improvvisata della loro coscienza. Se sono colti in fallo o posti di fronte a domande impreviste, semplicemente rielaborano la propria narrazione per adattarsi alla nuova realt\u00e0 senza fermarsi a riflettere sulle cose. La seconda ragione \u00e8 che gli psicopatici sembrano avere difficolt\u00e0 a integrare correttamente il linguaggio e le componenti emotive dei loro pensieri, e ci\u00f2 non rende possibile notare le contraddizioni nel loro discorso. Hervey Cleckley, un ricercatore pionieristico della psicopatia, ha chiamato questa anomalia come \"afasia semantica\". Si consideri la seguente risposta del serial killer Ted Bundy quando gli fu chiesto delle sue abitudini sull'assunzione di droga:\nNel dialogo di cui sopra, Bundy alternativamente nega e ammette di usare sostanze e non \u00e8 mai deciso sulle sue preferenze, suggerendo che aveva difficolt\u00e0 a mantenere una linea coerente di pensiero in fase di elaborazione delle sue parole. Un altro intervistato psicopatico una volta ha detto: \u00abho dovuto rubare a volte per uscire dalla citt\u00e0, s\u00ec, ma io non sono un criminale del cazzo\u00bb.\nAlcuni psicopatici sono in possesso di grande fascino e una grande capacit\u00e0 di manipolare gli altri, hanno meno inibizioni sociali, sono estremamente estroversi, dominanti ed esprimono fiducia. Non hanno paura di recare offesa, di essere respinti o di essere emarginati. Quando queste cose accadono, ci riprovano altrove e non sono scoraggiati dal tentare di nuovo. Cos\u00ec, la manipolazione pratica degli psicopatici \u00e8 pi\u00f9 difficile di quanto molta gente pensi perch\u00e9 tendono, camaleonticamente, a perfezionare le proprie capacit\u00e0.\nVa notato che non tutti gli psicopatici sono degli \u201cincantatori\u201d. Spesso a causa di una certa rozzezza, alcuni non hanno la grazia necessaria n\u00e9 l'educazione per impressionare la gente. Gli psicopatici tendono a fare affidamento sull'intimidazione, la coercizione e la violenza per ottenere i propri scopi; spesso adottano uno stile di vita parassitario, truffando la gente dalle loro ricchezze e risorse; sono stati conosciuti per sedurre le persone semplicemente per ottenere denaro o sesso, o inventare storie assurde per ottenere denaro da parenti e amici. Quando la vittima non \u00e8 pi\u00f9 utile n\u00e9 redditizia, gli psicopatici prestamente la abbandonano.\nImpulsivit\u00e0 ed irresponsabilit\u00e0.\nLa psicopatia \u00e8 impulsivit\u00e0 allo stato puro. Non \u00e8 possibile misurare il rischio di essere sorpresi, scoperti o colpiti come un risultato della propria condotta.\nLo psicopatico vive giorno per giorno, cambiando i propri piani di frequente e generalmente non ha obiettivi realistici a lungo termine. Gli psicopatici spesso affermano di avere obiettivi ambiziosi nella vita, ma non riescono ad apprezzarne la consistenza, l'abilit\u00e0 n\u00e9 la disciplina necessarie per raggiungerli. Hare scrive di un detenuto psicopatico che ha pianificato di diventare un nuotatore professionista dopo il rilascio, nonostante il fatto che fosse sulla quarantina ed in sovrappeso. Sono noti per rompere le relazioni, i piani e lasciare i lavori a met\u00e0. Un modello di vita caratteristico \u00e8 di passare da un lavoro all'altro e, a volte dentro e fuori dalla prigione; generalmente non sono imbarazzati o preoccupati per la mancanza di successo nella vita.\nSul posto di lavoro, anzi, sono noti per la frequenza irregolare, assenze frequenti, appropriazione indebita, ed inaffidabilit\u00e0. Sono finanziariamente irresponsabili, spesso vivono al di sopra dei propri mezzi, incorrono in debiti e inadempienze sui prestiti. Spesso trascurano i loro figli, hanno spesso rapporti sessuali non protetti, fanno bambini che abbandonano e trasmettono malattie a trasmissione sessuale. Quando sono nei guai a causa della loro negligenza, di solito danno la colpa ad altre persone o fattori esterni; non esitano a sfruttare le risorse di amici o familiari per farli uscire dai guai, come se l'avessero salvato dalla prigione.\nGli psicopatici spesso non riescono ad apprendere dalle esperienze passate e tendono a non modificare il proprio comportamento per evitare guai. Tali attivit\u00e0 perseguono spesso le stesse vecchie abitudini cattive, pur avendo sofferto periodi di punizione e umiliazione: il carcere non ha alcun effetto positivo su di loro, e la loro condizione \u00e8 considerata irreversibile. Il tasso di recidivit\u00e0 degli psicopatici \u00e8 il doppio dei delinquenti comuni con punte di tre volte superiore per i reati pi\u00f9 violenti.\nAbuso di sostanze illecite.\nGli psicopatici sono noti per rispondere alla minima stimolazione o provocazione. Sono altamente reattivi agli insulti, alle offese, a suggestioni e banalit\u00e0, che ai loro capricci, ossessivi, ma spesso di breve durata, possono risultare irritanti; tuttavia possono tornare a momenti di calma pi\u00f9 tardi. Anche se la loro aggressivit\u00e0 \u00e8 scarsamente inibita, non \u00e8 generalmente incontrollata: manca l'agitazione emotiva delle persone normali che provano quando perdono il controllo.\nGli psicopatici, inoltre, hanno una bassa tolleranza per la noia e un eccessivo bisogno di eccitazione e stimolazione. Spesso infrangono le regole, commettono crimini, e rischiano la propria vita per provare brividi a buon mercato: hanno maggiori probabilit\u00e0 di assumere droghe rispetto alle persone normali.\nRimorso e senso di colpa.\nGli psicopatici hanno una totale mancanza di rimorso per gli abusi commessi. Anche quando sono consapevoli delle conseguenze delle loro azioni, spesso razionalizzano il proprio comportamento in modo da minimizzare la gravit\u00e0 dei fatti o scrollarsi di dosso ogni responsabilit\u00e0. Cos\u00ec parl\u00f2 Kenneth Taylor dopo l'omicidio della moglie:\nEgocentrismo e megalomania.\nGli psicopatici abusano della propria autostima. Il loro egocentrismo \u00e8 paragonabile a quello riscontrato nel disturbo di personalit\u00e0 dei narcisisti e, in effetti, \u00e8 a volte difficile distinguere le due condizioni l'una dall'altra Essi ritengono di essere al centro dell'universo e vedono loro stessi come esseri superiori, appaiono spesso supponenti, prepotenti ed arroganti. Uno psicopatico pensa sempre di essere la persona pi\u00f9 intelligente del mondo e non ha rispetto per le opinioni divergenti di altri.\nGli psicopatici hanno un esagerato senso del diritto: si aspettano grandi ricompense per gli sforzi compiuti, si offrono per lavori importanti, nonostante le qualifiche carenti e la mancanza di autorit\u00e0 richiesta, pretendono privilegi al di sopra del loro rango, e sono ingrati di ogni ricompensa o beneficio. Non \u00e8 raro per gli psicopatici descrivere le loro vittime come deboli, esseri inferiori che meritano di essere sfruttati.\nGli psicopatici spesso affermano di avere grandi obiettivi nella vita e credono di poter ottenere tutto ci\u00f2 che vogliono. Oltre a queste affermazioni irrealistiche, dato il loro trascorsi di irresponsabilit\u00e0, mostrano poco apprezzamento per il duro lavoro, la disciplina, la dedizione, e il talento necessario per realizzare le proprie ambizioni. Questi obiettivi variano come spesso cambiano gli psicopatici che sono notoriamente volubili, abbandonando progetti quando diventano noiosi o frustranti. Gli psicopatici sono senza vergogna e nutrono una scarsa considerazione dei problemi giuridici, finanziari o personali nella loro vita. Danno la colpa a tutti e tutto, mai a loro stessi per i loro fallimenti: la sfortuna, un sistema ingiusto, colleghi che non offrono sostegno, ecc. Possono anche raffigurare le loro cattive qualit\u00e0 come virt\u00f9: molti psicopatici si vantano della carriera penale, il numero di crimini che sono riusciti a farla franca, e il loro talento per l'inganno.\nPsicopatia e quoziente intellettivo.\nHare e Neumann (2008) affermano che vi \u00e8 solo una debole associazione tra psicopatia e quoziente d'intelligenza ma che \u00abnon c'\u00e8 alcuna ragione evidente per cui il disturbo teorico descritto da Cleckley o altri clinici dovrebbe essere legato all'intelligenza; alcuni psicopatici sono lucidi, altri meno. Anche se uno psicopatico dovesse possedere una grande intelligenza o QI, raramente lo dimostrerebbe\u00bb.\nMetodologia.\nRiconoscimento visuale.\nIn uno studio del 2002, David Kosson e Yana Suchy, hanno chiesto ad un gruppo di detenuti psicopatici l'emozione espressa su un cartellone di trenta facce. Rispetto al gruppo di controllo, gli psicopatici avevano un tasso significativamente pi\u00f9 basso di accuratezza nel riconoscimento del viso condizionato dal disprezzo ma un pi\u00f9 alto tasso di accuratezza nel riconoscere quello arrabbiato. Inoltre, quando vi erano le condizioni per ridurre al minimo il coinvolgimento meccanismi dell'emisfero celebrare destro, ad esempio la tristezza, gli psicopatici hanno avuto pi\u00f9 difficolt\u00e0 a identificare con precisione le emozioni. Questo studio non replica le scoperte di Blair (1997) secondo il quale gli psicopatici sono specificamente meno sensibili a segnali non verbali di paura o disagio.\nRiconoscimento vocale.\nIn un esperimento del 2002, Blair e Mitchell usarono il test di riconoscimento vocale per misurare l'intonazione emozionale dovute alla verbalizzazione delle parole neutrali. Gli psicopatici tendevano a commettere errori di riconoscimento pi\u00f9 rispetto al gruppo di controllo con un tasso particolarmente elevato di errore per le parole a sfondo triste e pauroso.\nTest limite.\nUno studio sul Test limite, che consiste nel far leggere velocemente una sequenza di parole, ha rilevato che nella psicopatia si riscontra un deficit di attenzione circoscritto, che comporta difficolt\u00e0 a far uso di informazioni in quelle situazioni in cui esse si presentano sia spazialmente separate dal focus attentivo, sia incompatibili con l'informazione attesa. Ci\u00f2 suggerisce che gli psicopatici avrebbero una particolare difficolt\u00e0 a interrompere un'azione rivolta a un risultato in presenza di segnali che la contraddicono, quando questi ultimi sono fuori dal loro focus attentivo..\nCriminogenesi.\nFattori ereditari e cerebrali.\nI ricercatori di psicologia evoluzionista hanno proposto varie spiegazioni evolutive per la psicopatia. Uno di questi \u00e8 che la psicopatia rappresenta una frequenza dipendente socialmente da strategie parassitarie. Ci\u00f2 pu\u00f2 funzionare fino a quando ci sono pochi altri psicopatici nella comunit\u00e0 dal momento che la presenza di pi\u00f9 psicopatici significa aumentare il rischio di incontrare un altro psicopatico cos\u00ec come i non psicopatici probabilmente adotterebbero delle contromisure contro gli imbroglioni.\nI fattori genetici possono in generale influenzare lo sviluppo della psicopatia, mentre i fattori ambientali influenzano i tratti specifici che predominano\nNel 2005 uno studio sui gemelli ha rilevato che i bambini con comportamento antisociale possono essere classificati in due gruppi: quelli che avevano alti tratti del tipo \"insensibile-emotivo\" erano condizionati da fattori ereditari e non ambientali, mentre coloro che sono stati classificati con una minima quantit\u00e0 di quei tratti erano sotto condizionati sia da fattori ereditari che ambientali.\n\u00abL'amigdala \u00e8 cruciale per lo stimolo-rinforzo nell'apprendimento e nel rispondere alle espressioni emotive, ad esempio la paura che, come i rinforzi, \u00e8 un fattore importante di stimolo-rinforzo dell'apprendimento. Inoltre, l'amigdala \u00e8 coinvolta nella formazione di entrambi gli stimoli di punizione e di ricompensa. Individui con insufficienza in stimoli di apprendimento e di risposta alle espressioni di panico e dolore, soffrono della sindrome di psicopatia\u00bb (Blair, 2008).\nA questo proposito, diversi studi stanno dimostrando l'importanza dello stile di accudimento dei genitori nei primi mesi di vita, in particolare la risposta alle espressioni di fame, paura e rabbia nel neonato e nell'infante.\nPersone con un punteggio \u2265 25 nella \"Psychopathy Checklist Revised\" e con una storia di comportamenti violenti associati, sembrano aver ridotto significativamente l'integrit\u00e0 microstrutturale nei loro fasci laterali ovvero la materia bianca collegata all'amigdala e alla corteccia orbitofrontale. Pi\u00f9 estrema \u00e8 la psicopatia, maggiore \u00e8 l'anomalia.\nStudi recenti hanno confutato le teorie su come determinare la relazione biologica tra il cervello e la psicopatia. Una di queste suggerisce che la psicopatia \u00e8 associata sia con l'amigdala, che \u00e8 associata con reazioni emotive e di apprendimento emotivo, sia alla corteccia prefrontale, associata al controllo degli impulsi, il processo decisionale, di apprendimento e di adattamento emotivo-comportamentale. Alcuni di questi studi affermano anche che vi sia minore materia grigia nei psicopatici che negli altri.\nC'\u00e8 la prova di deficit nelle connessioni di materia bianca tra queste due aree importanti in uno studio su nove psicopatici criminali. Questa ricerca suggerisce che il grado di anomalia \u00e8 significativamente correlata al grado di psicopatia e pu\u00f2 spiegare il comportamento deviante.\nUna ricerca del 2008 ha trovato anomalie varie riportate in letteratura, incentrato su una corteccia prefrontale e quella temporale del sistema limbico dove le regioni sono pi\u00f9 coinvolte nei processi emotivi e di apprendimento, cos\u00ec come molti altri processi. Tuttavia, gli autori riferiscono che le persone classificate come \"psicopatico\" non possono infatti essere viste come gruppi omogenei ossia, tutti con le stesse caratteristiche, e che le associazioni tra i cambiamenti strutturali e le caratteristiche psicopatiche non consentono ancora di trarre conclusioni. Gli autori concludono che le caratteristiche psicopatiche coinvolgono l'ereditariet\u00e0 multifattoriale, i processi neurobiologico, genetici, epidemiologici, e i fattori sociobiografici (la vita della persona nella societ\u00e0).\nEndocrinologia criminale.\nAlti livelli di testosterone combinati con bassi livelli di cortisolo sono stati teorizzati come fattori criminali. Il testosterone \u00e8 associato con l'approccio di comportamenti legati alla sensibilit\u00e0 e al controllo della paura. Il cortisolo aumenta lo stato di paura, la sensibilit\u00e0 alla punizione e il comportamento di autodifesa. L'iniezione di testosterone spinge sul \u201cpiatto della bilancia\u201d della punizione per premiare la sensibilit\u00e0, diminuisce la paura, e aumenta la probabilit\u00e0 di reazione, ad esempio rispondendo a volti arrabbiati. Alcuni studi hanno scoperto che i comportamenti antisociali e aggressivi sono associati con alti livelli di testosterone, ma non \u00e8 chiaro se gli psicopatici ne abbiano alti livelli. Alcuni studi hanno scoperto che la psicopatia pu\u00f2 essere associata a bassi livelli di cortisolo.\nAlti livelli di testosterone combinati con bassi livelli di serotonina possono aumentare l'aggressivit\u00e0 violenta. Alcune ricerche suggeriscono che il testosterone da solo non causa l'aggressione, ma aumenta il dominio dei comportamenti violenti. La serotonina bassa \u00e8 associata a reazioni impulsive o altamente negativo e, se combinata col testosterone, pu\u00f2 provocare l'aggressione in seguito a frustrazione.\nLa psicopatia \u00e8 stata anche associata in due studi con un rapporto maggiore tra HVA (dopamina metabolita) e tra 5-HIAA (serotonina metabolita).\nDiversi studi su animali dimostrano il ruolo del funzionamento della serotonina nell'impulsivit\u00e0, nell'aggressivit\u00e0 e nei comportamenti antisociali.\nNel 2010 uno studio inglese ha scoperto che un grande valore del rapporto 2D:4D, l'indicazione di un valore alto di estrogeni, indicano una positiva correlazione della psicopatia nelle femmine, e una positiva correlazione di insensibilit\u00e0 (psicopatia sub-scala) nei maschi.\nNel 2011 il neuroscienziato Kent Kiehl dell'Universit\u00e0 del New Mexico ha pubblicato i suoi studi eseguiti con scansioni cerebrali fMRI sui detenuti americani, scoprendo che i detenuti psicopatici hanno pi\u00f9 materia grigia nel sistema limbico ed inoltre hanno i circuiti neuronali che lo collegano ai lobi frontali alterati. Queste scoperte sollevano interrogativi giuridici sulla effettiva responsabilit\u00e0 personale dei soggetti.\nDiagnosi.\nLa tendenza psicopatica a volte pu\u00f2 essere riconosciuta nell'infanzia o durante l'adolescenza. Se riconosciuta, una diagnosi di disturbo della condotta, o, eventualmente, il relativo disturbo oppositivo provocatorio, si pu\u00f2 intervenire. Tuttavia, mentre questi segni d'infanzia sono stati trovati in una percentuale significativamente maggiore di psicopatici rispetto alla popolazione generale, va sottolineato che non tutti i soggetti diagnosticati tali durante l'infanzia risultano essere psicopatici da adulti, o anche a tutti i sofferenti di altri disturbi. Pertanto, la psicopatia non \u00e8 normalmente diagnosticata nei bambini o negli adolescenti, e alcune giurisdizioni proibiscono esplicitamente tale diagnosi a minori con disturbi di personalit\u00e0 e simili. Questo perch\u00e9 una diagnosi \u00abnon riesce a rilevare alcun elemento emotivo, cognitivo o altri tratti della personalit\u00e0 quali l'egocentrismo e la mancanza di rimorso, l'empatia, il senso di colpa che sono cos\u00ec importanti nella diagnosi della psicopatia.\nI bambini che mostrano una forte tratto psicopatico spesso appaiono immuni alla punizione, e niente pu\u00f2 modificare il loro comportamento indesiderato. Di conseguenza i genitori di solito ricorrono a maniere forti, ed il loro comportamento peggiora.\nGli indicatori seguenti sono utilizzati in criminologia per rilevare la diagnosi psicopatica infantile; non tutti gli \"item\" devono essere presenti contemporaneamente, ma almeno molti di loro devono essere presenti per un periodo di anni:\nI tre indicatori enuresi, crudelt\u00e0 verso gli animali e piromania sono noti come la triade di Macdonald e sono stati descritti da John Marshall Macdonald come \u201cbollino rosso\u201d di psicopatia e di un futuro comportamento aggressivo episodico.\nLa questione se i bambini piccoli, con indicatori precoci della psicopatia, rispondono poco agli stimoli, rispetto ai comportamenti dei bambini senza queste caratteristiche, \u00e8 stata esaminata in ricerca clinica controllata solo recentemente. I risultati di questa ricerca sono stati coerenti con l'ampia evidenza empirica, indicando un possibile paragone con il bullismo.\nHare Psychopathy Checklist.\nLa psicopatia \u00e8 spesso misurata con il PCL-R, una scala composta da venti \"item\" volta ad indagare tratti di personalit\u00e0 e comportamenti legati alla psicopatia.\nDSM e ICD.\nCi sono attualmente due sistemi ampiamente consolidati di classificazione dei disturbi mentali - Capitolo V del Classificazione Internazionale delle Malattie (ICD-10) pubblicato dalla Organizzazione Mondiale della Sanit\u00e0 (OMS) e il Manuale diagnostico e statistico dei disturbi mentali (DSM-IV) pubblicato dalla American Psychiatric Association (APA). Entrambe le pubblicazioni elencano dei disturbi del pensiero come tipi diversi, e stanno deliberatamente convergendo i propri codici in recenti revisioni in modo che i manuali siano pi\u00f9 facilmente comparabili, anche se le differenze rimangono significative.\nMentre le versioni precedenti del DSM elenca la psicopatia come un disturbo di personalit\u00e0, attualmente non \u00e8 una diagnosi di queste classificazioni. Etichettare una persona come uno psicopatico comporta una valutazione metrica, utilizzando uno strumento diagnostico come la \"Hare Psychopathy Checklist Revised\" (PCL-R). Il PCL-R \u00e8 ampiamente considerato il \"gold standard\" per la valutazione della psicopatia che \u00e8 pi\u00f9 fortemente correlata con il DSM-IV disturbo antisociale di personalit\u00e0 (ASPD), e ICD-10 disturbo di personalit\u00e0 antisociale e disturbo della personalit\u00e0 (DPD). Tuttavia, i criteri per individuare uno psicopatico sono diversi sia per la ASPD che per il DPD; gli psicopatici rappresentano un sottoinsieme di quelli con ASPD, e tratti psicopatici sono pi\u00f9 gravi Uno psicopatico otterr\u00e0 un punteggio alto su entrambi i fattori PCL-R, mentre con il ASPD chi non \u00e8 uno psicopatico otterr\u00e0 un punteggio alto solo sul Fattore 2..\nAlcuni ricercatori sono scettici sul mutamento dei criteri diagnostici. Il disturbo di personalit\u00e0 antisociale \u00e8 diagnosticato attraverso il comportamento sociale e i comportamenti devianti, mentre una diagnosi di psicopatia comprende anche fattori di personalit\u00e0, affettivi e interpersonali. La \"Hare Psychopathy Checklist Revised\" \u00e8 pi\u00f9 in grado di predire il futuro criminale, la violenza e la diagnosi di recidivit\u00e0 di quanto faccia il ASPD utilizzando i DSM-III-R.\nCi sono anche differenze tra psicopatici e altri su \"trasformazione e uso di informazioni linguistiche ed emozionali\", mentre tali differenze sono piccole tra quelle con diagnosi di ASPD e non Tuttavia, la \"Hare Psychopathy Checklist Revised\" richiede l'uso di una intervista piuttosto prolissa e la disponibilit\u00e0 di ulteriori informazioni come cos\u00ec come nella seconda parte su giudizi di carattere piuttosto che il comportamento osservato.\nGli esperimenti sul campo per il DSM-IV trovano dei tratti di personalit\u00e0 che siano affidabili quanto i criteri diagnostici che misurano solo il comportamento, ma anche i criteri sui tratti di personalit\u00e0 sono stati abbandonati in parte perch\u00e9 si temeva che il medico non li usasse in modo corretto. Inoltre, la posizione del testo introduttivo descrive le caratteristiche di personalit\u00e0 tipiche della psicopatia, che sostiene Hare rendono il manuale confuso e di fatto contenente due diversi \"set\" di criteri. Inoltre, sostiene che la confusione riguardo alle modalit\u00e0 di diagnosi ASPD, nonch\u00e9 sulla differenza tra ASPD e psicopatia, cos\u00ec come la prognosi per quanto riguarda la recidiva e trattabilit\u00e0, pu\u00f2 avere conseguenze gravi in certi ambienti quali i casi giudiziari in cui la psicopatia \u00e8 spesso vista come un'aggravante della crimine.\nCleckley Checklist.\nNel suo libro del 1941, \"Mask of Sanity\", Hervey M. Cleckley ha introdotto sedici caratteristiche comportamentali di uno psicopatico:\nComorbidit\u00e0.\nLa psicopatia pu\u00f2 essere caratterizzata da altre diverse condizioni mentali, sebbene, a differenza dei disturbi antisociali della condotta, la comorbidit\u00e0 nei psicopatici \u00e8 meno frequente\nL'abuso di sostanze \u00e8 una di queste particolarmente associato al Fattore 2 il disturbo della condotta e l'ADHD possono essere associate alla psicopatia che pu\u00f2 essere spiegata dalla corruzione della corteccia prefrontale e dorso laterale associata con le funzioni esecutive di tutti i tre disturbi.\nAltre evidenze dimostrano la correlazione tra disturbo antisociale di personalit\u00e0 e altri disturbi quali istrionismo, narcisismo e disturbo \"borderline\"\nL'ansia pu\u00f2 essere associata con il comportamento antisociale ma lo \u00e8 inversamente con il Fattore 1. La depressione \u00e8 inversamente proporzionale alla psicopatia. Non c'\u00e8 alcuna correlazione invece tra psicopatia e schizofrenia.\n\u00c8 stato suggerito che la psicopatia pu\u00f2 avere qualche correlazione con diverse altre diagnosi, tuttavia allo stato attuale \u00e8 stato effettuato un lavoro limitato sulla comorbilit\u00e0. Questo pu\u00f2 essere causa di difficolt\u00e0 sull'utilizzo di gruppi ospedalieri da parte di alcune istituzioni nel valutare la comorbilit\u00e0, a causa della probabilit\u00e0 di qualche bias di selezione nel campione. Inoltre, la comorbilit\u00e0 pu\u00f2 essere pi\u00f9 riflessiva delle categorie nel DSM-IV che riflette le condizioni sottostanti eziologicamente separate.\nCriminalistica.\nSeguendo Hare, il consenso tra i ricercatori nel campo della psicopatia si concentra su uno specifico disturbo neurologico che \u00e8 presente sin dalla nascita, sebbene nel 2008 siano state indicate diverse cause nonch\u00e9 variazioni tra i pazienti. Lo stesso stim\u00f2 che circa 1% di tutto l'universo statistico di americani fosse malato.\nUna ricerca nel 2009 riporta una prevalenza di 0,6% di persone che rispondono ai criteri diagnostici su detti.\nRobert Hare afferma che la psicopatia ha una predisposizione ereditaria e che molti pazienti hanno dei modelli comportamentali tali da avere rapporti fugaci con persone dell'altro sesso nonostante l'elevato tasso di fertilit\u00e0.\nUna serie di studi nel 2002 hanno dimostrato che il 47% della popolazione maschile detenuta in carcere e il 21% di quella femminile soffre di disturbi di personalit\u00e0 antisociale. Seguendo tali statistiche, circa il 25% di detenuti rientra nei criteri diagnostici psicopatici In una ricerca del 2009 sui detenuti inglesi si scopr\u00ec che il 7,7% degli uomini e il 1,9% delle donne soffriva di psicopatia.\nGli omicidi rappresentano il reato pi\u00f9 frequente riscontrato negli psicopatici (93,3%) sia avvenuti a \u201csangue freddo\u201d sia premeditati. La percentuale cala sensibilmente per i non psicopatici (48,4%) per la maggior parte a sfondo sentimentale. Sebbene ci siano diverse caratteristiche che li mostrano come formidabili terroristi, ci sono poche correlazioni tra terrorismo e psicopatia.\nPsicopatia e violenza sessuale.\nLe preferenze sessuali sono generalmente considerate devianti quando fuorviano statisticamente dalla norma e quando tendono a infliggere un danno indesiderato su loro stessi o su altri. In uno studio condotto da Barbaree et al. (1994) con la pletismografia del pene, gli psicopatici hanno mostrato un maggiore flusso sanguigno del pene rispetto al gruppo di controllo dopo aver subito particolari stimoli visivi e uditivi. Ci\u00f2 pu\u00f2 essere dovuto alla totale mancanza di rispetto dello psicopatico sulle norme sociali e alla mancanza di attaccamento verso gli affetti. Il desiderio di essere socialmente accettato \u00e8 cos\u00ec profondamente radicato nelle menti e le personalit\u00e0 degli esseri umani normali, che in una certa misura, ci\u00f2 detta le nostre sensazioni sessuali, mentre lo psicopatico tenter\u00e0 di confondersi, in quanto i propri desideri intimi sono completamente al di fuori degli \"standard\" sociali.\nCi sono anche prove che suggeriscono che gli \"offender\" sessuali psicopatici usano pi\u00f9 violenza contro le loro vittime di quanto non facciano quelli non psicopatici, suggerendo che lo psicopatico pu\u00f2 avere una maggiore propensione ad essere sessualmente sadico. Woodworth et al. (2003) ha esaminato la correlazione tra i punteggi \"PCL-R\" ed i tipi di aggressivit\u00e0 espressa in un campione di 38 \"offender\" sessuali. 84,7% di questi rientrano in una moderata gamma alta (punteggi significativamente pi\u00f9 alti di quelli di un gruppo di assassini non sessuali). Inoltre, gli omicidi commessi da psicopatici (quelli con un punteggio di 20 o sopra) hanno mostrato una violenza sadica maggiore di quelli non psicopatici. L'82,4% di psicopatici sadici ha commesso violenza contro le loro vittime, contro il 52,6% dei non psicopatici.\nNel 2011 uno studio compiuto nelle carceri canadesi ha scoperto che la psicopatia \u00e8 correlata pi\u00f9 ai reati di maggior violenza che alle violenze sessuali. Nonostante l'alto tasso di recidivit\u00e0, gli psicopatici mostrano una grande abilit\u00e0 nel persuadere i servizi sociali ad insistere nei trattamenti di recupero. Gli autori di violenza sessuale psicopatici sono circa 2,5 volte pi\u00f9 propensi ad uscire con la condizionale rispetto a quelli non psicopatici.\nPrognosi.\nUn ricercatore, Christopher J. Patrick ha pubblicato un libro \"Handbook of Psychopathy\" nel quale ha dedicato un capitolo sul trattamento dove c'\u00e8 la prova di una cura per questo tipo di patologia; nessuna medicina pu\u00f2 iniettare l'empatia di cui lo psicopatico ha bisogno e, inoltre, coloro che seguono una terapia tradizionale possono diventare molto pi\u00f9 pericolosi nel manipolare altri e pi\u00f9 propensi a commettere un reato. Altri suggeriscono che gli psicopatici possono ottenere notevoli vantaggi da qualsiasi terapia eccetto quelle incentrare sui tratti comportamentali.\nIn pratica, i professionisti della salute mentale raramente affrontano il trattamento di disturbi della personalit\u00e0 psicopatica in quanto sono spesso considerati mali incurabili e gli interventi effettuati hanno dimostrato di essere inefficaci. Tuttavia, alcune delle difficolt\u00e0 sono state attribuite ad una serie di fattori quali la mancanza di chiarezza sulla definizione e sulla diagnosi di psicopatia, la minaccia del pericolo per il personale, l'inganno o la scarsa motivazione dei pazienti, e la mancanza di \"follow-up\" per testare l'efficacia delle cure. Nonostante il pessimismo, a partire dal 1999, il trattamento di pazienti psicopatici si svolge ancora in una variet\u00e0 di ospedali psichiatrici e la ricerca scientifica ha dimostrato che si presentano alcuni miglioramenti in alcuni individui quando si riesce ad individuare il giusto trattamento, e che lunghi periodi di terapia spesso producono risultati tangibili.\n\u00c8 stato dimostrato che le tecniche di mutamento del comportamento basate sulla punizione non migliorano il comportamento degli psicopatici in quanto si \u00e8 scoperto che tentano di diventare pi\u00f9 furbi e pi\u00f9 capaci nel nascondere il proprio comportamento. \u00c8 stato suggerito che i tradizionali approcci terapeutici effettivamente rendono gli psicopatici pi\u00f9 abili a manipolare gli altri e, quindi, sono considerati non solo inguaribili ma anche incurabili.\nTuttavia, alcuni ricercatori suggeriscono che gli psicopatici possono beneficiare tanto quanto gli altri dal trattamento psicologico, almeno in termini di comportamento criminale, anche se non sui tratti centrali della personalit\u00e0. Per esempio, un approccio terapeutico sui minorenni che dimostrano di non essere ricaduti nel medesimo reato nel corso di un periodo di due anni rispetto alla cura usuale\nDifesa sociale.\nRegno Unito.\nNel Regno Unito, il disturbo psicopatico \u00e8 stato legalmente definito nel \"Mental Health Act\" (UK) come \u00abun disturbo persistente o una disabilit\u00e0 mentale (escludendo una significativa compromissione della intelligenza) che si traduce in un comportamento anomalo aggressivo o gravemente irresponsabile da parte della persona interessata\u00bb. Questa definizione, che non equivale a psicopatia, aveva lo scopo di riflettere la presenza di un disturbo di personalit\u00e0, in termini di condizioni di detenzione sotto il \"Mental Health Act 1983\". Con le successive modifiche contenute nel \"Mental Health Act 2007\", il disturbo psicopatico \u00e8 stato abolito, con tutte altre condizioni di co-morbilit\u00e0 ad esempio malattie mentali, disturbi della personalit\u00e0, ecc. ed attualmente sono contenuti dentro il termine generico di \u201cdisturbo mentale\u201d.\nIn Inghilterra e Galles, la diagnosi di disturbo antisociale di personalit\u00e0 \u00e8 curato durante la detenzione in ospedale psichiatrico in base al \"Mental Health Act\" se i soggetti hanno commesso gravi crimini, ma dato che questi individui sono distruttivi per gli altri pazienti e non rispondono al trattamento, non si pu\u00f2 fare altro che rinchiuderli in carcere.\nStati Uniti.\nLa psicopatia \u00e8 affrontata in maniera diversa in base alle diverse giurisdizioni. L'associazione psichiatrica americana si oppone fermamente alle definizioni non mediche o alle definizioni che non tengono conto del contesto clinico.\nNegli Stati Uniti, circa venti stati attualmente possono offrire servizi di assistenza per sex offender o predatori sessuale, evitando l'uso del termine \u201cpsicopatico\u201d. Queste leggi e le relative disposizioni sono controverse e sono in corso di revisione da parte della Corte Suprema come una violazione di un diritto fondamentale della persona Quattordicesimo Emendamento."}
{"id": "2970051", "revid": "7969", "url": "https://it.wikipedia.org/wiki?curid=2970051", "title": "Roy del Ruth", "text": ""}
{"id": "2970054", "revid": "110157", "url": "https://it.wikipedia.org/wiki?curid=2970054", "title": "Left Coast Punk", "text": "Left Coast Punk \u00e8 un EP del gruppo punk rock statunitense MxPx, pubblicato a fine 2009."}
{"id": "2970063", "revid": "110157", "url": "https://it.wikipedia.org/wiki?curid=2970063", "title": "Intersport Heilbronn Open", "text": "L'Intersport Heilbronn Open \u00e8 stato un torneo professionistico di tennis giocato sul cemento indoor, che faceva parte dell'ATP Challenger Tour. Si giocava annualmente al Tenniscenter di Talheim, cittadina nei pressi di Heilbronn, in Germania, dal 1984 al 2014. La prima edizione valevole per il Challenger Tour risale al 1988.\nDopo l'ultima edizione del gennaio 2014, nel maggio dello stesso anno ha avuto inizio in citt\u00e0 l'Heilbronner Neckarcup, un altro torneo Challenger ma su campi in terra battuta."}
{"id": "2970065", "revid": "767487", "url": "https://it.wikipedia.org/wiki?curid=2970065", "title": "Ianva", "text": "Ianva \u00e8 un gruppo musicale italiano neofolk-dark cabaret formatosi a Genova nel 2003.\nIl nome del gruppo (pronunciato: \"i\u00e0nua\") \u00e8 l'antico nome latino della citt\u00e0 ligure. Il simbolo ufficiale, invece, rappresenta una moneta genovese, il genovino. Sono considerati un gruppo originale e controverso nel panorama musicale italiano.\nStoria.\nIl progetto nasce nel 2003 su iniziativa di Mercy, gi\u00e0 membro di vari gruppi locali (Malombra, Il Segno del Comando, Helden Rune, Zess) e Argento, con alle spalle esperienze in gruppi metal (Spite Extreme Wing e Antropofagus). Il loro esordio discografico \u00e8 del 2005 con l'EP \"La ballata dell'ardito\", seguito dal concept album \"Disobbedisco!\", incentrato sull' impresa fiumana di Gabriele D'Annunzio, entrambi autoprodotti per l'etichetta Antica Fonografia Il Levriero.\nNel 2007 pubblicano l'EP \"L'Occidente\", contenente 4 tracce che rappresentano un'opera a s\u00e9 poich\u00e9 nessuna traccia comparir\u00e0 nell'album successivo; nel frattempo, Argento ha gi\u00e0 scelto di lasciare il gruppo per dedicarsi alla carriera universitaria.\nIl loro terzo lavoro \"Italia: ultimo atto\", pubblicato nel 2009, \u00e8 ancora un concept album. Il disco ripercorre vari momenti della storia italiana, dal caos successivo all'8 settembre 1943 (\"Dov'eri tu quel giorno?\", \"Galleria delle Grazie\", \"Negli occhi d'un ribelle\"), al caso Montesi (\"In compagnia dei lupi\"), all'omicidio di Pier Paolo Pasolini (\"Piazza dei Cinquecento\"), per concludersi con la normalizzazione degli anni ottanta e novanta (\"Italia: ultimo atto\").\nNel 2012 esce l'album \"La mano di Gloria\", che narra le vicende di quattro personaggi in lotta contro il potere precostituito in un futuro apocalittico. Il concept \u00e8 tratto da un omonimo romanzo, opera dello stesso Mercy (che in quest'occasione si firma anche con il suo nome reale, Renato Carpaneto), distribuito dalla stessa casa di produzione della band.\n\"Memento X-C\" (2015), una raccolta contenente 4 brani inediti e del materiale discografico non pi\u00f9 facilmente disponibile, rispolvera il periodo delle origini del gruppo, commemorando inoltre il centenario dell'entrata dell'Italia nella prima guerra mondiale, tematica su cui era incentrato il primo repertorio degli Ianva. Nel 2017 pubblicano quindi il loro quarto album in studio, intitolato \"Canone Europeo\", che vede la partecipazione, fra gli altri, del cantautore Enrico Ruggeri.\nAttivit\u00e0 dal vivo.\nNel corso degli anni, il gruppo si \u00e8 esibito in Italia e all'estero, in concerti singoli e festival; tra questi, spiccano 3 partecipazioni negli anni al festival internazionale Wave Gotik Treffen e un doppio concerto al festival internazionale Summer Darkness Festival del 2010."}
{"id": "2970066", "revid": "1305772", "url": "https://it.wikipedia.org/wiki?curid=2970066", "title": "EJay", "text": "eJay \u00e8 una serie di software in cui \u00e8 possibile creare della musica facendo i propri \"pezzi\" da zero o utilizzando la vasta gamma di suoni gi\u00e0 pronti per comporre la propria canzone. eJay non \u00e8 altro che un programma stile \"Music Maker\" molto pi\u00f9 semplice che permette ai principianti come ai pi\u00f9 esperti di comporre la propria musica, che sia Dance, Techno o Hip Hop a differenza della versione del programma di eJay che si dispone. eJay \u00e8 nato nel 1997 con la prima versione \"Dance eJay\", contenente sia pezzi house che latin e trance, molto basilare, pubblicata sia per PC che per PlayStation.\nVersioni di eJay pubblicate ufficialmente.\n\"eJay 360 Xtreme Soundtraxx\" (prodotto nel 2001) \u00e8 il primo software eJay che include una sorta di \"movie maker\" che permette all'utente di accompagnare la propria musica con un proprio video personalizzato."}
{"id": "2970074", "revid": "767487", "url": "https://it.wikipedia.org/wiki?curid=2970074", "title": "Amour Patrick Tignyemb", "text": ""}
{"id": "2970086", "revid": "1305772", "url": "https://it.wikipedia.org/wiki?curid=2970086", "title": "Vasconcelos", "text": "Vasconcelos o Vasconcellos \u00e8 un cognome di lingua portoghese di una nobile famiglia del XII secolo e pu\u00f2 riferirsi a:"}
{"id": "2970087", "revid": "1543377", "url": "https://it.wikipedia.org/wiki?curid=2970087", "title": "Heinkel HE 12", "text": "L'Heinkel HE 12 era un idrovolante da trasporto postale catapultabile monomotore ad ala bassa realizzato dall'azienda tedesca Ernst Heinkel Flugzeugwerke nel 1929.\nStoria del progetto.\nNell'ambito della costruzione dei due transatlantici \"Bremen\" ed \"Europa\", impostati nella seconda met\u00e0 degli anni venti, la compagnia di navigazione Norddeutscher-Lloyd e la compagnia aerea Deutsche LuftHansa (DLH) si accordarono per fornire le due unit\u00e0 di un servizio di posta aerea che velocizzasse le consegne della corrispondenza tramite un velivolo appositamente realizzato.\nA questo scopo vennero attrezzate con una catapulta a vapore posizionata sul ponte superiore tra i due fumaioli con lo scopo di accelerare un idrovolante che, lanciato alcune ore prima dell'attracco della nave, avrebbe provveduto a consegnare la posta con largo anticipo. Al suo arrivo in porto il transatlantico avrebbe recuperato il velivolo tramite una gru che lo avrebbe riposizionato sulla slitta della catapulta, pronto per un nuovo servizio.\nSviluppo.\nPer la realizzazione del velivolo venne contattata la Heinkel Flugzeugwerke, azienda che aveva acquisito una notevole esperienza producendo, sin dal HE 1 del 1923, idrovolanti per il mercato civile e militare.\nBasandosi sul modello HE 9 militare, venne sviluppato l'HE 12 che manteneva la stessa impostazione, monomotore monoplano biposto a scarponi.\nImpiego operativo.\nIl velivolo venne perso nella notte tra il 5 ed il 6 ottobre 1931 sopra Cobequid Bay, Nuova Scozia (Canada), con i due membri dell'equipaggio Simon e Wagenkneecht."}
{"id": "2970088", "revid": "287204", "url": "https://it.wikipedia.org/wiki?curid=2970088", "title": "Edgars Sneps", "text": ""}
{"id": "2970096", "revid": "287204", "url": "https://it.wikipedia.org/wiki?curid=2970096", "title": "Ainars Bagatskis", "text": ""}
{"id": "2970098", "revid": "292162", "url": "https://it.wikipedia.org/wiki?curid=2970098", "title": "Era di Samo", "text": ""}
{"id": "2970099", "revid": "767487", "url": "https://it.wikipedia.org/wiki?curid=2970099", "title": "Daniel Yeboah", "text": ""}
{"id": "2970102", "revid": "1543377", "url": "https://it.wikipedia.org/wiki?curid=2970102", "title": "Beverly Matherne", "text": "Nata nella regione nota come \"Acadiana\" della Louisiana francese, lungo il fiume Mississippi, ad ovest di New Orleans, ha studiato Letteratura francese all'Universit\u00e0 di Berkeley. Difende strenuamente l'uso della lingua francese in Louisiana ed \u00e8 membro del \"CIEF\" (Consiglio Internazionale degli Studi Francofoni). Ha pubblicato le sue poesie in numerose riviste e in diversi libri di poesie bilingue, in Francese e in Inglese. \u00c8 stata insignita di numerosi premi ed \u00e8 docente all'Universit\u00e0 del Northern Michigan. Beverly Matherne \u00e8 una delle pi\u00f9 apprezzate poetesse del movimento artistico letterario Immagine &amp; Poesia, fondato a Torino nel 2007, sotto le presidenza di Aeronwy Thomas, figlia del poeta inglese Dylan Thomas."}
{"id": "2970109", "revid": "767487", "url": "https://it.wikipedia.org/wiki?curid=2970109", "title": "Murder at 1600 - Delitto alla Casa Bianca", "text": "Murder at 1600 - Delitto alla Casa Bianca \u00e8 un film del 1997 diretto da Dwight H. Little, interpretato da Wesley Snipes e Diane Lane.\nIl film \u00e8 basato sul romanzo \"Murder in the White House\" scritto da Margaret Truman, figlia dell'ex Presidente degli Stati Uniti d'America Harry Truman. Il titolo si riferisce al numero 1600 di Pennsylvania Avenue, l'indirizzo della Casa Bianca.\nTrama.\nCarla Town, giovane segretaria del Presidente degli Stati Uniti d'America, Jack Niel, viene uccisa a coltellate; il caso viene affidato al detective Alan Regis della squadra omicidi di Washington e a Nina Chance, ex atleta olimpica ed ora agente dei servizi segreti in servizio alla Casa Bianca. Tutti i sospetti ricadono sul figlio del presidente che poi si scopre essere innocente. Durante la vicenda viene assassinato anche Nicholas Spikins, dirigente dei servizi segreti che scopre chi \u00e8 realmente il mandante dell'assassinio di Carla Town, ovvero il consigliere presidenziale per la sicurezza nazionale Alvin Jordan, amico fidato del presidente. Fu Jordan, dopo aver architettato il piano per costringere il presidente a dimettersi, a far entrare negli uffici della Casa Bianca il marine che uccise la donna.\nAnche il detective Regis scopre il piano di Jordan. Regis riesce a entrare alla Casa Bianca dai sotterranei e a sventare il piano di Jordan che, dopo essere stato scoperto, cerca con un ultimo tentativo di uccidere il presidente, che nel frattempo si sta avviando verso la sala stampa per tenere il discorso delle proprie dimissioni, prendendo la pistola da un agente che lo stava arrestando. Ma l'intervento di Nina Chance che fa da scudo al presidente salvandogli la vita, permette agli agenti della scorta presidenziale di eliminare Jordan. Nina Chance rimane solo ferita dal colpo di pistola di Jordan. Nel finale del film il presidente Niel ringrazia personalmente Nina Chance e Alan Regis."}
{"id": "2970110", "revid": "2055789", "url": "https://it.wikipedia.org/wiki?curid=2970110", "title": "Medaglia commemorativa della guerra di liberazione", "text": "La medaglia commemorativa della guerra di liberazione \u00e8 una decorazione della Repubblica Italiana destinata ad onorare tutti coloro che avevano combattuto nella Guerra di liberazione sia nelle file della Resistenza che nell'Esercito cobelligerante italiano.\nDistintivo della guerra di liberazione in corso contro i tedeschi.\nLa medaglia \u00e8 un'evoluzione del Distintivo della guerra di liberazione in corso contro i tedeschi, adottato con la circolare n. 182 emanata il 21 aprile 1945 dal Ministero della guerra del Regno d'Italia per coloro che avevano preso parte alla guerra contro la Germania, iniziata di fatto il 9 settembre 1943, dopo il Proclama di Badoglio, e che sarebbe terminata l'8 maggio 1945, con la resa tedesca agli Alleati. Successivamente, con una circolare del 1950, fu esteso alle operazioni di sminamento effettuate fino al 16 aprile 1946.\nInsegne.\nIl distintivo consiste in un nastrino di seta largo 37\u00a0mm, formato dai colori della bandiera italiana con il verde a sinistra di 8\u00a0mm di larghezza, il rosso a destra di 8\u00a0mm ed il bianco in mezzo di 21\u00a0mm, caricato al centro dai colori caratteristici degli anglo-americani disposti su cinque filetti verticali della larghezza di un millimetro ciascuno: tre rossi e due azzurri alternati.\nDistintivo della guerra di liberazione.\nIl Distintivo della guerra di liberazione, a carattere esclusivamente onorifico, fu istituito dalla Repubblica Italiana con Decreto del Presidente della Repubblica n. 1590 del 17 novembre 1948.\nInsegne.\nIl nuovo distintivo \u00e8 identico a quello del 1945.\nSul nastrino andava applicata una stelletta in metallo brunito per ogni anno di campagna riconosciuto.\nCriteri di eleggibilit\u00e0.\nEbbero il diritto a fregiarsi del distintivo:\ncaduti in combattimento durante la guerra di liberazione oppure che si erano trovati in una delle seguenti condizioni:\nInoltre avevano diritto al Distintivo coloro ai quali era stata attribuita la qualifica di \"partigiano combattente\".\nIl diritto a fregiarsi del distintivo fu esteso, con la Legge n. 390 del 24 maggio 1950, a militari e militarizzati impiegati nel rastrellamento e dragaggio di mine, bombe ed ordigni esplosivi in genere, per un periodo minimo di tre mesi anche non continuativo e fino al 16 aprile 1946.\nLa speciale autorizzazione a fregiarsi del Distintivo veniva concessa, a domanda degli interessati, sotto forma di un certificato nominativo rilasciato dalle autorit\u00e0 all'uopo indicate dal Ministro della difesa.\nTrasformazione del distintivo in medaglia.\nIl distintivo fu trasformato nella medaglia commemorativa della guerra di liberazione con decreto del Presidente della Repubblica n. 399 del 6 maggio 1959 che autorizzava a fregiarsi della medaglia il personale militare, militarizzato, assimilato e civile che aveva (o che avrebbe) ottenuto l'autorizzazione a portare il Distintivo.\nInsegne.\nMedaglia.\nLa medaglia commemorativa della guerra di liberazione ha un diametro di 33\u00a0mm. e reca:\nNastro.\nLa medaglia si porta al lato sinistro del petto, appesa ad un nastro di seta avente gli stessi colori e le stesse caratteristiche del Distintivo, sul quale vanno applicate tante fascette metalliche quanti sono agli anni di campagna riconosciuti, ogni fascetta con l'indicazione dell'anno.\nNastrino.\nSia in et\u00e0 monarchica che in et\u00e0 repubblicana sui nastrini andava apposta una stelletta brunita per ogni anno di campagna:\nDue onorificenze gemelle.\nCon il citato decreto n. 1590 fu istituito anche il distintivo del periodo bellico 1940-43, anch'esso trasformato in una medaglia con il medesimo decreto n. 399: la medaglia commemorativa del periodo bellico 1940\u201343, identica alla presente tranne che per le date; \u00e8 interessante notare che una era riservata a chi si era battuto contro gli Alleati, l'altra a chi invece aveva combattuto - unitamente agli Alleati - contro i nazifascisti."}
{"id": "2970111", "revid": "599013", "url": "https://it.wikipedia.org/wiki?curid=2970111", "title": "Hilton Waikoloa Village USTA Challenger", "text": "Lo Hilton Waikoloa Village USTA Challenger un torneo professionistico di tennis giocato sul cemento, che faceva parte dell'ATP Challenger Series. Si gioca annualmente al Kohala Tennis Garden di Kohala negli USA"}
{"id": "2970116", "revid": "287204", "url": "https://it.wikipedia.org/wiki?curid=2970116", "title": "Challenger of Dallas", "text": "Il Challenger of Dallas \u00e8 un torneo professionistico di tennis giocato su cemento indoor, che fa parte dell'ATP Challenger Tour. Si gioca annualmente al TBarM Racquet Club di Dallas negli USA dal 1998."}
{"id": "2970117", "revid": "767487", "url": "https://it.wikipedia.org/wiki?curid=2970117", "title": "Metric", "text": "I Metric sono un gruppo indie rock e new wave canadese formatosi a Toronto nel 1998. La band ha avuto in diversi periodi sede a Montr\u00e9al, Londra, New York e Los Angeles.\nStoria del gruppo.\nIl gruppo \u00e8 composto dalla cantante Emily Haines, il chitarrista James Shaw, il bassista Josh Winstead e il batterista Joules Scott-Key. Il loro primo album \"Old World Underground, Where Are You Now?\" \u00e8 stato pubblicato nel 2003 ed ha guadagnato una nomination ai Juno Award come Miglior album alternative. L'album \"Live It Out\" \u00e8 stato pubblicato il 4 ottobre 2005 ed \u00e8 stato nominato per il Polar Music Prize 2006 come album canadese dell'anno, e di nuovo ai Juno Award nella stessa categoria dell'album precedente.\nIl terzo album della band, \"Grow Up and Blow Away\" \u00e8 stato pubblicato il 26 giugno 2007 da Last Gang Records. L'album era stato originariamente registrato per Rycordics Record all'inizio della carriera della band ma non era stato pubblicato a causa di cambiamenti interni alla societ\u00e0.\nIl loro quarto album \"Fantasies\" \u00e8 stato pubblicato in Canada e negli Stati Uniti il 7 aprile 2009. L'album \u00e8 stato nominato per i Polar Music Prize 2009 come Album dell'anno e ha vinto i premi Album alternative dell'anno e Gruppo dell'anno ai Juno Award 2010.\nIl 12 giugno 2012 viene pubblicato il loro quinto album, Syntethica, anticipato dai singoli \"Youth Without You\" e \"Speed The Collapse\" (in download gratuito per chi ha preordinato il nuovo album)."}
{"id": "2970118", "revid": "1543377", "url": "https://it.wikipedia.org/wiki?curid=2970118", "title": "Sky quality meter", "text": "Lo Sky Quality Meter \u00e8 uno strumento utile a misurare la luminosit\u00e0 del cielo. L'unit\u00e0 di misura utilizzata \u00e8 la magnitudine per arcosecondo quadrato. Maggiore \u00e8 la magnitudine rilevata, minore sar\u00e0 l'inquinamento luminoso presente.\nFunzionamento.\nLo SQM utilizza come sensore un particolare fotodiodo. Alla pressione del tasto di accensione, viene iniziato il rilevamento, e al termine di questo viene mostrato, sullo schermo presente posteriormente, il valore rilevato. \u00c8 necessario effettuare una media aritmetica di pi\u00f9 rilevazioni per ottenere un valore corretto."}
{"id": "2970121", "revid": "287204", "url": "https://it.wikipedia.org/wiki?curid=2970121", "title": "KGHM Dialog Polish Indoors", "text": "Il KGHM Dialog Polish Indoors \u00e8 stato un torneo professionistico di tennis giocato sul cemento indoor, facente parte dell'ATP Challenger Tour. Si \u00e8 giocato annualmente all'Hala Orbita di Breslavia in Polonia dal 2000 al 2009."}
{"id": "2970124", "revid": "287204", "url": "https://it.wikipedia.org/wiki?curid=2970124", "title": "Derby del Ticino (calcio)", "text": "Il derby del Ticino \u00e8 la stracittadina calcistica che mette di fronte le squadre di e , le due principali societ\u00e0 del Canton Ticino.\nRisultati.\nTutti i derby tra bianconeri e granata nel XX secolo."}
{"id": "2970126", "revid": "1149807", "url": "https://it.wikipedia.org/wiki?curid=2970126", "title": "Matrimonio per pap\u00e0", "text": "Matrimonio per pap\u00e0 (\"Au Pair\") \u00e8 un film TV statunitense del 1999, il primo di una trilogia che include anche \"Matrimonio per pap\u00e0 2\" e \"Vacanza in paradiso\".\nTrama.\nJennifer \"Jenny\" Morgan \u00e8 una neolaureata in economia, intelligente e con tanta voglia di lavorare. Quando va ad un colloquio per entrare a far parte della CCI, per errore viene assunta come babysitter dei figli del capo della societ\u00e0, l'affascinante Oliver Caldwell, e viene mandata a Parigi. L\u00ec conosce l'autista di Caldwell, Nigel Kent, i figli Kate e Alex e la fidanzata e collega di lavoro Vivian Berger.\nJenny scoprir\u00e0 che i piccoli Caldwell, da quando \u00e8 morta la loro mamma, passano tutto l'anno scolastico con la nonna e l'estate con il padre, ma lui lavora sempre, per questo assume babysitter, che poi per\u00f2 scappano via a causa degli scherzi dei bambini. Dopo un inizio burrascoso, Jenny e i bambini diventano amici (grazie a loro comincia anche a vestirsi in un modo elegante che incanta Oliver). Ma c'\u00e8 un problema: Oliver si sta innamorando di Jenny e quindi Vivian, che vuole sposare Oliver solo per i soldi, affretta i preparativi per il matrimonio senza dire niente ad Oliver e mandando via Jenny e i bambini.\nDopo aver scoperto il suo fidanzato con un'altra, Jenny, Kate e Alex, al verde a causa di un taccheggio, prendono un traghetto che si pagano lavorando come camerieri e poi vengono accompagnati al castello di Oliver di Vienna da un contadino e sua figlia. Vivian fa credere ad Oliver che Jenny sia una spia e allora lui la licenzia, ma grazie ad un video girato da Kate e Alex, scopre le vere intenzioni della sposa e la caccia via dal castello.\nDopo aver fatto pace, Oliver e Jenny si baciano, mentre Nigel, Kate e Alex li spiano."}
{"id": "2970132", "revid": "290948", "url": "https://it.wikipedia.org/wiki?curid=2970132", "title": "Saldatura a lama calda", "text": "La saldatura a lama calda \u00e8 un tipo di saldatura utilizzata per i materiali termoplastici, in cui la fusione dei materiali avviene per contatto diretto con una piastra riscaldata e termoregolata elettronicamente.\nProcedura.\nLe due parti da saldare sono posizionate in un posaggio connesso ai due lati opposti di una pressa. Una lama calda, avente una forma che replica la geometria delle due parti da saldare, viene posizionata tra le due parti. I due lati opposti della pressa mettono a contatto le parti con la lama calda fino a quando il calore non rende morbide le superfici raggiungendo il punto di fusione della plastica. Quando questa condizione viene raggiunta, la lama calda viene rimossa, le parti vengono premute tra di loro e la posizione viene mantenuta fino a quando il punto di saldatura si raffredda e si solidifica creando una giunzione permanente.\nI due pezzi da assemblare sono contenuti nei relativi posaggi e il ciclo di saldatura a lama calda avviene automaticamente ed \u00e8 gestito con l'impostazione del tempo di riscaldamento e del tempo di raffreddamento.\nLimiti.\nLa pressione esercitata durante la saldatura dei materiali termoplastici \u00e8 uno dei parametri fondamentali, cos\u00ec come la corretta impostazione della temperatura, che \u00e8 compresa tra 250 e 350 \u00b0C.\nI movimenti meccanici della macchina devono essere veloci in modo che il riscaldamento e la fusione del giunto di saldatura sia sufficientemente plastico per la compenetrazione delle due parti da saldare.\nApplicazioni.\nCon le saldatrici a lama calda si possono saldare pezzi di grandi dimensioni, pezzi che hanno forme complesse e pezzi che devono essere a tenuta stagna.\nTale tipo di saldatura \u00e8 utilizzata nell'assemblaggio di pezzi realizzati con materiali termoplastici semicristallini come il polipropilene, con particolare riferimento al settore elettrodomestici, casalinghi ed automotive."}
{"id": "2970133", "revid": "1305772", "url": "https://it.wikipedia.org/wiki?curid=2970133", "title": "Cheramyes", "text": "Le uniche notizie antiche su Cheramyes sono le dediche di alcune statue, un kouros e di tre \u03ba\u03cc\u03c1\u03b1\u03b9 (\"k\u00f2rai\"), rinvenute presso l'Heraion di Samo, tra cui la cosiddetta \"Hera di Samo\", statua raffigurante probabilmente la dea Era.\nLe statue sono state ritrovate a Samo in vari periodi, tra la fine del XIX secolo e, l'ultima, nel 1974. Le tre k\u00f2rai si trovano a Parigi, a Berlino e a Samo.\nLa kore di Parigi \u00e8 nota come \"Hera di Samo\" e quella di Berlino \u00e8 caratterizzata per la lepre che tiene nella mano sinistra."}
{"id": "2970137", "revid": "1318658", "url": "https://it.wikipedia.org/wiki?curid=2970137", "title": "Serbia Challenger Open", "text": "Il Serbia Challenger Open, noto in precedenza come MT:S Open powered by Sony Ericsson e GEMAX Open, \u00e8 un torneo professionistico di tennis che fa parte dell'ATP Challenger Tour. Si gioca annualmente a Belgrado, in Serbia, dal 2002; le prime edizioni si sono disputate sul sintetico del Tennis Club Gemax dal 2002 al 2010. Il torneo non si \u00e8 giocato dal 2011 al 2020 ed \u00e8 tornato nel circuito con la 9\u00aa edizione, che al contrario delle precedenti si gioca sui campi in terra rossa del Novak Tennis Centre, sempre a Belgrado. Nel 2021 si \u00e8 svolta la prima edizione del torneo femminile, di categoria WTA 125s."}
{"id": "2970140", "revid": "1373765", "url": "https://it.wikipedia.org/wiki?curid=2970140", "title": "La Lisca", "text": "La Lisca \u00e8 una frazione del comune di Lastra a Signa, in provincia di Firenze.\nSorge lungo il fiume Arno, poco prima della confluenza del torrente Ombrone Pistoiese.\nStoria.\nSi svilupp\u00f2 in epoca medievale come piccolo scalo fluviale sul fiume Arno, lungo la via percorsa dalla ghisa prodotta a Follonica fino al \"magazzino del ferro\" di Poggio a Caiano. Era inoltre sede di un traghetto per l'attraversamento del fiume.\nIl toponimo \"Lisca\" deriva da un osso di balena (per l'esattezza una mandibola di Balenottera Sp.) murata sulla facciata di una casa, che un tempo era un'osteria."}
{"id": "2970146", "revid": "1185701", "url": "https://it.wikipedia.org/wiki?curid=2970146", "title": "Erin Cafaro", "text": ""}
{"id": "2970155", "revid": "1543377", "url": "https://it.wikipedia.org/wiki?curid=2970155", "title": "Lindsay Shoop", "text": ""}
{"id": "2970156", "revid": "1632387", "url": "https://it.wikipedia.org/wiki?curid=2970156", "title": "Kuunkuiskaajat", "text": "Le Kuunkuiskaajat \u00e8 stato un duo folk finlandese femminile costituito da Susan Aho e Johanna Virtanen, entrambe precedentemente nel gruppo V\u00e4rttin\u00e4.\nIl duo ha vinto il concorso canoro nazionale Euroviisut, e rappresentato la Finlandia all'Eurovision nell'edizione del 2010 con la canzone \"Ty\u00f6lki ell\u00e4\u00e4\", arrivando all'11\u00aa pozione in semifinale."}
{"id": "2970158", "revid": "292162", "url": "https://it.wikipedia.org/wiki?curid=2970158", "title": "Zeus di Capo Artemisio", "text": ""}
{"id": "2970159", "revid": "287204", "url": "https://it.wikipedia.org/wiki?curid=2970159", "title": "Macchina autoreplicante", "text": "Una macchina autoreplicante \u00e8 un costrutto artificiale che \u00e8 teoricamente capace in modo autonomo di produrre una copia di se stesso usando materiali grezzi presi dall'ambiente.\nIl concetto di macchine autoreplicanti \u00e8 stato avanzato ed esaminato da Homer Jacobsen, Edward F. Moore, Freeman Dyson, John von Neumann e pi\u00f9 recentemente da Kim Eric Drexler nel suo libro sulla nanotecnologia, da Robert Freitas, da Ralph Merkle e da Frank Tipler.\nVon Neumann ha anche lavorato su ci\u00f2 che \u00e8 chiamato \"Costruttore universale\", una macchina autoreplicante che opererebbe in un ambiente di automi cellulari.\nUn esempio di macchine autoreplicanti sono le stampanti 3D del progetto RepRap, in grado di produrre molte delle parti con cui sono costruite."}
{"id": "2970164", "revid": "1931257", "url": "https://it.wikipedia.org/wiki?curid=2970164", "title": "LEN European Cup 1965-1966", "text": "La LEN European Cup 1965-1966 \u00e8 stata la terza edizione del massimo trofeo continentale di pallanuoto per squadre di club.\nPer la prima volta il torneo \u00e8 stato assegnato tramite gare ad eliminazione diretta.\nGli jugoslavi del Partizan Belgrado hanno conquistato il loro secondo titolo superando in semifinale i campioni in carica della Pro Recco e in finale il Dinamo Magdeburgo."}
{"id": "2970166", "revid": "106985669", "url": "https://it.wikipedia.org/wiki?curid=2970166", "title": "Anna Goodale", "text": ""}
{"id": "2970169", "revid": "292162", "url": "https://it.wikipedia.org/wiki?curid=2970169", "title": "Kritios", "text": ""}
{"id": "2970172", "revid": "111319", "url": "https://it.wikipedia.org/wiki?curid=2970172", "title": "Eleanor Logan", "text": ""}
{"id": "2970173", "revid": "110157", "url": "https://it.wikipedia.org/wiki?curid=2970173", "title": "Istituto Foresight", "text": "L'Istituto Foresight Nanotech (\"Foresight Nanotech Institute\"), ex \"Foresight Institute\" \u00e8 una organizzazione non profit di Palo Alto negli Stati Uniti, per aumentare la consapevolezza sull'uso e le conseguenze della nanotecnologia molecolare. Promuovono conferenze a tema, pubblicano relazioni e producono un bollettino di informazioni.\nL'istituto fu fondato nel 1986 da K. Eric Drexler.\nL'istituto Foresight offre diversi premi incluso il premio Millennium Technology Prize e il Kartik Gada Humanitarian Innovation Prizes."}
{"id": "2970175", "revid": "110157", "url": "https://it.wikipedia.org/wiki?curid=2970175", "title": "Elle Logan", "text": ""}
{"id": "2970180", "revid": "54354", "url": "https://it.wikipedia.org/wiki?curid=2970180", "title": "Foresight Institute", "text": ""}
{"id": "2970182", "revid": "54354", "url": "https://it.wikipedia.org/wiki?curid=2970182", "title": "Foresight Nanotech Institute", "text": ""}
{"id": "2970183", "revid": "512269", "url": "https://it.wikipedia.org/wiki?curid=2970183", "title": "Maria Teresa Ruta (1932)", "text": ""}
{"id": "2970184", "revid": "74801", "url": "https://it.wikipedia.org/wiki?curid=2970184", "title": "Fortunato Castiello", "text": "Biografia.\nSoprannominato \"Napoletano\", ha disputato otto volte il Palio di Siena, vincendo il 16 agosto 1937 per la Civetta su Folco.\n\"Napoletano\" corse cinque Palii (tre per il Leocorno, due per la Chiocciola) senza grande fortuna tra il 1931 e il 1933, caratterizzati da forti scontri a colpi di nerbate con il rivale \"Ganascia\"; tuttavia riusc\u00ec a trionfare al ritorno in Piazza del Campo, quattro anni dopo la sua ultima apparizione.\nCorse ancora altre due volte: il 2 luglio 1938 per l'Aquila ed il 16 agosto 1939 per l'Onda. Il 30 agosto 1939 venne chiamato alle armi; congedato nel 1940, venne richiamato l'anno seguente. Tornato definitivamente a casa (si era stabilito definitivamente a Sparanise), dopo la guerra ritorn\u00f2 a Siena, senza per\u00f2 tornare a disputare una \"carriera\" ma solamente disputando alcune prove nel 1945, 1947 e 1948.\nAbbandonato definitivamente il Palio di Siena, \"Napoletano\" rest\u00f2 nel mondo dell'ippica disputando assiduamente le corse dell'Ippodromo delle Capannelle di Roma. Fu inoltre allevatore di cavalli da corse presso una cascina di Castelfiorentino.\nNel 1960 si trasfer\u00ec prima a Milano e poi a Torino, prima di ritirarsi definitivamente a vita privata nel 1967 a Pastorano, dove mor\u00ec il 26 settembre 1975."}
{"id": "2970187", "revid": "125438316", "url": "https://it.wikipedia.org/wiki?curid=2970187", "title": "Gruppo dei Tirannicidi", "text": "Il gruppo dei Tirannicidi \u00e8 un gruppo scultoreo raffigurante Armodio e Aristogitone, realizzato da Crizio e Nesiote; \u00e8 la prima statua del mondo greco che raffigura personaggi e fatti storici. \u00c8 considerato il punto di passaggio tra il periodo arcaico e lo stile severo.\nStoria.\nDopo lo stabilirsi della democrazia in Atene, allo scultore Antenore fu commissionato un gruppo scultoreo dei Tirannicidi che fu eretto nell'Agor\u00e0. Questo gruppo fu trafugato dai Persiani durante l'occupazione di Atene nel 480 a.C. e restituito agli ateniesi da Alessandro Magno (secondo lo storico Arriano) o da Seleuco I Nicatore (secondo lo scrittore romano Valerio Massimo). Nel frattempo, comunque, i cittadini attici avevano commissionato nuove statue a Crizio e Nesiote che furono erette nel 477 a.C. circa.\nEntrambi i gruppi di statue sono andati perduti, ma le opere pi\u00f9 tarde furono oggetto di copia in epoca ellenistica e romana. Una di queste copie, databile al II secolo d.C., \u00e8 oggi esposta al Museo Archeologico di Napoli. \nDescrizione.\nEssa mostra ritratti idealizzati dei due eroi: un Armodio nudo e sbarbato con un fisico molto pi\u00f9 adulto di quello che avrebbe potuto avere, che spinge in avanti una spada col suo braccio destro alzato e ne tiene un'altra nella mano sinistra; anche Aristogitone, rappresentato con la barba, brandisce due spade ed ha una \"clamide\" poggiata sulla spalla sinistra. Delle quattro spade si sono salvate solo le else e la testa originale di Aristogitone \u00e8 andata perduta, sostituita da un'altra che non si armonizza nell'insieme. Un altro tributo ai Tirannicidi era un inno cantato come canzone da bevuta (\"skolion\") nei simposi, scritti da Callistrato, un poeta ateniese.\nLa storia di Armodio e Aristogitone continu\u00f2 ad essere citata come esempio ammirevole di eroismo e devozione per molti anni. Il fatto che le statue dei Liberatori venissero ancora copiate al tempo dei Romani dimostra la durevolezza della loro leggenda.\nTale gruppo statuario pu\u00f2 essere interpretato come monumento politico ed immagine esemplare per la comunit\u00e0 democratica di Atene e come modello sociale ed antropologico di una coppia omosessuale.\nI Tirannicidi segnano una profonda trasformazione nel concetto della nudit\u00e0 virile. Fino a quel momento il nudo era infatti utilizzato solo per le raffigurazioni divine, statue funerarie o rappresentazioni votive o atletiche, mentre in quest'opera lo vediamo finalizzato alla rappresentazione di due uomini politici. Questo probabilmente a causa delle esigenze narrative dell'autore che attraverso questo capolavoro voleva indicare la lotta tra tirannide e democrazia, il vero protagonista dell'opera."}
{"id": "2970190", "revid": "111319", "url": "https://it.wikipedia.org/wiki?curid=2970190", "title": "Anna Cummins", "text": ""}
{"id": "2970191", "revid": "106988132", "url": "https://it.wikipedia.org/wiki?curid=2970191", "title": "Anna Mickelson", "text": ""}
{"id": "2970199", "revid": "767487", "url": "https://it.wikipedia.org/wiki?curid=2970199", "title": "East London Challenger", "text": "L'East London Challenger, conosciuto anche come South African Airways Open \u00e8 un torneo professionistico di tennis sul cemento, che faceva parte dell'ATP Challenger Tour.Si \u00e8 giocato a East London in Sudafrica."}
{"id": "2970207", "revid": "339016", "url": "https://it.wikipedia.org/wiki?curid=2970207", "title": "Alfredo Corradini", "text": "Biografia.\nLaureatosi in ingegneria all'universit\u00e0 di Pisa, si dedic\u00f2 all'attivit\u00e0 industriale e fu alla guida di importanti industrie chimiche. Nel 1891 impiant\u00f2 una fabbrica per la produzione di cellulosa in Calabria. Nel 1904 costitu\u00ec a Roma la SIPA - Societ\u00e0 italiana per la fabbricazione dei prodotti azotati e di altri prodotti per l'agricoltura, una societ\u00e0 chimica attiva nella produzione di concimi; in particolare nel 1905 la SIPA rilev\u00f2 lo stabilimento di Piano d'Orta, dove gi\u00e0 si produceva perfosfato e solfato di rame, per iniziare un ciclo produttivo per la calciocianammide.\nSvolse la sua attivit\u00e0 anche in altre industrie. Fond\u00f2 la \u201cSociet\u00e0 Elettrochimica\u201d di Bussi, la \u201cSociet\u00e0 Italiana del Bromo\u201d e la \u201cCompagnia Italiana d'Oltremare\u201d in Libia. Guid\u00f2 la \u201cSoc. An. Saline Italiane\u201d con le sue miniere di salgemma a Cammarata . "}
{"id": "2970214", "revid": "115533", "url": "https://it.wikipedia.org/wiki?curid=2970214", "title": "MAT-49 submachine gun", "text": ""}
{"id": "2970216", "revid": "111319", "url": "https://it.wikipedia.org/wiki?curid=2970216", "title": "Zsuzsanna Francia", "text": ""}
{"id": "2970220", "revid": "889336", "url": "https://it.wikipedia.org/wiki?curid=2970220", "title": "Faro di Whiteford", "text": "Il Faro di Whiteford (\"Whiteford Lighthouse\", in inglese) si trova a Whiteford Point, all'estremit\u00e0 settentrionale della spiaggia di Whiteford Sands sulla Penisola di Gower, nel Galles meridionale. Si tratta di una torre in stile vittoriano risalente al 1865 costruita interamente in ghisa. La base si trova appena al di sopra del livello della bassa marea, per cui con l'alta marea diventa un faro \"offshore\", ovvero completamente circondato dall'acqua. Fatto costruire dalla capitaneria di porto di Llanelli, \u00e8 abbandonato dal 1926."}
{"id": "2970222", "revid": "120326874", "url": "https://it.wikipedia.org/wiki?curid=2970222", "title": "Susan Francia", "text": "Laureata all'universit\u00e0 della Pennsylvania, \u00e8 figlia della scienziata ungherese Katalin Karik\u00f3 "}
{"id": "2970227", "revid": "767487", "url": "https://it.wikipedia.org/wiki?curid=2970227", "title": "Disfenoide camuso", "text": "In geometria, il disfenoide camuso \u00e8 uno dei solidi di Johnson (\"J\"84). \u00c8 un solido che ha come facce solo triangoli equilateri, ed \u00e8 quindi un deltaedro. Non \u00e8 un poliedro regolare perch\u00e9 in alcuni vertici incidono quattro facce e in altri ne incidono cinque. Questo solido di Johnson non deriva dai solidi platonici o dai solidi archimedei.\nNorman Johnson assegn\u00f2 un nome ai solidi di Johnson e li descrisse nel 1966.\nIn questo solido si possono notare le 8 facce triangolari dell'antiprisma quadrato e le due facce quadrate sostituite da due coppie di triangoli.\nViene chiamato dodecaedro siamese nella carta di Freudenthal e Waerden nel 1947 nell'insieme dei deltaedri convessi."}
{"id": "2970229", "revid": "287204", "url": "https://it.wikipedia.org/wiki?curid=2970229", "title": "Distintivo della guerra di liberazione", "text": ""}
{"id": "2970230", "revid": "729019", "url": "https://it.wikipedia.org/wiki?curid=2970230", "title": "Huvudsta (metropolitana di Stoccolma)", "text": "Huvudsta \u00e8 una stazione della metropolitana di Stoccolma.\nLa sua denominazione trae origine dall'omonimo quartiere su cui sorge. Sul tracciato della linea blu T10 della rete metroviaria locale si trova invece tra le fermate di V\u00e4stra skogen e Solna strand.\nDivenne ufficialmente operativa il 19 agosto 1985, cos\u00ec come le altre quattro stazioni posizionate sul percorso della linea T10 nel tratto compreso tra la stessa Huvudsta e Rissne.\nLa piattaforma \u00e8 sotterranea e si trova ad una profondit\u00e0 di circa 25 metri sotto il livello del suolo e del centro commerciale \"Huvudsta centrum\", struttura che include l'ingresso della metropolitana. La stazione fu progettata dall'architetto Per H. Reimers e decorata dell'artista pittore Per Holmberg.\nIl suo utilizzo medio quotidiano durante un normale giorno feriale \u00e8 pari a 3.500 persone circa."}
{"id": "2970231", "revid": "124321414", "url": "https://it.wikipedia.org/wiki?curid=2970231", "title": "Torino Calcio 1982-1983", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1982-1983.\nStagione.\nNonostante il cambio in panchina il Toro vive in campionato un'altra stagione anonima, culminata in un misero ottavo posto. Il derby con la Juventus fermer\u00e0 l'imbattibilit\u00e0 iniziale di 9 partite (2 vittorie e 7 pareggi) facendo scivolare i granata verso il basso nelle successive gare. I granata si rifaranno con la storica rimonta nel derby di ritorno (da 0-2 a 3-2 in 4 minuti) facendo sperare in qualcosa di pi\u00f9, ma le successive ultime 4 partite (3 sconfitte e 1 pareggio) rispediranno il Torino nell'anonimato.\nIn Coppa Italia i granata, dopo aver passato agevolmente il primo turno ed eliminato negli ottavi il Catanzaro e nei quarti il Napoli, cadranno clamorosamente in semifinale in casa contro il Verona dopo aver vinto la gara di andata in terra scaligera ed essere passati per primi in vantaggio anche nella sfida di ritorno.\nMaglie e sponsor.\nNella stagione 1982-1983, il Torino ebbe come sponsor tecnico Tixo Sport e come sponsor principale Barbero. Dopo diverse stagioni i calzoncini della divisa casalinga tornarono a essere bianchi."}
{"id": "2970233", "revid": "465169", "url": "https://it.wikipedia.org/wiki?curid=2970233", "title": "Caroline Lind (canottiera)", "text": ""}
{"id": "2970243", "revid": "106988219", "url": "https://it.wikipedia.org/wiki?curid=2970243", "title": "Caryn Davies", "text": ""}
{"id": "2970246", "revid": "106988064", "url": "https://it.wikipedia.org/wiki?curid=2970246", "title": "Mary Whipple", "text": ""}
{"id": "2970247", "revid": "123448208", "url": "https://it.wikipedia.org/wiki?curid=2970247", "title": "Provezze", "text": "Provezze (in bresciano \"Pro\u00e8ze\") \u00e8 una frazione di 1126 abitanti del comune di Provaglio d'Iseo, in provincia di Brescia. Fu comune autonomo fino al 1928.\nToponimo.\nSecondo il Mazza (1986), il toponimo deriverebbe dal latino \"proda\": striscia di terreno coltivato.\nStoria.\nIn epoca romana fece parte del pagus d'Iseo, mentre in quella medievale \u00e8 assodato la sua appartenenza alla pieve iseana. Fu poi donato al monastero di Rodengo.\nLe prime testimonianze del comune autonomo risalgono al XIII secolo. In base all'Estimo Visconteo del 1385 risulta assegnato alla quadra di Gussago.\nIl \"castrum\" era sorto in localit\u00e0 Badia. Durante l'epoca comunale il fortilizio fu caposaldo dei Guelfi del comune di Brescia i quali si contrapponevano agli Oldofredi d'Iseo. Nel 1315 fu occupato da Francesco Malvelli, mentre nel XV secolo fu conteso fra i Visconti e la Venezia. I nobili di Provezze congiurarono nel 1415 in casa Artini a favore dei veneti: in virt\u00f9 di questo episodio, dopo il passaggio alla Serenissima i Rettori della citt\u00e0 di Brescia concedettero al paese l'esenzione daziaria sulle merci in transito dalla Franciacorta (1444). Durante l'epoca veneta il comune rimase aggregato alla quadra di Gussago.\nSulla base della \"Descrizione Generale del 1764\", il comune apparteneva alla quadra d'Iseo e ad esso era aggregata la comunit\u00e0 di Fantecolo. Il toponimo era \"Provese e Fantecolo\".\nDurante l'effimera Repubblica bresciana (1797), il comune fu assegnato al Cantone del Mella per poi passare l'anno seguente al \"Distretto del Basso Sebino\" del Dipartimento del Mella della Repubblica Cisalpina. Nel maggio 1801 fu inglobato nel \"Distretto I di Brescia\" e in tale veste rimase sotto la napoleonica Repubblica Italiana. Durante il Regno d'Italia (1805) fu inserito nel \"Cantone II di Iseo\" a sua volta appartenente al \"Distretto II di Chiari\". Nel 1809 la popolazione del comune di Provezze e Fantecolo era di 364 uomini e di 329 donne. Nel 1810 la municipalit\u00e0 fu soppressa e il territorio, comprendente anche Fantecolo, fu assegnato al comune di Monticelli Brusati.\nIl paese riacquist\u00f2 l'autonomia municipale con il passaggio del territorio bresciano al Regno Lombardo-Veneto, grazie alla notificazione del 12 febbraio 1816. Durante la dominazione asburgica, il comune fu denominato \"Provezze e Fantecolo\" e fu assegnato al \"Distretto X (dal 1853, XIII) di Iseo\" della provincia bresciana.\nNel 1859 il comune pass\u00f2, assieme alle province lombarde, al Regno di Sardegna che dal 1861 divenne Regno d'Italia. Denominato con il termine di \"Provezze\", pur mantenendo Fantecolo come sua frazione, fu assegnato al \"Mandamento IX di Iseo\" del circondario I di Brescia della nuova provincia avente il medesimo capoluogo. Il comune fu soppresso con Regio Decreto 28 giugno 1928, n. 1682 e il territorio fu aggregato al vicino comune di Provaglio d'Iseo.\nMonumenti e luoghi d'interesse.\nParrocchiale di San Filastrio.\nL'attuale edificio ecclesiale \u00e8 stato completato fra il Settecento e l'Ottocento.\nDella precedente cappella, si hanno le prime testimonianze in documenti del 1202 e fu sottoposta per un certo periodo alla pieve d'Iseo: stando al \"Catastico Bresciano\" di Giovanni da Lezze (1610) la chiesa in quel periodo era officiata da un curato.\nL'affresco posto all'esterno \u00e8 opera del Teosa (1842), mentre le quattro statue sono di Giuseppe Bianchi (1887). All'interno \u00e8 presente una pala di scuola morettiana e donata alla Parrocchia dal nobile soncinese Antonio Corvini.\nSport.\nCalcio.\nLa principale squadra di calcio del paese \u00e8 l'\"U.S.C. Provezze 1969\" che milita nel girone D bresciano di 2\u00aa Categoria. \u00c8 nata nel 1969."}
{"id": "2970248", "revid": "360299", "url": "https://it.wikipedia.org/wiki?curid=2970248", "title": "Maurizius", "text": ""}
{"id": "2970249", "revid": "767487", "url": "https://it.wikipedia.org/wiki?curid=2970249", "title": "Tom Dice", "text": "Nel 2008 \u00e8 arrivato secondo all'edizione fiamminga di X Factor. Il 25 novembre 2010 \u00e8 stato scelto dalla televisione belga per rappresentare il Belgio all'Eurovision Song Contest 2010 tenutosi ad Oslo. \nCon la canzone Me and My Guitar si \u00e8 classificato primo nella semifinale del 25 maggio.\nSi \u00e8 invece piazzato sesto nella finale del 29 maggio totalizzando 143 punti."}
{"id": "2970253", "revid": "123955094", "url": "https://it.wikipedia.org/wiki?curid=2970253", "title": "Cappella di San Martino (Assisi)", "text": "La cappella di San Martino \u00e8 la prima cappella a sinistra nella basilica inferiore di San Francesco d'Assisi. Voluta e finanziata dal cardinale Gentile Partino da Montefiore, fu interamente affrescata da Simone Martini nel 1313-1318. Il suo ciclo di affreschi \u00e8 una delle opere pi\u00f9 significative del maestro senese.\nStoria.\nGentile Partino da Montefiore era il cardinale della basilica dei Santi Silvestro e Martino ai Monti a Roma. Un documento del marzo 1312 testimonia lo stanziamento da parte del cardinale di 600 fiorini d'oro per costruire ed affrescare una cappella nella basilica inferiore di San Francesco. Nella primavera dello stesso anno il cardinale \u00e8 documentato a Siena, in viaggio per Avignone in quanto incaricato di trasferire il tesoro pontificio presso la nuova sede francese. A Siena probabilmente si accord\u00f2 con Simone Martini per l'affrescatura della cappella. Nell'ottobre dello stesso anno, il cardinale mor\u00ec a Lucca, prima di raggiungere Avignone.\nSimone Martini lavor\u00f2 nella cappella in almeno tre fasi. Inizi\u00f2 i lavori nel 1312-1313, lasciando sospesa la \"Maest\u00e0 del Palazzo Pubblico di Siena\" a cui stava lavorando. In questa prima fase realizz\u00f2 ad Assisi i disegni per le vetrate e forse inizi\u00f2 gli affreschi. Torn\u00f2 a Siena intorno al 1314 per ultimare la \"Maest\u00e0\", per poi tornare di nuovo ad Assisi dopo il giugno del 1315. Qui inizi\u00f2 la seconda fase con la realizzazione di tutti gli affreschi della cappella. Nel 1317 fu chiamato da Roberto d'Angi\u00f2 a Napoli, ma subito dopo torn\u00f2 ad Assisi, per ultimare (e in alcuni casi rifare) gli affreschi di santi a figura intera sotto l'arcone di ingresso. I lavori furono compiuti probabilmente entro il 1318.\nAttribuzione e datazione.\nGli affreschi della cappella non sono firmati. N\u00e9 \u00e8 stata ritrovata una documentazione scritta che permette una loro diretta attribuzione a Simone Martini. L'attribuzione al maestro senese \u00e8 su base puramente stilistica e comunque trova pareri concordi presso i tanti studiosi che se ne sono occupati. \nPi\u00f9 dibattuta \u00e8 stata la datazione degli affreschi. Oggi la maggior parte degli studiosi propende per una finestra temporale tra il 1312 e il 1318 circa. Fanno testo, al riguardo, il documento del marzo 1312 che attesta la volont\u00e0 del committente a costruire la cappella, la visita dello stesso cardinale nella primavera del 1312 a Siena e la cacciata dei Guelfi dalla citt\u00e0 di Assisi nel 1319, data entro la quale tutti i lavori ad Assisi dovevano essere completati. \nI lavori, come descritto sopra, si articolarono in tre fasi, con interruzioni in cui l'artista si rec\u00f2 a Siena prima e a Napoli poi, firmando in entrambi i casi due opere nel 1315 (la \"Maest\u00e0\") e nel 1317 (\"San Ludovico di Tolosa che incorona Roberto d'Angi\u00f2\"). La certezza che anche la prima opera a Siena fu realizzata in due fasi con un'interruzione prima del 1315 e la presenza di santi cari alla casata degli Angi\u00f2 nel sottarco della cappella di Assisi fa ritenere che la terminazione dell'opera di Siena e il compimento di quella di Napoli costituirono momenti di pausa nella realizzazione della cappella di San Martino. Oltre alla presenza di santi cari agli Angi\u00f2, l'analisi degli attacchi degli intonaci indica che gli affreschi del sottarco furono gli ultimi ad essere realizzati.\nDescrizione.\nLe pareti laterali della cappella riportano un ciclo di dieci affreschi sulla vita di san Martino, vescovo di Tours. Il ciclo si legge dal basso verso l'alto partendo dal primo affresco in basso a sinistra. Le scene rappresentate sono le seguenti:\nSopra l'arco di ingresso \u00e8 rappresentato la dedicazione del cardinale a san Martino, mentre sulla parete di fondo, negli sguanci delle tre finestre, sono riportati busti di \"Santi cavalieri\" (a sinistra), di \"Santi vescovi o pontefici\" (al centro) e di \"Santi eremiti o fondatori di ordini\" (a destra). \nGli otto santi a figura intera che si trovano a coppie sotto l'arcone di ingresso sono \"Santa Maria Maddalena e santa Caterina d'Alessandria\" (in basso a destra), \"Sant'Antonio di Padova e san Francesco\" (in alto a destra), \"Santa Chiara e sant'Elisabetta d'Ungheria\" (in basso a sinistra), \"San Luigi di Francia e san Ludovico di Tolosa\" (in alto a sinistra).\nLe vetrate delle tre finestre, con figure analoghe a quelle degli sguanci, furono realizzati da Giovanni di Bonino su probabile disegno di Simone Martini, nel 1312-1317.\nSignificato politico e religioso degli affreschi.\nIl cardinale Gentile Partino da Montefiore, committente della cappella, era titolare dei santi Silvestro e Martino e per questo volle intitolare la cappella al santo. Da qui il ciclo degli affreschi.\nLa dedicazione del cardinale al santo \u00e8 sancita dall'affresco sopra l'arco di ingresso in cui si vede il cardinale anziano che ha lasciato il suo cappello cardinalizio (galero) sulla balaustra per inginocchiarsi al cospetto del santo. Le tre schiere di santi a mezzo busto presenti sulla parete di fondo della cappella negli sguanci delle tre finestre (\"Santi cavalieri\", \"Santi vescovi o pontefici\" e \"Santi eremiti e fondatori di ordini\") vogliono rappresentare le tre diverse fasi della vita di san Martino che da cavaliere divent\u00f2 Vescovo di Tours e quindi fond\u00f2 monasteri.\nGli otto santi sotto l'arco di ingresso sono un omaggio all'ordine francescano (nelle figure di san Francesco, e dei due santi francescani Antonio da Padova e Ludovico di Tolosa), al corrispondente femminile di Assisi (santa Chiara), ai santi che, come san Martino, affrontarono una vita di rinunce (santa Caterina d'Alessandria e santa Maria Maddalena) e infine a santi della casata degli Angi\u00f2 di Napoli, presso cui Simone Martini si era recato nel 1317 prima di ultimare proprio questi affreschi (san Luigi di Francia, san Ludovico di Tolosa e santa Elisabetta d'Ungheria). Fu proprio questa visita a Napoli che fu decisiva per questi ultimi affreschi del sottarco di ingresso. Gli attuali san Luigi e sant'Elisabetta d'Ungheria andarono infatti a sostituire i preesistenti san Nicola di Bari e sant'Orsola dello stesso Martini. Il francescano e poi vescovo di Tolosa san Ludovico, canonizzato proprio nel 1317 e quindi di grande impatto politico per la casata degli Angi\u00f2, and\u00f2 a sostituire sant'Antonio da Padova. E infatti colpisce il semplice saio francescano del San Ludovico, laddove Simone Martini lo rappresent\u00f2 in altre occasioni con la mitra (copricapo) e piviale (mantello) a rivelare il saio sottostante: il san Ludovico di questa cappella \u00e8 chiaramente un riadattamento di un preesistente sant'Antonio. E siccome un santo popolare e francescano come sant'Antonio non poteva mancare ad Assisi, Simone decise di farne un altro sostituendo un precedente san Martino. Le figura di san Martino e san Nicola sono ancora visibili in tracce sotto gli affreschi attuali. Nel complesso, gli otto santi del sottarco costituiscono un ciclo autonomo riprogettato dopo l'incontro di Simone Martini con la casata degli Angi\u00f2, una celebrazione della casata stessa e dell'ordine francescano, cui il neo-santo angioino San Ludovico apparteneva.\nUna curiosit\u00e0 riguarda la scena di \"Rinuncia di san Martino alle armi\". L'imperatore che lancia il suo sguardo severo e punta il suo scettro verso il santo accusandolo di vilt\u00e0 \u00e8, con ogni probabilit\u00e0, Federico II di Svevia, imperatore del Sacro Romano Impero, come si evince dallo stemma dell'aquila nera sul suo accampamento. San Martino sembra incamminarsi comunque verso il nemico ma con la sola croce, rispondendo in questo modo alle accuse di vilt\u00e0. In questo modo si vuole caricare l'imperatore di un significato negativo. Non \u00e8 un caso che il nemico, asserragliato dietro le rocce, abbia le insegne del leone rampante su fondo rosso, simbolo del capitano del popolo della citt\u00e0 di Siena. In questo contesto la citt\u00e0 di Siena, che in questi anni stava fronteggiando proprio l'imperatore Arrigo VII del Sacro Romano Impero, assume invece un valore positivo.\nStile.\nLo stile di Simone Martini in questi anni \u00e8 realistico e oltretutto raffinato nei modi con cui vengono raffigurati i personaggi, i loro volti, le loro posture, il tocco delle loro mani. Simone \u00e8 estremamente abile nella resa di linee fisionomiche dei volti a dare personaggi naturalistici, veri, tutt'altro che stereotipati. Ci\u00f2 si nota proprio nei volti dei personaggi secondari degli affreschi quali i musici di corte nella scena dell'\"Investitura del santo a cavaliere\" o della guardia che svetta tra l'imperatore e il santo nella scena della \"Rinuncia alle armi\" o ancora nel volto del personaggio perplesso nella scena del \"Miracolo del fanciullo risuscitato\". Il realismo lo si nota anche dalla cura con cui sono raffigurati tessuti e oggetti. Simone \u00e8 un pittore cortese, laico anche nella rappresentazione di soggetti religiosi, quasi cavalleresco.\nIn questi affreschi Simone mostra anche di ricevere l'influenza di Giotto, che proprio in questi anni stava affrescando il transetto destro della stessa basilica. Risultati di quest'influenza sono la collocazione delle scene in contesti architettonici resi con un'opportuna resa prospettica e una maggiore attenzione per le vere fonti di luce nella resa dei chiaroscuri. Le volumetrie dei santi a figura intera del sottarco di ingresso, gli ultimi affreschi realizzati da Simone in ordine cronologico in questa cappella, sono un ulteriore avvicinamento allo stile di Giotto. Tuttavia Simone non si adegu\u00f2 passivamente alla scuola fiorentina, anzi \u00e8 chiara una divaricazione tra il suo modo di dipingere e quello giottesco a partire dallo stesso tema dei dipinti: non le storie di un santo popolare come san Francesco, ma un raffinato santo cavaliere, del quale Simone sottoline\u00f2 alcuni aspetti cortesi della leggenda. Per esempio nella famosa scena dell'\"Investitura di san Martino\", l'azione \u00e8 ambientata in un palazzo, con i musici di corte magnificamente abbigliati e con un servitore con tanto di falcone da caccia in mano. Il contesto di Simone \u00e8 pi\u00f9 fiabesco e assolutamente notevole \u00e8 lo studio realistico dei costumi e delle pose; l'individuazione fisionomica nei volti non ha pari in tutta la pittura dell'epoca, Giotto compreso. Anche la resa cromatica beneficia di un maggior repertorio di tinte.\nIn sintesi, con questi affreschi Simone si conferm\u00f2 come pittore laico, cortese, raffinato. Fu in questi anni che si concretizz\u00f2 la sua capacit\u00e0 di ritrarre fisionomie naturali, gettando le basi per la nascita della ritrattistica."}
{"id": "2970255", "revid": "131358", "url": "https://it.wikipedia.org/wiki?curid=2970255", "title": "Bohemians Praha", "text": ""}
{"id": "2970256", "revid": "5695", "url": "https://it.wikipedia.org/wiki?curid=2970256", "title": "Termocarsismo", "text": "Il fenomeno del termocarsimo (o thermokarst) tende a caratterizzare il suolo con superfici molto irregolari, con bacini paludosi e piccoli monticelli (\"hummocks\"), che si formano quando il permafrost ricco di ghiaccio si scongela, nelle regioni artiche e, in misura minore, nelle aree montane come quelle dell'Himalaya e delle Alpi Svizzere. Queste superfici bucherellate somigliano a quelle formatesi in alcune regioni carsiche, calcaree, da cui viene derivato il termine termocarsico, senza che vi sia per\u00f2 la presenza di calcare. Le piccole \"cupole\" che si formano sulla superficie, a causa del criosollevamento che si ha con l'inizio dell'inverno, sono soltanto caratteristiche temporanee, dato che esse collassano con l'arrivo del disgelo in estate lasciando una piccola depressione in superficie. Alcune lenti di ghiaccio crescono formando \"hummock\" di grande estensione superficiale, che durano molti anni e talvolta si ricoprono di erbe e carici, fino a che non iniziano a scongelarsi. Queste superfici a cupola alla fine collassano annualmente o dopo periodi pi\u00f9 lunghi formando depressioni che contribuiscono alla formazione di superfici irregolari, incluse nella definizione generale di thermokarst.\nLago termocarsico.\nIl termine lago termocarsico, o lago di disgelo o lago di frana, si riferisce a una massa di acqua dolce, di solito poco profonda, che si \u00e8 formata in una depressione tramite l'acqua di disgelo proveniente dal permafrost. Le depressioni sono spesso prodotte dal collasso di livelli deisuolo associati al disgelo del permafrost, il cui scongelamento continuo del suo substrato pu\u00f2 portare al drenaggio e alla scomparsa definitiva dei laghi termocarsici. In anni recenti, i laghi termocarsici sono diventati sempre pi\u00f9 comuni in Siberia a in altri ecosistemi di tipo tundra."}
{"id": "2970258", "revid": "352448", "url": "https://it.wikipedia.org/wiki?curid=2970258", "title": "Thermokarst", "text": ""}
{"id": "2970260", "revid": "352448", "url": "https://it.wikipedia.org/wiki?curid=2970260", "title": "Lago termocarsico", "text": ""}
{"id": "2970261", "revid": "352448", "url": "https://it.wikipedia.org/wiki?curid=2970261", "title": "Lago di frana", "text": ""}
{"id": "2970263", "revid": "352448", "url": "https://it.wikipedia.org/wiki?curid=2970263", "title": "Lago di disgelo", "text": ""}
{"id": "2970264", "revid": "84184", "url": "https://it.wikipedia.org/wiki?curid=2970264", "title": "Corradini", "text": ""}
{"id": "2970270", "revid": "196390", "url": "https://it.wikipedia.org/wiki?curid=2970270", "title": "San Venanzio (vescovo)", "text": ""}
{"id": "2970271", "revid": "2187", "url": "https://it.wikipedia.org/wiki?curid=2970271", "title": "San Valeriano (martire forlivese)", "text": ""}
{"id": "2970274", "revid": "120404700", "url": "https://it.wikipedia.org/wiki?curid=2970274", "title": "Maria Serraino", "text": "Fu a capo dei Serraino della 'ndrangheta a Milano, originaria di Cardeto, vicino a Reggio Calabria. \u00c8 la cugina di Paolo Serraino, capobastone del ramo di Reggio Calabria.\nSi spos\u00f2 con Rosario Di Giovine, un trafficante di contrabbando di sigarette, reato per il quale, tra il 1949 e il 1985, fu condannato ben 65 volte.\nMilano - dal traffico di sigarette al traffico di droga.\nNel 1963 si trasferirono a Milano.\nLa famiglia Serraino-Di Giovine prese il controllo di \"Piazza Prealpi\", una piazza a nord di Milano e via Belgioioso.\nDagli anni 1970 passano dalle sigarette alla droga (hashish, cocaina, eroina ed ecstasy) e alle armi, e coinvolgono l'intera famiglia di 12 figli. Le armi venivano inviate in Calabria, dove i parenti erano coinvolti nella seconda guerra di 'ndrangheta. I figli pi\u00f9 grandi, Antonio ed Emilio Di Giovine, che trattavano auto rubate, aiutarono nel traffico di droga con i loro contatti stranieri. Alla fine degli anni 1980 a Milano diventano uno dei pi\u00f9 grandi gruppi criminali nel traffico di droga di livello internazionale.\nMentre Maria Serraino gestiva gli affari a Milano, in Spagna c'era Emilio Di Giovine che trafficava in hashish dal Marocco all'Inghilterra e cocaina dalla Colombia per Milano. A quei tempi il capo di nome era il figlio Emilio Di Giovine, ma di fatto comandava Maria.\nFine dell'organizzazione.\nL'organizzazione fu smantellata tra il 1993 e il 1995 da tre operazioni di polizia chiamate Belgio, dal nome della strada di dove il clan risiedeva. Furono arrestati 180 membri dell'organizzazione. Un importante fattore nella caduta fu l'arresto di Maria Di Giovine figlia di Rita nel marzo 1993 a Verona, in possesso di 1 000 tavolette di ecstasy. All'et\u00e0 di 12 anni, venne portata via da scuola per aiutare a spacchettare la cocaina nascosta nei pannelli delle auto importate, e di inserire l'eroina nelle bottiglie di shampoo. Trasportava grandi somme di denaro e quantit\u00e0 di droga. Parte del suo lavoro era di corrompere la polizia locale per non controllare le attivit\u00e0 di famiglia, e in alcuni casi per avere informazioni sulle investigazioni e gli arresti imminenti. Una madre di tre figli di diversi padri, che \u00e8 stata in carcere varie volte. La figlia di Rita divent\u00f2 dipendente dall'eroina, dal momento che fu a contatto con quel mondo da quando aveva 15 anni. Rita decise di dare prove contro la sua famiglia in cambio della protezione dello Stato. La polizia prese i suoi fratelli, sua madre, suo padre, suo figlio e suo marito.\nCondanna.\nMaria Serraino fu condannata all'ergastolo per associazione a delinquere di stampo mafioso e omicidio nel settembre 1997.\nHa ordinato l'omicidio di un trafficante di droga che lavorava per la famiglia, colpevole di voler mettersi in proprio."}
{"id": "2970277", "revid": "149466", "url": "https://it.wikipedia.org/wiki?curid=2970277", "title": "Santa Tecla (Lentini)", "text": ""}
{"id": "2970279", "revid": "149466", "url": "https://it.wikipedia.org/wiki?curid=2970279", "title": "Sant'Umberto", "text": ""}
{"id": "2970281", "revid": "767487", "url": "https://it.wikipedia.org/wiki?curid=2970281", "title": "Little Creatures", "text": "Little Creatures \u00e8 il sesto album dei Talking Heads, pubblicato nel 1985. L'opera esamina temi relativi alla cultura americana e include elementi di musica country, con molte canzoni che presentano parti suonate alla \"steel guitar\". \u00c8 stato votato il miglior album dell'anno (1985) sulla rivista \"The Village Voice\" da una selezioni di critici musicali.\nLa copertina \u00e8 opera dell'artista Howard Finster, e venne scelta come migliore dell'anno dalla rivista \"Rolling Stone\".\nNel 2005 fu pubblicato nuovamente in versione rimasterizzata in formato Dualdisc dalla \"Warner Music Group\" per l'etichetta Warner Bros./Sire Records/Rhino Records, con l'aggiunta di tre ulteriori canzoni sul lato CD (versioni iniziali di \"Road To Nowhere\" e \"And She Was\", pi\u00f9 un \"extended mix\" di \"Television Man\"). Il lato DVD-A conteneva le versioni stereo e 5.1 \"surround\" ad alta risoluzione (96\u00a0kHz/24bit), oltre a quella Dolby Digital, e i video di \"And She Was\" e \"Road to Nowhere\". In Europa fu pubblicato su due supporti distinti invece di uno solo. La produzione \u00e8 di Andy Zax insieme al gruppo.\nLa canzone \"Stay Up Late\" fa parte della colonna sonora del film del 2008 \"Baby Mama\"."}
{"id": "2970282", "revid": "1543377", "url": "https://it.wikipedia.org/wiki?curid=2970282", "title": "Limbo of the Lost", "text": "Limbo of the Lost \u00e8 una avventura grafica per Microsoft Windows, realizzata da Majestic Studios nel 2007.\nIl videogioco venne inizialmente sviluppato per Atari ST e in seguito per Amiga 500 nella prima met\u00e0 degli anni novanta. Poco dopo la pubblicazione fu ritirato dal commercio dal produttore, a causa delle accuse di plagio mosse nei confronti degli sviluppatori. Nel videogioco sono infatti presenti elementi audiovisivi che richiamano, o sono addirittura copiati, altri videogiochi quali ', ', \"Diablo 2\" e \"Painkiller\".\nTrama.\nLa trama segue le avventure di Benjamin Briggs, capitano della nave Mary Celeste."}
{"id": "2970284", "revid": "287204", "url": "https://it.wikipedia.org/wiki?curid=2970284", "title": "Roanoke Dazzle 2002-2003", "text": "La stagione 2002-03 dei Roanoke Dazzle fu la 2\u00aa nella NBA D-League per la franchigia.\nI Roanoke Dazzle arrivarono secondi nella NBA D-League con un record di 26-24. Nei play-off persero la semifinale con i Fayetteville Patriots (2-0)."}
{"id": "2970288", "revid": "287204", "url": "https://it.wikipedia.org/wiki?curid=2970288", "title": "Columbus Riverdragons 2001-2002", "text": "La stagione 2001-02 dei Columbus Riverdragons fu la 1\u00aa nella NBA D-League per la franchigia.\nI Columbus Riverdragons arrivarono terzi nella NBA D-League con un record di 31-25. Nei play-off persero la semifinale con i Greenville Groove (2-1)."}
{"id": "2970289", "revid": "818832", "url": "https://it.wikipedia.org/wiki?curid=2970289", "title": "Approssimazione di piano beta", "text": ""}
{"id": "2970290", "revid": "196390", "url": "https://it.wikipedia.org/wiki?curid=2970290", "title": "San Proto", "text": ""}
{"id": "2970291", "revid": "1305772", "url": "https://it.wikipedia.org/wiki?curid=2970291", "title": "San Simplicio", "text": ""}
{"id": "2970301", "revid": "149466", "url": "https://it.wikipedia.org/wiki?curid=2970301", "title": "San Trifone", "text": ""}
{"id": "2970303", "revid": "767487", "url": "https://it.wikipedia.org/wiki?curid=2970303", "title": "The Evolution of Chaos", "text": "The Evolution Of Chaos \u00e8 il terzo album del gruppo thrash metal Heathen, pubblicato dalla King Records nel 2009 in Giappone e nel 2010 nel resto del mondo dalla Mascot Records."}
{"id": "2970304", "revid": "33689", "url": "https://it.wikipedia.org/wiki?curid=2970304", "title": "Appennino meridionale (geologia)", "text": ""}
{"id": "2970305", "revid": "228587", "url": "https://it.wikipedia.org/wiki?curid=2970305", "title": "Sjunger Sigge F\u00fcrst", "text": "Sjunger Sigge F\u00fcrst \u00e8 un EP parodico pubblicata dal gruppo doom metal svedese Candlemass. Essa \u00e8 una raccolta particolare poich\u00e9 si distanzia totalmente dallo stile del gruppo con i suoi brani in stile pop rock originariamente scritti negli anni quaranta dal cantante svedese Sigge F\u00fcrst (in svedese \"Sjunger Sigge F\u00fcrst\" significa \"canta Sigge F\u00fcrst\").\nStile.\nNon \u00e8 possibile definire a priori il genere dell'EP; ma \u00e8 sicuramente degno di nota il fatto che, a dispetto di quello che \u00e8 lo stile dei Candlemass, ognuna delle 4 canzoni \u00e8 del tutto allegra, i testi sono in svedese, ricalcando uno stile pop e folk."}
{"id": "2970307", "revid": "287204", "url": "https://it.wikipedia.org/wiki?curid=2970307", "title": "Qamar-ud-din Khan, Asaf Jah I", "text": "Biografia.\nI primi anni.\nQamar-ud-d\u012bn Kh\u0101n nacque il 20 agosto 1671 da Ghazi ud-Din Khan Feroze Jung e dalla sua prima moglie, Wazir un-nisa Begum, ad Agra. I suoi nonni paterni furono entrambi importanti generali Moghul e cortigiani; Kilich Khan II e \"Jumlat-ul-Mulk\" 'Allami Sa'dullah Khan, furono Primi ministri dell'Imperatore mughal Sh\u0101h Jah\u0101n.\nEgli venne educato privatamente.\nAll'et\u00e0 di sei anni, M\u012br Qamarudd\u012bn \u1e62idd\u012bq\u012b accompagn\u00f2 suo padre alla corte moghul nel 1677. L'Imperatore Aurangzeb lo ricompens\u00f2 a Mansab, dopo che questi aveva mostrato profonde doti di abilit\u00e0 di guerriero e gi\u00e0 prima dell'adolescenza egli pot\u00e9 seguire il padre come scudiero in battaglia. Nel 1688 all'et\u00e0 di 17 anni condusse col padre l'assalto al forte di Adoni e venne promosso di rango con disponibilit\u00e0 di 2000 \"zat\" e 500 cavalli.\nAll'et\u00e0 di 19 anni, l'Imperatore gli confer\u00ec il titolo di \"Chin F\u0101te\u1e25 Kh\u0101n\", ricevendo in dono una femmina d'elefante ed all'et\u00e0 di 20 anni ottenne il titolo di \"Chin Qilich Kh\u0101n\" (giovane spadaccino) per il grande valore dimostrato nell'attacco del forte di Wakinhera. Dopo la cattura del forte venne onorato con 5000 cavalli di dono, una spada ingioiellata e un terzo elefante.\nA 26 anni fu nominato Comandante in capo e Vicer\u00e9, dapprima di Bijapur, poi di Malwa e successivamente del Deccan\nSecondo solo all'Imperatore.\nDopo la morte di Aurangzeb, fu nominato governatore di Oudh (Awadh), ma dopo la morte di Bah\u0101dur Sh\u0101h I opt\u00f2 per la conduzione di una vita privata a Delhi. Il suo ritiro sabbatico, ad ogni modo, ebbe termine nel 1712 quando il sesto successore di Aurangzeb, Farrukh Siyar, lo convinse ad assumere la carica di vicer\u00e9 del Deccan col titolo di Ni\u1e93\u0101m al-Mulk (governatore del reame) F\u0101te\u1e25 Jung.\nDiwan.\nNi\u1e93\u0101m al-Mulk inizi\u00f2 con questa sua posizione a costruire il proprio potere, indipendentemente dal Gran Mogol, mentre continuava ufficialmente a prestare giuramento all'Imperatore e a versare regolarmente i tributi per l'area da lui governata. Fu chiamato da Farrukh Siyar per aiutarlo nel combattimento contro i fratelli Sayyid. Farrukh Siyar per\u00f2 fu ucciso durante questa operazione, anche se Ni\u1e93\u0101m al-Mulk riusc\u00ec comunque a sconfiggere i Sayyid, ricevendo il titolo di capo del \"D\u012bw\u0101n\" (Primo ministro) alla corte di Mu\u1e25ammad Sh\u0101h, successore di Farrukh Siyar.\nNi\u1e93\u0101m al-Mulk tent\u00f2 di riformare il corrotto Stato moghul, preda di molti intrighi che le concubine e consiglieri di corte avevano creato. Il suo progetto era quello di riportare a corte l'etichetta e la disciplina, fatto che port\u00f2 molti consiglieri dell'Imperatore ad avvelenare la mente di quest'ultimo contro la figura del \"D\u012bw\u0101n\".\nVicer\u00e9 del Deccan.\nNel 1724 Ni\u1e93\u0101m al-Mulk rinunci\u00f2 alla carica di Primo ministro e si concentr\u00f2 sulla reggenza del Deccan riassumendo la dignit\u00e0 di vicer\u00e9, anche se qui trov\u00f2 l'opposizione di Mub\u0101riz Kh\u0101n il quale era stato nominato governatore dall'Imperatore Farrukh Siyar nove anni prima, dopo la dipartita del \"Ni\u1e93\u0101m\" alla volta della corte reale. Mub\u0101riz Kh\u0101n si rifiutava di rinunciare alla propria posizione dal momento che era riuscito a restaurare la legge e l'ordine nel Deccan ma nel contempo aveva suddiviso molte cariche minori dello Stato privatizzandole per i propri figli, per suo zio e per alcuni dei suoi schiavi eunuchi.&lt;br&gt;\nPer nulla impressionato dal rivale, Ni\u1e93\u0101m al-Mulk guid\u00f2 le proprie forze verso Shakarkhelda nel Berar per un primo scontro con l'esercito di Mub\u0101riz Kh\u0101n, che fu breve e decisivo, dal momento che Mub\u0101riz Kh\u0101n vi trov\u00f2 la morte, capovolgendo le posizioni in campo.\nPer questa ennesima vittoria, il \"Ni\u1e93\u0101m\" ottenne dall'Imperatore un elefante, gioielli e il titolo di \u0100\u1e63af J\u0101h il che gli conferiva potere sull'area, con l'intento di reprimere le eventuali rivolte, punire i ribelli e occuparsi attivamente della popolazione.&lt;br&gt;\n\u0100\u1e63af J\u0101h era un titolo corrispondente a quello di Gran Visir ed era il titolo pi\u00f9 alto che poteva essere conferito nell'impero Moghul.\nLa cerimonia dell'intronizzazione del \"Ni\u1e93\u0101m\" avvenne senza cerimonie trionfali e stabil\u00ec di fatto la nascita della dinastia Asaf Jahi nel 1724, anche se egli non si dichiar\u00f2 mai indipendente dal Gran Mogol, malgrado di fatto lo fosse. I \"Ni\u1e93\u0101m\" non ebbero mai un trono, n\u00e9 una corona, n\u00e9 un simbolo di sovranit\u00e0. Le monete continuarono ad essere coniate col nome dell'imperatore sino al 1858 ed era sempre in nome del Gran Mogol che i \"Ni\u1e93\u0101m\" leggevano il tradizionale sermone della \"Salat\" di mezzod\u00ec del venerd\u00ec.\nCome Vicer\u00e9 del Deccan, il \"Ni\u1e93\u0101m\" era di fatto a capo dell'esecutivo e del ramo giudiziario statale ed era la maggiore autorit\u00e0 civile e militare del Deccan dopo l'imperatore. Tutti gli ufficiali erano da lui nominati o in suo nome ed attraverso un \"D\u012bw\u0101n\" (Consiglio) egli aveva la possibilit\u00e0 di fare proprie leggi e levare una propria bandiera.\nTutto questo era reso possibile anche dalla profonda ricchezza portata al paese da miniere d'oro e diamanti presenti a Golconda che formavano gran parte della ricchezza dello Stato e della corte, contribuendo a renderla paragonabile a quella del Gran Mogol.\nInoltre divise il nuovo territorio in tre parti: un terzo divenne di sua amministrazione privata, come \"Sarf-i-Khas\", un terzo divenne di propriet\u00e0 dello Stato e venne amministrato dai \"D\u012bw\u0101n\" da lui scelti e il restante terzo venne suddiviso tra i nobili musulmani a lui sottoposti (Jagirdar, Zamindar, Deshmukh), con l'obbligo di pagare annualmente un tributo al \"Ni\u1e93\u0101m\" per i villaggi che si trovavano sotto la loro signoria.\nQuesti aristocratici locali erano per\u00f2 perlopi\u00f9 assenti dalle terre in loro dominio, il che lasciava comunque al \"Ni\u1e93\u0101m\" ampia possibilit\u00e0 di governo su quelle terre.\nGli ultimi anni.\nNel marzo del 1742, i britannici giunsero a colonizzare l'area e scelsero come loro sede Fort St George a Madras, impegnandosi a inviare subito un dono a Ni\u1e93\u0101m al-Mulk in riconoscimento delle sue capacit\u00e0 di comando, in quanto governante del pi\u00f9 importante degli Stati dell'Impero moghul. Tra questi doni era compreso un trono d'oro, oltre a stoffe e velluti preziosi, broccati, tappeti persiani e oggetti cerimoniali in oro e due destrieri arabi.\nMalgrado questo, alcuni anni prima di morire nel 1748, quando redasse il proprio testamento, il \"Ni\u1e93\u0101m\" raccomand\u00f2 ai propri successori la fedelt\u00e0 all'Imperatore mughal, malgrado la crescente influenza del Regno Unito sul territorio.\nNi\u1e93\u0101m al-Mulk mor\u00ec all'et\u00e0 di 76 anni. Egli ebbe quattro figli e una figlia, M\u012br A\u1e25med \u02bfAl\u012b Kh\u0101n N\u0101\u1e63ir Jung, M\u012br Ghaz\u012b-ud-d\u012bn Kh\u0101n Bah\u0101dur F\u012br\u016bz Jung, Naww\u0101b Syed Mo\u1e25ammed Kh\u0101n Salabath Jung, Naww\u0101b M\u012br Ni\u1e93\u0101m \u02bfAl\u012b Kh\u0101n Bah\u0101dur Ni\u1e93\u0101m al-Mulk \u0100\u1e63af J\u0101h II, \u1e62\u0101\u1e25ibzade Khayr-un-Nis\u0101\u02be Beg\u016bm.\nMor\u00ec a Burh\u0101np\u016br, il 1\u00ba giugno 1748 e venne sepolto nel mausoleo di Shaykh Burh\u0101n ud-d\u012bn Ghar\u012bb \u010cist\u012b, Khuld\u0101b\u0101d, presso Aurang\u0101b\u0101d."}
{"id": "2970309", "revid": "339392", "url": "https://it.wikipedia.org/wiki?curid=2970309", "title": "Baldini Castoldi Dalai editore", "text": ""}
{"id": "2970313", "revid": "287204", "url": "https://it.wikipedia.org/wiki?curid=2970313", "title": "Sjunger Sigge Furst", "text": ""}
{"id": "2970314", "revid": "15756", "url": "https://it.wikipedia.org/wiki?curid=2970314", "title": "Amaia Salamanca", "text": "Biografia.\nAmaia Salamanca \u00e8 nata il 28 marzo 1986 a Los Berrocales de Jarama (Madrid) con origini biscagliane, pi\u00f9 precisamente da Abadi\u00f1o (nella regione del Duranguesado), da madre Rosanna Ur\u00edzar e da padre Miguel \u00c1ngel e ha un fratello di nome Mikel.\u00a0Inizialmente non aveva intenzione di dedicarsi alla recitazione.\nCarriera.\nAmaia Salamanca prima di approdare al suo primo ruolo di attrice, aveva gi\u00e0 lavorato in campagne pubblicitarie per grandi aziende come Telecable e Movistar.\u00a0Nelle prime fasi della carriera recita anche nei videoclip di \"Asienidad\" di Antonio Romero e di \"Sigo llorando por ti\" dei Pignoise e lavora come modella per Marco Aldany.\nAmaia Salamanca comincia a lavorare prendendo parte alle campagne pubblicitarie di grandi imprese come Telecable e Movistar. Nelle prime fasi della carriera recita anche nei videoclip di \"Asienidad\" di Antonio Romero e di \"Sigo llorando por ti\" dei Pignoise e lavora come modella per Marco Aldany.\nNel 2006 ottiene la sua prima parte importante nella serie TV \"SMS\", che tratta della cosiddetta \"generazione SMS\" e che si rivolge fondamentalmente ad un pubblico adolescenziale.\nDopo due stagioni composte da 185 episodi la serie chiude e Amaia prende parte a due episodi di \"Los Hombres de Paco\" su Antena 3, ma la vera fama arriva solo l'anno seguente in seguito alla partecipazione nella soap \"Sin tetas no hay para\u00ecso\" su Telecinco dove interpreta la protagonista. Nel frattempo continua a lavorare come testimonial pubblicitaria e prende parte alle campagne di Tampax e Mustang.\nNell'aprile del 2009 esordisce al cinema come protagonista della commedia \"Fuga de cerebros\", che in Spagna raggiunge ottimi incassi. Nel novembre dello stesso anno comincia a recitare anche in teatro nell'opera \"La marchesa di O\" che porta in tour per tutta la Spagna e per la quale conclude la serie \"Sin tetas no hay para\u00edso\" che l'aveva lanciata. Sempre nel novembre del 2009 TVE trasmette il film TV \"No estas sola, Sara\" di cui Amaia \u00e8 protagonista, mentre nel 2010 esce nelle sale il suo secondo lungometraggio \"Tensi\u00f3n sexual no resuelta\", dove ha condiviso lo schermo con Fele Mart\u00ednez, Santiago Segura, Adam Jezierski.\u00a0Alla fine dell'anno, su Telecinco \u00e8 stato trasmesso il telefilm \"Felipe y Letizia\", dove interpretava Letizia Ortiz.\nNel 2011 ha presentato in anteprima \"XP3D\" (\"Paranormal Xperience 3D\") di Sergi Vizca\u00edno, il primo film horror spagnolo in 3D. Dal 4 ottobre 2011 \u00e8 entrata a far parte del cast della serie di Antena 3 \"Grand Hotel - Intrighi e passioni\" (\"Gran Hotel\"), una serie ambientata all'inizio del XX secolo, dove ha dato vita ad Alicia Alarc\u00f3n fino al 2013.\nNel febbraio 2014 entra a far parte del cast della serie di Antena 3 \"Velvet\", dove interpreta per tre stagioni Barbara, cognata di Cristina Otegui, fidanzata del futuro proprietario delle gallerie, Alberto M\u00e1rquez, negli ultimi tre capitoli della prima stagione per continuare in seguito con il personaggio.\u00a0Questa \u00e8 stata la sua riunione televisiva con l'attore Miguel \u00c1ngel Silvestre dopo aver recitato in \"Sin tetas no hay para\u00edso\".\nSuccessivamente, nel dicembre 2015 ha lasciato la serie alla sua terza stagione a causa del fatto che avrebbe iniziato a girare un'altra serie per quella stessa catena, \"L'ambasciata\" (\"La embajada\"), dove ha interpretato F\u00e1tima fin dall'aprile 2016.\u00a0La serie nel suo primo capitolo \u00e8 riuscita a raccogliere pi\u00f9 di quattro milioni di telespettatori.\nNel febbraio 2017 \u00e8 stata confermata la sua partecipazione nella serie \"Velvet Collection\", lo spin-off di \"Velvet\", dove ha interpretato ancora una volta B\u00e1rbara de Senillosa.\nAd aprile 2017 viene confermata che \u00e8 una delle protagoniste della nuova serie di Antena 3 \"La gloria e l'amore\" (\"Tiempos de guerra\").\u00a0A fine agosto gira alcune collaborazioni in puntate di \"Velvet Collection\", come gi\u00e0 confermato.\u00a0Da luglio ha combinato entrambi i lavori con le prove e le esibizioni di La \"Orest\u00edada\".\u00a0A settembre e ottobre iniziano le riprese del film di In\u00e9s de Le\u00f3n \"\u00bfQu\u00e9 te juegas?\".\nNell'ottobre 2020 \u00e8 stato annunciato che la nuova serie di Pau Freixas per Movistar+ fa parte di \"Todos mienten\".\nSempre nell'ottobre 2020 viene confermato che \u00e8 la nuova ambasciatrice di Codorniu, protagonista cos\u00ec nel film \"Vivir para celebrar\".\nCon l'inizio del 2021, Pantene e la stessa attrice annunciano attraverso i social network di essere la nuova ambasciatrice del marchio.\nNel febbraio 2021 viene confermato il cast di \"Benvenuti a Eden\" (\"Bienvenidos a Ed\u00e9n\") la nuova serie di Netflix, capitanata dalla stessa Amaia. Nello stesso anno ha presentato in anteprima il film \"Por los pelos\" diretto da Nacho G. Velilla.\nVita privata.\nAmaia Salamanca \u00e8 sposata dal 2010 con l'imprenditore Rosauro Varo Rodr\u00edguez. La coppia ha tre figli: Olivia nata il 9 aprile 2014, Nacho nato l'8 settembre 2015 e Mateo nato il 7 ottobre 2016.\nCampagne pubblicitarie.\nDal 2016, Amaia ha combinato i suoi ruoli di attrice con campagne pubblicitarie per grandi marchi. \u00c8 diventata prima ambasciatrice del marchio Amichi e ha continuato a esserlo nel 2017. Dallo stesso anno ha collaborato con il marchio di trucco Revlon che \u00e8 durato per due anni.\nNell'estate del 2017, l'attrice \u00e8 stata proposta come ambasciatrice per la stagione estiva di \"Women's Secret\", capitanando l'annuncio principale. La campagna ha avuto molto successo ed \u00e8 per questo che \u00e8 stata anche protagonista dello spot per l'estate 2018; continuando come ambasciatrice.\nAlla fine del 2020, \u00e8 diventata l'immagine del famoso marchio spagnolo Codorn\u00edu registrando diversi video pubblicitari, principalmente nel mese di dicembre in coincidenza con il Natale. All'inizio del 2021, sia Amaia che il marchio internazionale Pantene hanno annunciato attraverso i social network che Amaia era la nuova ambasciatrice che condivideva una posizione con celebrit\u00e0 come Paula Echevarr\u00eda e Mar\u00eda Castro.\nModella.\nAmaia ha posato come modella in numerose riviste, tra le pi\u00f9 note a livello nazionale e internazionale. Inoltre, le campagne in cui \u00e8 l'immagine principale di solito hanno una grande popolarit\u00e0 che dura mesi e persino anni.\nDoppiatrici italiane.\nNelle versioni in italiano dei suoi film e delle sue serie TV, Amaia Salamanca \u00e8 stata doppiata da:"}
{"id": "2970315", "revid": "31886", "url": "https://it.wikipedia.org/wiki?curid=2970315", "title": "Pala di Monteripido", "text": "La Pala di Monteripido \u00e8 un'opera a olio su tavola (240x180 cm, dipinta su due lati) di Pietro Perugino, databile al 1502 e conservata nella Galleria Nazionale dell'Umbria a Perugia.\nStoria.\nIl polittico era originariamente destinato a inquadrare un venerato crocifisso ligneo nella chiesa di San Francesco al Monte a Monteripido presso Perugia. \nDescrizione e stile.\nL'opera \u00e8 dipinta su entrambi i lati. Sul recto, attorno al \"Crocifisso\" mostra \"Angeli e Dolenti\", sul verso l'\"Incoronazione della Vergine\". \nCome tipico di questa fase dell'artista in cui, all'apogeo del successo, teneva contemporaneamente bottega a Perugia e a Firenze, l'opera \u00e8 impostata con un largo utilizzo di disegni e cartoni di repertorio, gi\u00e0 sfruttato in altre opere. Ad esempio i personaggi attorno al crocifisso ricordano quelli della \"Crocifissione di Santa Maria Maddalena de' Pazzi\" a Firenze (1494-1496), mentre i due angeli simmetrici in volo, con le coppe con cui raccolgono il sangue dalla ferite di Cristo, derivano dalle rappresentazioni dell'\"Orazione nell'orto\", come quella degli Uffizi (1483-1495 circa). Il tono aulico delle figure di Perugino contrasta col vigore espressivo del crocifisso ligneo, con i segni della sofferenza di Cristo ben evidenti. I santi rappresentati sono, da sinistra, Maria, la Maddalena, san Francesco (Monteripido era dopotutto un convento francescano) e san Giovanni evangelista. \nAncora pi\u00f9 evidenti sono i richiami ad opere precedenti nell'\"Incoronazione della Vergine\", impostata come un doppio registro con una mandorla superiore e un gruppo di astanti inferiore, risalente addirittura ai perduti affreschi della Sistina (1481-1482) e con il gruppo di apostoli gi\u00e0 usato ad esempio con varianti nel \"Polittico di San Pietro\" (1496-1500 circa) e nella \"Pala dell'Annunziata\" (1504-1507). Pi\u00f9 originale \u00e8 invece la teoria di angeli con ghirlanda.\nIl pittore pi\u00f9 che all'originalit\u00e0 della composizione puntava soprattutto a un'esecuzione impeccabile e di altissima qualit\u00e0, come \u00e8 dimostrato dal disegno sottile e preciso, inciso in fase preparatoria forse con la punta d'argento, visibile solo tramite riflettografie all'infrarosso; il colore a olio \u00e8 corposo e spesso, pur senza venir meno la tipica delicatezza dell'artista. Ogni dettaglio \u00e8 reso con grande cura ed attentamente studiata \u00e8 la direzione della luce, con gli effetti che genera nello spessore dei panneggi e nella rifrazione dei colori cangianti."}
{"id": "2970333", "revid": "1793900", "url": "https://it.wikipedia.org/wiki?curid=2970333", "title": "Pala Chigi", "text": "La Pala Chigi \u00e8 un dipinto a olio su tavola (400x289 cm) di Pietro Perugino, databile al 1506-1507 e conservata nella chiesa di Sant'Agostino a Siena. L'opera era anticamente dotata di una predella, oggi divisa tra il Metropolitan Museum di New York e l'Art Institute of Chicago. \nDescrizione e stile.\nLa pala mostra la \"Crocifissione\", organizzata, come di consueto per il Perugino, su due registri: uno celeste superiore, dove si vede il Cristo sulla croce, dal corpo fortemente sbalzato anatomicamente, tra angeli, e uno terreno inferiore dove, sullo sfondo di un dolce paesaggio collinare che sfuma in lontananza punteggiato da esili alberelli fronzuti, si trovano i Dolenti tradizionali e una serie di santi legati alla committenza, alla chiesa ed alla cappella in cui l'opera era destinata. Si riconoscono ad esempio a destra san Giovanni Battista e san Girolamo.\nGli angeli sono perfettamente simmetrici e derivano da cartoni di repertorio adattati per l'occasione. In alto, sulla sommit\u00e0 della croce, si vede il simbolo del pellicano, che si strappa le carni per nutrire i suoi figli, mentre a destra e sinistra si vedono il sole e la luna in un cupo cielo tempestoso, secondo l'antica tradizione iconografica dei fenomeni atmosferici che seguirono la morte di Cristo. \nIl pittore pi\u00f9 che all'originalit\u00e0 della composizione puntava soprattutto a un'esecuzione impeccabile e di altissima qualit\u00e0, come \u00e8 dimostrato dal disegno sottile e preciso, inciso in fase preparatoria forse con la punta d'argento, visibile solo tramite riflettografie all'infrarosso; il colore a olio \u00e8 corposo e spesso, pur senza venir meno la tipica delicatezza dell'artista. Ogni dettaglio \u00e8 reso con grande cura ed attentamente studiata \u00e8 la direzione della luce, con gli effetti che genera nello spessore dei panneggi e nella rifrazione dei colori cangianti."}
{"id": "2970336", "revid": "1305772", "url": "https://it.wikipedia.org/wiki?curid=2970336", "title": "Malm\u00f6 Fotbollf\u00f6rening 1974", "text": "Questa voce raccoglie le informazioni riguardanti il Malm\u00f6 Fotbollf\u00f6rening nelle competizioni ufficiali della stagione 1974.\nStagione.\nAffidato al giovane allenatore inglese Bob Houghton e rinnovato in alcuni settori di gioco, il Malm\u00f6, grazie anche ad alcune innovazioni tattiche introdotte dal nuovo allenatore, centr\u00f2 l'accoppiata campionato (vinto con nove punti di margine sulla seconda classificata) e coppa nazionale.\nQuest'ultimo risultato qualific\u00f2 inoltre la squadra per la Coppa delle Coppe 1974-1975, le cui prime fasi (giocate al termine della stagione) videro il Malm\u00f6 avanzare eliminando e Lahden Reipas. Alla fine della stagione la squadra vide inoltre il primo cambio di propriet\u00e0 dopo 37 anni, con il presidente Eric Persson che cedette la societ\u00e0 a Hans Bj\u00f6rkman-Cavalli.\nDivisa e sponsor.\nNessuna modifica di rilievo per le divise del Malm\u00f6, che in quella stagione vedono l'assegnazione di un numero per giocatore, il cui nome appare al di sopra di esso sulla parte posteriore della maglia."}
{"id": "2970338", "revid": "339392", "url": "https://it.wikipedia.org/wiki?curid=2970338", "title": "Piana del Sarno", "text": ""}
{"id": "2970344", "revid": "486946", "url": "https://it.wikipedia.org/wiki?curid=2970344", "title": "Ernest Hoffmann Price", "text": ""}
{"id": "2970345", "revid": "11959", "url": "https://it.wikipedia.org/wiki?curid=2970345", "title": "Nasir Jang Mir Ahmad", "text": "Biografia.\nNasir Jang Mir Ahmad nacque nel 1712, in un'epoca in cui suo padre era ancora governatore e non aveva ancora dato vita al regno indipendente in Hyderabad.\nInizi\u00f2 la propria carriera dal 1737 al 1741 quando sostitu\u00ec di fatto il padre nelle operazioni di governo mentre questi si trovava impegnato a Delhi. Durante questo periodo tent\u00f2 anche di usurpare il trono paterno ma venne tenuto a bada dallo stesso padre e rinchiuso nel palazzo di Aurangabad.\nAlla morte del padre gli succedette il 2 giugno 1748 come legittimo erede a Burhanpur.\nNasir venne ucciso a Dupleix-Fathabad (Sarasangupettai), presso Gingee, dal Pathan Himmat Khan, Nawab di Kadapa, il 5 dicembre 1750 e venne sepolto successivamente nel mausoleo di Hazrat Burhan al-Din Gharib, Khuldabad."}
{"id": "2970355", "revid": "131145", "url": "https://it.wikipedia.org/wiki?curid=2970355", "title": "Icositetraedro deltoidale", "text": ""}
{"id": "2970360", "revid": "838137", "url": "https://it.wikipedia.org/wiki?curid=2970360", "title": "Antonio Giuseppe Angioni", "text": "Biografia.\nFu ordinato sacerdote il 13 agosto 1933.\nDal 1962 al 1968 fu vescovo ausiliare di Pisa e vescovo titolare di Ippona Zarito.\nDal 1968 al 1986 fu vescovo di Pavia.\nMor\u00ec nel 1991 presso la Certosa di Pavia, dove si era ritirato negli ultimi anni.\nGenealogia episcopale.\nLa genealogia episcopale \u00e8:"}
{"id": "2970365", "revid": "287204", "url": "https://it.wikipedia.org/wiki?curid=2970365", "title": "Madonna di Loreto (Perugino)", "text": "La Madonna di Loreto \u00e8 un dipinto a olio su tavola (185,5x125,5\u00a0cm) di Pietro Perugino, databile al 1507 e conservato nella Victoria and Albert Museum a Londra. L'opera era probabilmente dotata di una predella, oggi nella Galleria Nazionale dell'Umbria.\nStoria.\nL'opera venne commissionata da Giovanni di Matteo Schiavone (morto il 7 giugno 1507) per la sua cappella da costruire nella chiesa di Santa Maria dei Servi a Perugia, con la clausola della consegna entro il settembre 1507, che non sappiamo se rispettata vista la morte del committente. \u00c8 probabile che nell'esecuzione intervennero aiuti di bottega.\nDi propriet\u00e0 della National Gallery, dal 2009 \u00e8 stata data al Victoria and Albert Museum per il rinnovato percorso rinascimentale del museo.\nDa un punto di vista attributivo alcuni critici hanno riscontrato discordanze stilistiche con la coeva produzione peruginesca, che Adolfo Venturi ha assegnato a un intervento di Andrea d'Assisi, mentre Roberto Longhi ed Ettore Camesasca fecero il nome di Raffaello, respinto dagli studi successivi poich\u00e9 al 1507 lo stile dell'artista aveva fatto ormai gi\u00e0 notevolissimi progressi, allontanandosi dai modi umbri del primo maestro.\nDescrizione e stile.\nEntro una specie di rientranza rettangolare con un basso parapetto (come quello del \"Tondo della Vergine col Bambino tra due sante e due angeli\", 1492-1492) che lascia intravedere un lontano paesaggio di colline, la Madonna col Bambino si erge su di un piedistallo, affiancata dai santi Girolamo, col vestito cardinalizio, e Francesco d'Assisi, col saio e le stimmate.\nDue angeli, perfettamente simmetrici, volano in alto e fanno per poggiare una corona sulla testa di Maria. L'opera, sebbene priva di particolari spunti originali nella composizione, \u00e8 particolarmente significativa per rappresentare la fase tarda dell'artista, indirizzata verso un pi\u00f9 dolce sfumato leonardesco, rielaborato secondo il proprio sentire all'insegna di figure aggraziate ed eleganti, pacatamente sospese in toni aulici. Il pittore pi\u00f9 che all'originalit\u00e0 della composizione puntava soprattutto a un'esecuzione impeccabile e di altissima qualit\u00e0, come \u00e8 dimostrato dal disegno sottile e preciso, inciso in fase preparatoria forse con la punta d'argento, visibile solo tramite riflettografie all'infrarosso; il colore a olio \u00e8 corposo e spesso pur senza venir meno la tipica delicatezza dell'artista. Ogni dettaglio \u00e8 reso con grande cura ed attentamente studiata \u00e8 la direzione della luce, con gli effetti che genera nello spessore dei panneggi e nella rifrazione dei colori cangianti.\nAncora pi\u00f9 originale \u00e8 la predella, con un'\"Annunciazione\" (17x37,5\u00a0cm), un'\"Adorazione dei pastori\" (16,3x37 cm) e un \"Battesimo di Cristo\" (17,2x36,7\u00a0cm), oggi alla Galleria nazionale dell'Umbria. In queste piccole opere Perugino us\u00f2 una pennellata veloce e sfilacciata, tipica delle opere di piccole dimensioni del primo Cinquecento.\nPredella della \"Madonna di Loreto\""}
{"id": "2970373", "revid": "767487", "url": "https://it.wikipedia.org/wiki?curid=2970373", "title": "The Buffoons", "text": "I The Buffoons sono un gruppo musicale olandese particolarmente attivo negli anni sessanta e settanta.\nSono noti per le armonie vocali (in stile \"close harmony\") applicate a numerose \"cover\" di standard internazionali (\"Vaja con Dios\", \"Maria\", \"Wonderfull World\", \"My Girl Donna\", \"Let It Be Me\", \"Unchained Melody\", ecc.).\nComponenti.\nIl gruppo \u00e8 stato fondato nel 1966 nella citt\u00e0 di Enschede (regione di Twente) con il nome iniziale di The White Rockets. I sei membri originari erano:\nCarriera.\nIl loro primo singolo, pubblicato nel 1967 e contenente \"Tomorrow Is Another Day\" e \"My World Fell Down\" (due canzoni del gruppo inglese degli The Ivy League) si piazz\u00f2 nelle classifiche di vendita. L'anno successivo, il 1968, si rivel\u00f2 l'anno del consolidamento per il gruppo con la pubblicazione di altri singoli in grado di scalare le classifiche fino ai primi posti: \"It's the End\" (quarto posto), \"Sister Theresa's East Side Orphanage\", \"Lovely Loretta\" e \"Goodbye My Love\" (nelle Top 40). Ugualmente, buone vendite registr\u00f2 il primo album registrato dal gruppo, \"Lookin 'Ahead\". Nel 1969 per\u00f2 la stella del gruppo and\u00f2 calando, sebbene ulteriore notoriet\u00e0 gli venne dalla visita compiuta all'Hotel Hilton di Amsterdam a Y\u014dko Ono e John Lennon impegnati nella protesta del \"bed-in\".\nA questo punto si ha il primo cambiamento nella formazione del gruppo: De Groot viene rimpiazzato da Jack van Rossum (gi\u00e0 nel gruppo Indo-Rock The Crazy Rockers). L'anno successivo tocc\u00f2 lasciare ad Assink e Luiten, rimpiazzati rispettivamente alla batteria da Boy Brostowsky (gi\u00e0 nei The Crazy Rockers) e alla chitarra da Don Biesbroek, mentre al basso pass\u00f2 Ely van Tongeren. Nel 1973 il gruppo ha inciso quello che \u00e8 stato il suo maggior successo, \"Donna My Girl\", canzone di Richie Valens (salita al n. 3 nella Top 40). I successivi due singoli - \"Arizona\" e \"Let It Be Me\" - entrarono nella Top 20 e sono stati i loro ultimi successi di un certo rilievo.\nNel 1979 il gruppo si \u00e8 temporaneamente sciolto e i suoi componenti hanno intrapreso carriere con progetti da solisti salvo una occasionale \"reunion\" nel 1983. Nel 1990 i fratelli Ely e Gerard van Tongeren hanno poi dato vita ad una \"band\" chiamata The New Buffons. A porre fine all'esperienza, nel 2003 \u00e8 stato per\u00f2 un infarto che ha colpito lo stesso Gerard van Tongeren. Nel 2006 Ely ha ricomposto nuovamente il vecchio gruppo con Jack van Rossum, Boy Brostowsky e Don Biesbroek oltre a Henk Hager e Fokke Openty. Dopo l'abbandono di Jack van Rossum, nel 2007, il gruppo ha riassorbito i membri originari Maarten Assink e Hilco ter Heide, integrati da Bo Moelkercon."}
{"id": "2970374", "revid": "599013", "url": "https://it.wikipedia.org/wiki?curid=2970374", "title": "Mitragliatrice di squadra", "text": "Una mitragliatrice di squadra (in inglese Squad Automatic Weapon o SAW) \u00e8 una mitragliatrice concepita per fornire alle squadre o sezioni di fanteria una fonte compatta e mobile di fuoco di soppressione.\nLe pi\u00f9 comuni in uso oggi sono derivate da due modelli di base: la FN Minimi e la RPK. \nStoria.\nUna delle prime armi progettate specificatamente per questo ruolo era il fucile automatico BAR, sigla per Browning Automatic Rifle. Quest'arma, progettata nel 1917 su esplicita richiesta delle forze armate americane, fu particolarmente apprezzata nella seconda guerra mondiale dai Marines per via del supporto che poteva offrire durante gli assalti. Sebbene fosse limitata da un caricatore a cassetta da soli 20 colpi, era comunque in grado di fornire un volume di fuoco superiore a quello del fucile di fanteria standard e poteva dare quindi un supporto superiore alle truppe leggere mobili rispetto a quello delle mitragliatrici pi\u00f9 ingombranti del periodo, qual per esempio la Browning M1919.\nCaratteristiche.\nSono solitamente dotate di un bipode per stabilizzare il tiro ed utilizzano le stesse cartucce dei fucili di assalto in dotazione agli altri membri dell'unit\u00e0. Ci\u00f2 riduce i requisiti logistici, rendendo necessario assicurare soltanto un tipo di munizioni all'unit\u00e0. Le mitragliatrici di squadra devono essere abbastanza leggere da essere trasportate da un solo uomo, a differenza delle mitragliatrici pesanti come per esempio la Browning M2. Le mitragliatrici pesanti, infatti, sebbene usino cartucce pi\u00f9 potenti, di contro necessitano di una squadra di operatori per funzionare efficacemente.\nMolte mitragliatrici di squadra, come l'RPK-74 o la L86, sono dei fucili di assalto con modifiche semi-permanenti come l'applicazione di un caricatore maggiorato del tipo casket quadrifilare o a tamburo, un bipiede e una canna allungata e rinforzata per consentire il fuoco automatico prolungato. In altri casi, come per esempio la Heckler &amp; Koch G36, la mitragliatrice di squadra \u00e8 semplicemente una variante del fucile automatico, con parti intercambiabili.\nUtilizzo.\nLe mitragliatrici di squadra non sono usate per infliggere danni su larga scala ai nemici, ma prevalentemente per fornire sostegno di fuoco alle proprie truppe con lo scopo di obbligare i nemici a cercare riparo, riducendo l'efficacia del loro fuoco di contrasto. Ci\u00f2 aumenta le probabilit\u00e0 di riuscita di un attacco contro una posizione nemica. L'utilit\u00e0 delle mitragliatrici di squadra nell'attacco \u00e8 legata alla portabilit\u00e0 e capacit\u00e0 di effettuare fuoco automatico continuo. Possono anche essere utilizzate nella difesa delle postazioni, ma non possono fornire un campo di tiro efficace quanto quello di una mitragliatrice pesante montata su treppiede."}
{"id": "2970376", "revid": "33689", "url": "https://it.wikipedia.org/wiki?curid=2970376", "title": "DigiPen Institute of Technology", "text": "DigiPen Institute of Technology \u00e8 un'universit\u00e0 con sede centrale a Redmond, nello stato di Washington, che basa la sua attivit\u00e0 educativa e formativa sull'informatica, in particolare sulla creazione di videogiochi.\nStoria.\nDigiPen fu fondata nel 1988 da Claude Comair a Vancouver e cambi\u00f2 sede a Redmond a gennaio del 1998.\nNel maggio del 1996 lo State Higher Education Coordinating Board di Washington diede le licenze necessarie a DigiPen per creare e offrire educativamente il Bachelor of Science Degrees in \"Real-Time Interactive Simulation\" e l\"'Applied Arts Degree\" in \"3D computer graphics / 3D Computer Animation\". Questo fece di DigiPen la prima universit\u00e0 nel mondo dedicata all'insegnamento della creazione di videogiochi.\nNel 2008 fu creato un nuovo campus a Singapore mentre nel 2010 si \u00e8 inaugurato il campus di Bilbao.\nEducazione.\nDigiPen offre un grado di formazione di Simulazione Interattiva in Tempo Reale e un altro in Arti e Animazione. In paragone con un curriculum standard di informatica, gli studenti cominciano con un rigoroso corso di formazione sul linguaggio C, passando quindi alla programmazione a oggetti in C++, imparando in entrambi i casi, ad utilizzare GUI 2D su Windows, grafici in 3D e reti. Gli studenti potranno realizzare progetti, molti dei quali consisteranno nel progettare e costruire veicoli robotici. Vedranno tutti gli aspetti dello sviluppo, dalla programmazione in s\u00e9 fino al design e il marketing.\nStudenti.\nDigiPen \u00e8 l'unica istituzione di insegnamento i quali studenti sono stati nominati nel Independent Games Festival nelle categorie professionali. In pi\u00f9, gli studenti di DigiPen sono riusciti ad esibire progetti nella mostra del festival, numerose volte ogni anno, da quando esiste l'Independent Games Festival, con un totale di 24 premi ottenuti da 23 dei progetti presentati. In quantit\u00e0 di premi, le seguenti istituzioni riuscirono ad ottenere cinque, quattro e tre premi per i loro progetti di giochi presentati, in totale durante 6 anni.\nAltri studenti partecipano in comitati come SAPR, il comitato di Relazioni Pubbliche di studenti di DigiPen, il comitato di Manutenzione del campus, il CEC. che organizza e promuove tornei di qualsiasi tipo, cicli di film ed altre attivit\u00e0.\nStudent work (games).\nOgni anno, gli studenti di Simulazione Interattiva in Tempo Reale si organizzano in squadre da 4 a 8 membri. Gli studenti del diploma di Arte non devono lavorare obbligatoriamente nei progetti di videogiochi, per\u00f2 vengono ricompensati con crediti per partecipare ai progetti. I nuovi studenti di DigiPen lavorano con un integrated development environment (IDE) chiamato FUNEditor per cominciare a sviluppare un videogioco con grafici 2D. Il secondo semestre sviluppano un videogioco basato su un testo usando quello che hanno imparato in quel semestre. Gli studenti che cominciano il secondo anno, nelle loro squadre di lavoro, sviluppano giochi di avventura grafica. Perci\u00f2, dal primo anno lo studente si mette in contatto con caratteristiche della creazione di videogiochi come il rendering 3D, e normalmente \u00e8 il primo contatto reale con la fisica, intelligenza artificiale e lavoro in rete usato nei videogiochi. Negli anni successivi, quando acquistano pi\u00f9 esperienza, hanno pi\u00f9 controllo e libert\u00e0 per creare l'arte e struttura del videogioco, permettendo agli studenti di centrarsi nella parte che pi\u00f9 gli interessa del disegno di videogiochi.\nI giochi sono propriet\u00e0 di DigiPen e sono registrati."}
{"id": "2970380", "revid": "123498355", "url": "https://it.wikipedia.org/wiki?curid=2970380", "title": "Monnezzarium", "text": "Monnezzarium \u00e8 un album discografico del cantautore napoletano Tony Tammaro, pubblicato nel 1997."}
{"id": "2970381", "revid": "287204", "url": "https://it.wikipedia.org/wiki?curid=2970381", "title": "Pala di Corciano", "text": "La Pala di Corciano \u00e8 un dipinto a olio su tavola (226x149 cm per la tavola centrale) di Pietro Perugino, databile al 1513 e conservato nella chiesa di Santa Maria a Corciano (PG). \nDescrizione e stile.\nLa tavola principale mostra l'Assunzione della Vergine entro una mandorla tra angeli oranti, musicanti, cherubini e serafini, mentre in basso, secondo uno schema ampimanete collaudato fin dagli anni '80 dal pittore, si trovano gli apostoli staccati dal gruppo superiore e immersi nel dolce paesaggio collinare che sfuma in lontananza. \nAmpio \u00e8 il ricorso a disegni di repertorio, come negli angeli in alto (presenti ad esempio nel \"Battesimo\" del \"Polittico di Sant'Agostino\") e nella disposizione degli apostoli, simili ad esempio a quelli della \"Pala dell'Annunziata\". Dopotutto l'artista non dava importanza alla ripetitivit\u00e0 di una composizione di successo, concentrandosi piuttosto sulla resa pittorica, sempre di altissima qualit\u00e0. L'opera \u00e8 particolarmente significativa per rappresentare la fase tarda dell'artista, indirizzata verso un pi\u00f9 dolce sfumato leonardesco, rielaborato secondo il proprio sentire all'insegna di figure aggraziate ed eleganti, pacatamente sospese in toni aulici. Il disegno \u00e8 sottile e preciso, inciso in fase preparatoria forse con la punta d'argento, visibile solo tramite riflettografie all'infrarosso; il colore a olio \u00e8 corposo e spesso, pur senza venir meno la tipica delicatezza dell'artista. Ogni dettaglio \u00e8 reso con grande cura ed attentamente studiata \u00e8 la direzione della luce, con gli effetti che genera nello spessore dei panneggi e nella rifrazione dei colori cangianti.\nAncora pi\u00f9 originale \u00e8 la predella, con l'\"Annunciazione\" e l''\"Adorazione del Bambino\", dove il Perugino us\u00f2 una pennellata veloce e sfilacciata, tipica delle opere di piccole dimensioni del primo Cinquecento.\nPredella della \"Pala di Corciano\""}
{"id": "2970386", "revid": "38120", "url": "https://it.wikipedia.org/wiki?curid=2970386", "title": "Societ\u00e0 Internazionale per lo Studio del Medioevo Latino", "text": ""}
{"id": "2970388", "revid": "260676", "url": "https://it.wikipedia.org/wiki?curid=2970388", "title": "Se potrei avere te", "text": "Se potrei avere te \u00e8 un album discografico del cantautore napoletano Tony Tammaro, pubblicato nel 1993.\nLa particolarit\u00e0 di questo album \u00e8 che \u00e8 stato girato come se fosse un programma radiofonico dal titolo \"Radio Tamarra Sound\" con tanto di interventi e pieno delle cosiddette \"Pubblicit\u00e0 tamarre\". La canzone \"E v\"a facite appere\" fu vincitrice del Festival di Sanscemo 1993."}
{"id": "2970393", "revid": "339392", "url": "https://it.wikipedia.org/wiki?curid=2970393", "title": "Universal Soldier - The Return", "text": ""}
{"id": "2970396", "revid": "1005847", "url": "https://it.wikipedia.org/wiki?curid=2970396", "title": "Stazione di Cagliari (FCS)", "text": "La stazione di Cagliari delle Ferrovie Complementari della Sardegna, comunemente nota come \"stazione di Cagliari Viale Bonaria\" (dal nome della strada in cui era ubicata), era una stazione ferroviaria a servizio del comune di Cagliari, originario capolinea della ferrovia per Isili.\nRealizzata nel centro di Cagliari, fu una delle pi\u00f9 importanti stazioni della rete a scartamento ridotto della Sardegna sino al momento della sua dismissione.\nStoria.\nLa costruzione di questo impianto risale all'ultima parte dell'Ottocento, quando venne avviata la realizzazione della linea ferroviaria a scartamento ridotto che avrebbe collegato Cagliari con Isili, Sorgono e Arbatax. Il progetto della struttura fu firmato dall'ingegner Giuseppe Bonzanigo, che scelse di realizzare gli edifici in stile classico, con una caratteristica copertura metallica del piazzale binari. L'inaugurazione della stazione, sita nel quartiere di Bonaria tra l'omonimo viale e viale Diaz, avvenne il 15 febbraio 1888 insieme alla ferrovia Cagliari-Isili, di cui era il capolinea cagliaritano nonch\u00e9 la sede delle principali officine e di una delle rimesse dei rotabili. Gestore della stazione era all'epoca la Societ\u00e0 per le Strade Ferrate Secondarie della Sardegna, che si era occupata della costruzione della linea e di tutte le sue stazioni.\nNel 1921 a questa societ\u00e0 subentrarono le Ferrovie Complementari della Sardegna, a cui pass\u00f2 la gestione della stazione.\nImmediatamente prima dell'entrata in guerra dell'Italia nel secondo conflitto mondiale la grande copertura metallica della stazione fu rimossa (come quelle della stazione FS di piazza Matteotti e di quella di Sassari) per ricavarne ferro e altri metalli necessari per la causa bellica. Negli anni del conflitto lo scalo lavor\u00f2 a pieno ritmo per permettere a tanti cagliaritani di scappare in treno verso l'interno dell'isola, in particolare dopo i bombardamenti alleati del 1943.\nTornata la pace e riparati i danni della guerra, si cominci\u00f2 a discutere della possibilit\u00e0 di trasferire in un'altra zona di Cagliari il capolinea delle \"Complementari\" (il cui fabbricato viaggiatori aveva subito importanti lavori di restyling nel corso del secolo), in quanto il percorso ferroviario andava a interferire con la viabilit\u00e0 stradale in alcune zone importanti della citt\u00e0 e si trovava in un'area interessata a possibili sviluppi urbanistici. Fu cos\u00ec che le FCS e le varie istituzioni giunsero alla decisione di spostare il capolinea della ferrovia dalla stazione di Viale Bonaria ad una nuova da realizzarsi in piazza Repubblica (a circa un chilometro di distanza) in quanto il Ministero dei trasporti pretendeva il mantenimento dello scalo in centro per evitare ricadute negative sul numero dei passeggeri della ferrovia. Del progetto faceva parte la costruzione di una nuova ferrovia Monserrato-San Paolo finalizzata a ripristinare il collegamento con la stazione FS che sarebbe venuto a mancare con la chiusura dello scalo di viale Bonaria (collegato allo scalo ferroviario di Cagliari Marittima, sito nel porto di Cagliari e raggiunto anche da un raccordo proveniente dalla stazione FS), ma che non fu mai completata.\nGli impianti di manutenzione, i depositi e altri uffici furono invece spostati in periferia a poca distanza dalla SS 554 (realizzata in quegli anni) nell'allora frazione di Monserrato, anche in questo caso con la realizzazione di un nuovo impianto. I lavori furono completati sul finire degli anni sessanta e fu cos\u00ec che il 1\u00ba dicembre 1968 venne aperta la stazione di Cagliari-Monserrato (in seguito Monserrato), il nuovo impianto di Cagliari Piazza Repubblica divenne il capolinea delle FCS nel capoluogo sardo, mentre venivano chiusi al traffico i 1165 metri di linea che da quest'ultimo impianto permettevano di raggiungere, passando per la via Dante ed il viale Cimitero, lo scalo di viale Bonaria, il quale cessava cos\u00ec la sua attivit\u00e0 dopo 80 anni. I binari di collegamento tra il vecchio e il nuovo capolinea vennero poi rimossi nella seconda met\u00e0 degli anni ottanta.\nL'area ferroviaria di viale Bonaria era stata destinata dal piano regolatore cittadino del 1962 alla realizzazione di un centro direzionale: l'attuazione di ci\u00f2 avvenne tra gli anni settanta e i novanta, con la completa demolizione degli edifici e delle infrastrutture ferroviarie e la costruzione di un complesso finanziario (palazzi del Banco di Sardegna e dell'allora Credito Industriale Sardo, edificio in quest'ultimo caso basato su un progetto di Renzo Piano). L'unica traccia rimasta del vecchio impianto \u00e8 riscontrabile nella toponomastica: la via che fiancheggia il lato ovest di quella che era l'area ferroviaria dello scalo di viale Bonaria \u00e8 denominata \"via Stazione Vecchia\".\nStrutture e impianti.\nLa stazione di Viale Bonaria costituiva lo scalo di testa della dorsale meridionale delle SFSS e in seguito delle FCS. Il piazzale consisteva negli anni sessanta in un fascio di 4 binari, compreso tra il fabbricato viaggiatori (situato nella zona nord-ovest del complesso ferroviario, e accessibile dal viale Bonaria), ed un ulteriore fabbricato situato sul lato di viale Diaz. Tali edifici furono uniti sia prima che dopo la seconda guerra mondiale da grosse coperture metalliche. Il fabbricato viaggiatori era un edificio a due piani con pianta rettangolare, la cui facciata, alterata nel corso dei decenni rispetto alla configurazione originale, fu realizzata in stile classico e si caratterizzava per la presenza di un timpano con incastonato un orologio.\nUlteriori fasci binari si trovavano ancora pi\u00f9 a sud, ed erano utilizzati sia per la sosta dei rotabili che per il servizio merci (il cui magazzino si trovava infatti nell'area sud degli impianti). Alcuni di questi binari inoltre erano interconnessi con la rete tranviaria di Cagliari, consentendo ai convogli merci di raggiungere il porto di Cagliari sia per l'intermodalit\u00e0 navale che per i trasbordi di merci con le FS, che all'epoca avevano un raccordo tra la stazione di piazza Matteotti e il vicino scalo marittimo.\nAltri fabbricati erano presenti nell'area ferroviaria, tra cui le rimesse dei rotabili, situate nell'area est dello scalo, oltre la curva che immetteva in viale Cimitero.\nLa direzione del movimento avveniva in loco da parte del locale Dirigente Movimento. Durante il periodo di attivit\u00e0, ma anche negli anni immediatamente successivi alla chiusura della stazione, nell'impianto era ospitata la direzione d'esercizio delle linee ferroviarie delle FCS nel sud Sardegna.\nMovimento.\nLa stazione era servita dai treni passeggeri espletati dalle SFSS ed in seguito dalle FCS diretti lungo la Cagliari-Isili e verso la linea per Arbatax.\nServizi.\nL'impianto era dotato di vari servizi all'utenza, tra cui una sala d'aspetto ed una biglietteria a sportello"}
{"id": "2970397", "revid": "438678", "url": "https://it.wikipedia.org/wiki?curid=2970397", "title": "Da granto far\u00f2 il cantanto", "text": "Da granto far\u00f2 il cantanto \u00e8 un album discografico del cantautore napoletano Tony Tammaro, pubblicato nel 1992."}
{"id": "2970399", "revid": "767487", "url": "https://it.wikipedia.org/wiki?curid=2970399", "title": "Nun chiagnere Mar\u00ec", "text": "Nun chiagnere Mar\u00ec (e come sottotitolo: ca 'e ccose s'acconciano e 'o comune ce assegna 'a casa\nsi po' me danno pure 'o posto a' fernimme 'e vennere 'e Mabbor!) \u00e8 un album discografico del cantautore napoletano Tony Tammaro, pubblicato nel 1991."}
{"id": "2970406", "revid": "124123", "url": "https://it.wikipedia.org/wiki?curid=2970406", "title": "Marcel Heinig", "text": "Marcel Heinig si appassiona all'attivit\u00e0 fisica durante il periodo di leva, iniziata nel 2001. Dopo aver perso il sovrappeso di 40\u00a0kg che lo caratterizzava fino dall'et\u00e0 adolescenziale, Marcel sviluppa un ottimo fisico da triatleta, che lo porta a conquistare alcuni tra i titoli pi\u00f9 prestigiosi dei quella categoria."}
{"id": "2970409", "revid": "33689", "url": "https://it.wikipedia.org/wiki?curid=2970409", "title": "Dominazioni (angeli)", "text": ""}
{"id": "2970411", "revid": "767487", "url": "https://it.wikipedia.org/wiki?curid=2970411", "title": "Prima cassetta di musica tamarra", "text": "Prima cassetta di musica tamarra \u00e8 il primo album del cantautore comico napoletano Tony Tammaro, pubblicato nel 1989 dalla Tamarsound.\nRistampe.\nNel 1998 il disco venne ristampato su CD, con il titolo alternativo di Patrizia, dalla Mea Sound, casa discografica che all'epoca deteneva i diritti di stampa dei precedenti lavori di Tony Tammaro. Oltre al titolo del disco, anche alcune canzoni hanno subito cambiamenti di ordine e di titolo.\nCuriosit\u00e0.\nLeggenda vuole che \"Prima cassetta di musica tamarra\" ottenne grande successo tra il pubblico napoletano, al punto che diverse centinaia di migliaia di copie contraffatte da bancarella vennero vendute. La voce, probabilmente messa in circolazione dallo stesso Tammaro, cre\u00f2 una vera e propria leggenda metropolitana attorno al disco che risulta esaurito in ogni suo formato originale."}
{"id": "2970416", "revid": "147575", "url": "https://it.wikipedia.org/wiki?curid=2970416", "title": "Progetto grudge", "text": ""}
{"id": "2970422", "revid": "767487", "url": "https://it.wikipedia.org/wiki?curid=2970422", "title": "La bella gente", "text": "La bella gente \u00e8 un film del 2009 diretto da Ivano De Matteo, vincitore del Gran Premio al festival del film italiano di Annecy 2009.\nTrama.\nAlfredo e Susanna, una coppia di cinquantenni uniti da quando all'Universit\u00e0 manifestavano contro la discriminazione, sono pronti per trascorrere, come sempre, l'estate nella loro tenuta privata di campagna. \nL\u00ec, Susanna rimane scioccata da Nadja, una ragazza ucraina di diciassette anni costretta a prostituirsi. Come sempre, non riesce a far finta di niente e l'accoglie in casa, intenzionata a portarla con s\u00e9 a Roma e a trovarle una sistemazione. Dopo l'iniziale ritrosia, la giovane inizia ad aprirsi e a raccontare qualcosa di s\u00e9. In principio instaura un bel rapporto con entrambi i coniugi: Alfredo le fa da maestro, prestandole molti libri in russo perch\u00e9 conosca la cultura del suo Paese, e Susanna le fa da confidente e da amica. L'arrivo del figlio della coppia e l'evidente difficolt\u00e0 a mettere in pratica il progetto iniziale, fanno s\u00ec che Susanna cominci a sopportare sempre meno la presenza di Nadja."}
{"id": "2970425", "revid": "1543377", "url": "https://it.wikipedia.org/wiki?curid=2970425", "title": "Kremer Racing", "text": "La Kremer Racing Cologne \u00e8 una scuderia motoristica tedesca, localizzata a Colonia, fondata nel 1962 dai fratelli Erwin e Manfred Kremer. In breve tempo si \u00e8 specializzata nell'elaborazione di automobili Porsche ed \u00e8 stata la prima squadra ad aver portato in gara la 911 in competizioni a livello internazionale. In seguito al successo ottenuto nelle gare, nel 1973 la Kremer Racing si dota di un nuovo stabilimento a cui si aggiungono nel 1983 uno show-room ed edifici amministrativi. Nel 1984, l'azienda ottiene dalla Porsche il riconoscimento di Concessionario Ufficiale, rappresentante esclusivo del marchio Porsche in Germania.\nVetture.\nDopo aver elaborato le Porsche 911, le 914-6 GT e le 934, la Kremer Racing si dedic\u00f2 alla realizzazione di proprie versioni della Porsche 935, da impiegare direttamente o cedere ad altre scuderie. Con tale vettura l'azienda inizia ad assegnare una propria denominazione ai suoi prodotti, identificandoli con una lettera \"K\" seguita da un numero progressivo. Un totale di otto vetture hanno adottato tale schema.\nOltre alle vetture della serie \"K\", i fratelli Kremer iscrissero alla 24 Ore di Le Mans 1981 una Porsche 917 aggiornata nella veste aerodinamica e nelle sospensioni, denominata \"917K81\" e negli anni novanta si sono dedicati alla 911 GT1 e alla GT2.\nRisultati sportivi.\nTra le vittorie pi\u00f9 importanti del team dei fratelli Kremer si annoverano la 24 Ore di Daytona del 1995, la 24 Ore di Le Mans 1979, la 24 Ore di Spa 1968, 3 Campionati Europei Gran Turismo, 3 Campionati Interserie, 11 Porsche Cup e il Deutscher Rennsportmeisterschaft 1979."}
{"id": "2970448", "revid": "1543377", "url": "https://it.wikipedia.org/wiki?curid=2970448", "title": "Ghiacciaio roccioso", "text": "I ghiacciai rocciosi o ghiacciai di pietra (o rockglaciers o rock glaciers) sono particolari forme geomorfologiche di suolo costituiti perlopi\u00f9 da detriti spigolosi di roccia gelati nel ghiaccio interstiziale che possono estendersi al di fuori e gi\u00f9 lungo il pendio dai coni della falda detritica o dai ghiacciai o dalle loro morene terminali.\nDescrizione.\nAd eccezione di quelli con nucleo di ghiaccio creati dai detriti, i ghiacciai rocciosi sono un processo periglaciale, e quindi non-glaciale, associato ai climi freddi, particolarmente ai vari aspetti del suolo gelato. Si muovono gi\u00f9 lungo il declivio per la deformazione del ghiaccio contenuto in essi, facendo s\u00ec che la loro superficie assomigli a quella dei ghiacciai. Alcuni ghiacciai rocciosi possono raggiungere lunghezze di 3\u00a0km e avere argini terminali alti 60 m. I blocchi in superficie possono arrivare fino a 8 m di diametro.\nLe caratteristiche del flusso sulla superficie dei ghiacciai rocciosi possono svilupparsi da:\nLa loro crescita e formazione \u00e8 soggetta ad alcune discussioni, dalle quali emergono tre teorie predominanti:\nI ghiacciai rocciosi possono muoversi o \"strisciare\" a una velocit\u00e0 davvero molto lenta in parte dipendente dalla quantit\u00e0 di ghiaccio presente.\nUna classificazione dei ghiacciai rocciosi viene fatta in base alla loro \"attivit\u00e0\":\nCaratteristiche corrispondenti a potenziali ghiacciai rocciosi sulla superficie di Marte sono state identificate dalla sonda spaziale Mars Orbiter."}
{"id": "2970449", "revid": "352448", "url": "https://it.wikipedia.org/wiki?curid=2970449", "title": "Ghiacciaio di pietra", "text": ""}
{"id": "2970450", "revid": "352448", "url": "https://it.wikipedia.org/wiki?curid=2970450", "title": "Rockglacier", "text": ""}
{"id": "2970451", "revid": "352448", "url": "https://it.wikipedia.org/wiki?curid=2970451", "title": "Rock glacier", "text": ""}
{"id": "2970468", "revid": "352448", "url": "https://it.wikipedia.org/wiki?curid=2970468", "title": "Terreno figurato", "text": ""}
{"id": "2970469", "revid": "352448", "url": "https://it.wikipedia.org/wiki?curid=2970469", "title": "Terreno strutturato", "text": ""}
{"id": "2970476", "revid": "729019", "url": "https://it.wikipedia.org/wiki?curid=2970476", "title": "Tour dei British and Irish Lions 1927", "text": "Nel 1927, una selezione britannica, formata principalmente da giocatori inglesi e scozzesi si rec\u00f2 in Argentina per alcuni incontri. Non fu una rappresentativa ufficiale, ma il tour viene considerato tra i tour dei British and Irish Lions.\nIl tour vede la disputa di nove facili incontri, di cui 4 test match riconosciuti dalla River Plate Rugby Union (oggi Union Argentina de Rugby) come test ufficiali.\nLa squadra riusc\u00ec nell'impresa di non subire mete in tutti gli incontri.\nIl tour venne concordato nel corso del 1926, come descritto nella relazione sociale della River Plate Rugby Union\nIl Team.\nDa segnalare la presenza di pochi giocatori all'epoca nazionali. Molti (contrassegnati con *), non vestiranno mai la maglia della propria nazionale, altri lo faranno successivamente. Da segnalare che nel team erano presenti anche due giocatori sudafricani, all'epoca studenti in Gran Bretagna."}
{"id": "2970481", "revid": "287204", "url": "https://it.wikipedia.org/wiki?curid=2970481", "title": "Tour della Nazionale di rugby a 15 della Romania 1927", "text": "Nel 1927 la nazionale romena di rugby a 15 riapapre sulla scena dopo gli esordi del primo dopoguerra. Un tour in giro per l'Europa, vede due sconfitte contro Francia e Germania e una vittoria contro la Cecoslovacchia.\nLa squadra.\nA Bals\nR Ekert\nP Florian\nT Florian\nI Girlesteanu\nI Jipescu\nH Manu\nN Marascu\nA Marasescu\nS Mihailescu\nG Nicola\nPeuciulescu\nG Sfetescu\nN Sfetescu\nN Vardala\nD Bratulescu\nA Ioan\nPlumiee\nN Soculescu\nN Anastasiade\nV Socolescu\nE Stoian"}
{"id": "2970485", "revid": "1504506", "url": "https://it.wikipedia.org/wiki?curid=2970485", "title": "Duca di Toscana", "text": ""}
{"id": "2970493", "revid": "767487", "url": "https://it.wikipedia.org/wiki?curid=2970493", "title": "Antonio Mar\u00eda Romeu", "text": "La sua orchestra fu la leader delle charanga per pi\u00f9 di trent'anni. Era specializzata nel danz\u00f3n.\nVita e opere.\nRomeu studi\u00f2 musica nel 1884 con Joaqu\u00edn Mariano Mart\u00ednez e suon\u00f2 il pianoforte della chiesa di Jibacoa. All'et\u00e0 di tredici anni compose il suo primo pezzo e nel 1889 si trasfer\u00ec a L'Avana per suonare nei locali. Fu preso a suonare nell'Orquesta Cervantes, una delle tante \"charangas\" fondate all'inizio del XX secolo. Questa in particolare fu la prima ad introdurre il piano.\nRomeu fond\u00f2 la sua personale orchestra nel 1910 con il nome di Orquesta Romeu. I membri iniziali erano: Romeu (piano); Feliciano Facenda (violino); Alfredo Vald\u00e9s (flauto); Rafael Calaz\u00e1n (contrabbasso); Remigio Vald\u00e9s (timbales); Juan de la Merced (g\u00fciro). Nel 1920 si aggiunsero Francisco Delabart (flauto); Augusto Vald\u00e9s (clarinetto); Juan Quevedo (violino); Aurelio Vald\u00e9s e F\u00e9lix V\u00e1squez (g\u00fciro); Antonio Ma. Romeu (figlio, violino); Pedro Hern\u00e1ndez (violino); Dihigo (tromba); Regueira (trombone) e Jos\u00e9 Antonio D\u00edaz (flauto). Nel 1930 l'orchestra aggiunse altri musicisti e divenne, per un breve periodo, una 'big band'.\nIl danz\u00f3n, fin dalla sua nascita intorno al 1870, era un genere puramente strumentale. Nel 1927 i gruppi musicali cominciarono ad introdurre un cantante. Nel caso della \"Orquesta Romeu\" furono: all'inizio Fernando Collazo, negli anni trenta Barbarito Diez. Dall'inizio e per tutta la sua carriera Romeu suon\u00f2 con musicisti di tutte le razze, come tutte la band cubane dal 1800.\nQuando Romeu mor\u00ec, l'orchestra fu diretta per un periodo dal figlio, quindi da Barbarito Diez. Suona ancora oggi con il nome di \"Orquesta de Barbarito Diez\".\nMusica.\nRomeu scrisse quasi 500 danz\u00f3n, molti dei quali furono riadattati per altri generi di musica cubana; alcuni sono totalmente originali, altri sono ri-arrangiamenti di pezzi preesistenti. Il suo brano pi\u00f9 famoso \u00e8 sicuramente \"Tres lindas cubanas\" che era un arrangiamento di un vecchio pezzo. Altri famosi danz\u00f3n sono \"Siglo XX\", \"La danza do los milliones\", \"El servicio obligartorio\", \"Cinta azul\", \"El mago de las teclas\", \"J\u00edbacoa\", e \"La flauta magica\" (in collaborazione con Alfredo Brito). L'arrangiamento di \"Guarina\" e \"Perla marina\" (Sindo Garay), \"Mares y arenas\" (Rosendo Ruiz), \"Mercedes\" (Manuel Corona), \"Aquella boca\" (Eusebio Delf\u00edn), \"La cleptoman\u00eda\" (Manuel Luna) sono testimonianze della sua bravura come arrangiatore."}
{"id": "2970497", "revid": "171091", "url": "https://it.wikipedia.org/wiki?curid=2970497", "title": "Abele Blanc", "text": "Biografia.\nOriginario di Aymavilles, dove risiede, inizia la propria esperienza sulla neve come atleta di sci di fondo agonistico, arrivando vicino alla squadra nazionale. Dopo aver ottenuto buoni risultati anche nello scialpinismo e nello skyrunning (con il record di salita e discesa dalla vetta del Gran Paradiso in 2 h 28' 25\"), \u00e8 diventato uno degli alpinisti italiani pi\u00f9 noti a livello internazionale. \u00c8 guida alpina, maestro di sci nordico, istruttore nazionale di sci alpinismo, delle guide alpine e istruttore regionale di soccorso alpino.\nHa al suo attivo tutte le 14 vette sopra gli ottomila metri di altezza (l'Everest due volte, la prima nel 1992 con l'ossigeno supplementare, la seconda nel 2010 senza). La scalata del Kangchenjunga \u00e8 stata effettuata dal campo 3 alla vetta con l'uso di ossigeno supplementare.\nHa inoltre compiuto varie salite solitarie e prime invernali sui quattromila italiani."}
{"id": "2970502", "revid": "228587", "url": "https://it.wikipedia.org/wiki?curid=2970502", "title": "Cajun", "text": ""}
{"id": "2970503", "revid": "57342", "url": "https://it.wikipedia.org/wiki?curid=2970503", "title": "Fiorello LaGuardia", "text": ""}
{"id": "2970508", "revid": "1573940", "url": "https://it.wikipedia.org/wiki?curid=2970508", "title": "Susangerd", "text": "S\u016bsangerd o Sosangerd (farsi \u0633\u0648\u0633\u0646\u06af\u0631\u062f) \u00e8 il capoluogo dello shahrest\u0101n di Dasht-e-Azadegan, circoscrizione Centrale, nella provincia del Kh\u016bzest\u0101n. Aveva, nel 2006, una popolazione di 43.591 abitanti."}
{"id": "2970510", "revid": "1444345", "url": "https://it.wikipedia.org/wiki?curid=2970510", "title": "Yesterday and Today (The Field)", "text": "Yesterday and Today \u00e8 il secondo album in studio del musicista svedese The Field, pubblicato il 26 maggio 2009 sia in Europa che negli Stati Uniti.\nKompakt lo ha definito \"pi\u00f9 organico del suo successore\". L'album, Composto da 6 brani inediti, si fa notare anche per la presenza del batterista dei Battles John Stanier nella title track. Il brano \"Everybody's Got to Learn Sometime\" \u00e8 una cover dei Korgis."}
{"id": "2970525", "revid": "287204", "url": "https://it.wikipedia.org/wiki?curid=2970525", "title": "Antonio Mazzetti", "text": "Famiglia.\nFiglio di Bartolomeo, originario di Ala di Trento, e di Anna Phanzelter, nacque a Trento nel 1784.\nLa madre era al suo secondo matrimonio. Dal primo con Giuseppe Berti aveva avuto Bartolomeo che fu giureconsulto a Pavia.\nStudi.\nEssendo di famiglia di modeste condizioni economiche Antonio esord\u00ec negli studi, a cui era particolarmente inclinato, entrando nel Seminario Episcopale di Trento. Qui indoss\u00f2 senza convinzione l'abito talare ricevendo il 26 marzo 1799 anche la canonica tonsura, ma ben presto lo abbandon\u00f2 per andare a Vienna a studiare Diritto in quella universit\u00e0 con il suo amico Giovanni Battista Garzetti che diventer\u00e0 un celebre storico.\nA Vienna, dove ottenne nel 1803 un sussidio dall'imperatore Francesco I d'Austria che gli consent\u00ec di laurearsi, godette della stima di Francesco Vigilio Barbacovi, famoso giureconsulto e filosofo dei suoi tempi amico dell'altrettanto famoso Gaetano Filangieri.\nCarriera.\nIn seguito all'annessione del Tirolo alla Baviera ad opera di Napoleone il Mazzetti dovette recarsi a Innsbruck dove il 4 giugno 1805 ottenne la laurea a pieni voti anche nella Regia Bavara Universit\u00e0 Leopoldina che gli consent\u00ec di esercitare con grande successo l'avvocatura, subito dopo il suo rientro in famiglia a Trento, anche grazie all'abolizione napoleonica dell'obbligo di appartenere alla nobilt\u00e0 per esercitare quella professione.\nIl 25 giugno 1810 spos\u00f2 Lucia Sardagna di Hohenstein, di famiglia nobile ma povera di mezzi.\nGrazie alla sua solida cultura giuridica e alle sue riconosciute doti di integrit\u00e0 e eloquenza pass\u00f2 indenne, professionalmente parlando, attraverso i vari assetti politico-istituzionali che caratterizzarono il primo decennio dell'Ottocento, anche se sotto il breve dominio napoleonico sul Tirolo la sua carriera ebbe una battuta d'arresto essendo considerato filo-austriaco. \nCon l'avvento del nuovo regno Lombardo-Veneto, conseguente alla caduta dell'astro napoleonico, ottenne invece da parte dell'imperatore Francesco I i pi\u00f9 alti incarichi come nel 1813 la nomina a I.R. Procuratore generale della corte di giustizia penale e civile nel dipartimento dell'Alto Adige, nel 1814 I.R. Procuratore generale presso l'Appello di Trento e nel 1815 la Croce d'argento del merito civile.\nNel 1816 venne nominato Consigliere aulico presso il Senato lombardo-veneto del Supremo Tribunale di Giustizia di stanza a Verona.\nIl 17 marzo 1824 fu nominato Presidente del Tribunale Civile di 1\u00ba istanza di Milano che grazie alla sua tenace opera fu riorganizzato e bonificato dalla endemica moltitudine di faccendieri che ne intralciavano il buon funzionamento.\nIl 15 novembre 1832 ebbe la carica di Presidente della Corte d'Appello in Milano e l'anno successivo il 5 luglio 1833 fu nominato personalmente dall'imperatore Francesco I d'Austria suo consigliere intimo di Stato.\nIl 10 febbraio 1839, gli venne conferito il rango di barone; scelse il predicato di Roccanova, per sottolineare il fatto che era il primo nobile della sua famiglia\nCos\u00ec lo descrive l'Altenburger: \"era il Mazzetti alto della persona di complessione robusta di portamento nobile e maestoso. Il suo discorso era animato ed eloquente. Nell'occhio scintillante si leggeva lo slancio dell'ingegno\". \nMor\u00ec a Milano all'et\u00e0 di 57 anni minato da un male incurabile il 21 novembre 1841. Fu sepolto al cimitero di San Gregorio fuori da Porta Venezia, non pi\u00f9 esistente.\nLasci\u00f2 per legato testamentario tutta la sua biblioteca e il suo archivio personale alla istituenda Biblioteca comunale di Trento. Tra i suoi libri nel 1943 Luigi Firpo scopr\u00ec il pi\u00f9 antico manoscritto de \"La citt\u00e0 del Sole\" di Tommaso Campanella datato 1602."}
{"id": "2970527", "revid": "19801", "url": "https://it.wikipedia.org/wiki?curid=2970527", "title": "Lucifera", "text": "Lucifera \u00e8 un personaggio immaginario dei fumetti protagonista di una omonima testata italiana di genere erotico pubblicata tra il 1971 e il 1980 da ErreGi/Ediperiodici. Venne pubblicato anche in Francia dal 1972 al 1980. La serie, insieme alle pi\u00f9 celebri \"Isabella\" e \"Goldrake\", \u00e8 stata fra quelle ideate da Renzo Barbieri e Giorgio Cavedon, edite fra la fine degli anni sessanta e gli inizi degli anni settanta, che portarono alla nascita e allo sviluppo del genere nero/erotico.\nStoria editoriale.\nLa serie venne edita fra ottobre 1971 e agosto 1980 per 170 numeri, pi\u00f9 quattro speciali.\nLucifera \u00e8 uno dei tanti personaggi femminili erotici, violenti o sadici del fumetto italiano degli anni settanta come Isabella e Jacula ideati dagli autori della Ediperiodici, e successivamente della Edifumetto, portando alla nascita del genere nero/erotico e che ne monopolizzarono il mercato. Altri personaggi con caratteristiche simili includono Zora la vampira, Maghella, Biancaneve, Vart\u00e0n e Sukia.\nVenne pubblicato anche in edizione francese fu pubblicata da Elvifrance in 99 numeri dal 1972 al 1980.\nTrama.\nLucifera \u00e8 una demonessa succube la cui vita \u00e8 consacrata a combattere le forze del bene. Frequente visitatrice dell'Inferno, gode nel vedere il prossimo torturato. Le sue avventure sono piene di esplicito erotismo (per quanto umoristico), fra cui una celebre scena di fellatio al diavolo in persona. Alcuni numeri comprendono sadomasochismo, esecuzioni, impalamenti, squartamenti, nonch\u00e9 una violenza sessuale ad opera di un ragno gigante.\nLo sfondo sembra essere una mitica e violentissima Europa medievale, popolata da streghe, cavalieri e draghi a tre teste."}
{"id": "2970530", "revid": "28592", "url": "https://it.wikipedia.org/wiki?curid=2970530", "title": "A.E. Paoletti", "text": ""}
{"id": "2970531", "revid": "287204", "url": "https://it.wikipedia.org/wiki?curid=2970531", "title": "Paoletti", "text": ""}
{"id": "2970536", "revid": "767487", "url": "https://it.wikipedia.org/wiki?curid=2970536", "title": "Taxi to the Dark Side", "text": "Taxi to the Dark Side \u00e8 un film del 2007 diretto da Alex Gibney vincitore del Premio Oscar 2008 nella categoria miglior documentario.\nTrama.\nIl documentario \u00e8 incentrato sulla politica adottata dopo gli attentati dell'11 settembre 2001 dal governo americano per quanto concerne il trattamento dei prigionieri durante gli interrogatori in Iraq, in Afghanistan e nel campo di prigionia di Guant\u00e1namo. Il film prende ad esempio la storia di un tassista afghano, catturato e torturato durante l'interrogatorio a cui \u00e8 stato sottoposto, morto dopo pochi giorni di prigionia. Al 2007 vi erano stati in totale 104 casi di morti sospette."}
{"id": "2970540", "revid": "106456", "url": "https://it.wikipedia.org/wiki?curid=2970540", "title": "Bara volante", "text": "Bara volante \u00e8 un'espressione metaforica inizialmente utilizzata per indicare un velivolo particolarmente pericoloso per le sue caratteristiche tecniche, in seguito l'espressione \u00e8 stata allargata anche ad alcuni veicoli terrestri.\nLa definizione deriva dalla corrispondente in lingua inglese \"flying coffin\", gergalmente usata dai tecnici dell'aviazione militare americana per riferirsi al caccia giapponese \"Zero\", dopo l'analisi tecnica seguita alla cattura di un esemplare intatto, giudicato vulnerabile e con sicurezza per i piloti inadeguata, a causa dell'assenza di protezioni corazzate all'abitacolo e ai serbatoi di combustibile.\nIn questo caso era evidente l'intento propagandistico e denigratorio, verso un velivolo considerato in precedenza (e a torto) eccezionale e superiore a tutte le macchine alleate.\nIl termine fu pi\u00f9 spesso utilizzato dai piloti per definire alcuni aerei, assieme a termini come \"widowmaker\" (fabbrica vedove). Questo derivava dal fatto che alcune macchine, soprattutto se utilizzate senza il necessario rodaggio tra la fase prototipale e quella di utilizzo in prima linea, oppure se divenuti obsoleti in confronto a quelle utilizzate da un nemico, conoscevano una serie catastrofica e ravvicinata di incidenti e di abbattimenti.\nEntrata in uso anche in Italia nelle fasi finali della seconda guerra mondiale, l'espressione \"bara volante\" usc\u00ec dal contesto gergale aviatorio per essere popolarmente utilizzata nel definire anche veicoli terrestri, ritenuti particolarmente pericolosi per le elevate prestazioni, per inadeguatezza strutturale o per la contemporanea presenza di entrambe le caratteristiche.\nSono state definite in questo modo anche alcune moto 2 tempi di grossa cilindrata (500 cm3 o superiore) del passato (un esempio \u00e8 la Kawasaki 500 H1 o Mach III e qualche moto da cross classe 500) e alcuni modelli di auto sportiva: il termine \"Widowmaker\" viene utilizzato tra l'altro in riferimento alla prima Porsche 911 GT2, nata nel 1993."}
{"id": "2970546", "revid": "599013", "url": "https://it.wikipedia.org/wiki?curid=2970546", "title": "\u00c1d\u00e1m Koml\u00f3si", "text": ""}
{"id": "2970550", "revid": "253269", "url": "https://it.wikipedia.org/wiki?curid=2970550", "title": "Bonita Granville", "text": "Nel 1937 ottenne una candidatura all'Oscar alla miglior attrice non protagonista per il film \"La calunnia\" (1936) di William Wyler.\nBiografia.\nNata a Chicago da una coppia di attori teatrali, Bonita Granville fece il suo debutto cinematografico all'et\u00e0 di nove anni nel western \"Westward Passage\" (1932) e nei due anni successivi apparve in una serie di ruoli non accreditati in film come \"Piccole donne\" (1933) di George Cukor e \"Cavalcata\" (1933) di Frank Lloyd.\nNel 1936 apparve nel dramma \"La calunnia\" (1936) di William Wyler, tratto dalla pi\u00e8ce teatrale \"The Children's Hour\" di Lillian Hellman. Nel ruolo di Mary, la perfida bambina che sconvolge l'esistenza delle sue due insegnanti (Merle Oberon e Miriam Hopkins) con calunniose bugie sulla loro vita privata, la Granville ottenne una candidatura all'Oscar quale miglior attrice non protagonista.\nDopo una serie di ruoli in drammi come \"L'aratro e le stelle\" (1936) di John Ford e commedie quali \"Dolce inganno\" (1937) di George Stevens, la Granville ottenne il ruolo della brillante detective dilettante Nancy Drew, protagonista di una serie di romanzi gialli per ragazzi popolare negli anni trenta, nel film \"Nancy Drew -- Detective\" (1938) di William Clemens. Il successo consent\u00ec all'attrice di riprendere il medesimo personaggio in altri tre film della serie, \"Nancy Drew... Reporter\" (1939), \"Nancy Drew... Trouble Shooter\" (1939) e \"Nancy Drew and the Hidden Staircase\" (1939).\nNella prima met\u00e0 degli anni quaranta, la Granville continu\u00f2 ad apparire in ruoli di supporto in celebri film quali \"Bufera mortale\" (1940) di Frank Borzage, nel melodramma \"Perdutamente tua\" (1942), accanto a Bette Davis, e nel \"noir\" \"La chiave di vetro\" (1942), a fianco di Alan Ladd e Veronica Lake. Tra le sue migliori interpretazioni di questo periodo \u00e8 da ricordare quella di Anna Muller nel film \"Hitler's Children\" (1943), pellicola dai forti toni antinazisti.\nNel 1947, la Granville spos\u00f2 il produttore Jack Wrather e dirad\u00f2 le sue apparizioni cinematografiche per dedicarsi alla produzione di programmi e serial televisivi. Con il marito form\u00f2 la \"Wrather Corporation\", che ebbe tra i suoi maggiori successi la serie per ragazzi \"Lassie\". In alcuni episodi della serie, la Granville prest\u00f2 la propria voce come narratrice non accreditata.\nVita privata.\nDal matrimonio con Jack Wrather, la Granville ebbe due figli, Linda e Christopher. Wrather mor\u00ec nel 1984, mentre l'attrice lo segu\u00ec quattro anni pi\u00f9 tardi, l'11 ottobre 1988, all'et\u00e0 di 65 anni, per un cancro ai polmoni. \u00c8 sepolta al Holy Cross Cemetery di Culver City."}
{"id": "2970553", "revid": "1305772", "url": "https://it.wikipedia.org/wiki?curid=2970553", "title": "Creatures", "text": ""}
{"id": "2970556", "revid": "125005685", "url": "https://it.wikipedia.org/wiki?curid=2970556", "title": "Santiago Challenger", "text": "Il Santiago Challenger \u00e8 un torneo professionistico di tennis giocato sulla terra battuta, che fa parte dell'ATP Challenger Tour. Si disputa annualmente in Cile nella Regione Metropolitana di Santiago, dal 2005 al 2009 a Providencia e dal 2011 sui campi del Club Manquehue a Vitacura.\nNegli anni in cui si \u00e8 giocato a Providencia il torneo era chiamato Challenger de Providencia e nel 2011 prese il nome Cachant\u00fan Cup per motivi pubblicitari. Nel 2021 cambi\u00f2 lo sponsor principale e divenne Ita\u00fa ATP Challenger Tour Santiago. Non furono giocate le edizioni del 2010, a causa del terremoto che colp\u00ec il Cile quell'anno, e quella del 2020 per la pandemia di COVID-19.\nIn precedenza altri tornei Challenger erano stati giocati nella capitale cilena, il primo Santiago Challenger fu giocato dal 1986 al 2001, mentre dal 2004 al 2010 si era tenuta la Copa Petrobras Santiago."}
{"id": "2970565", "revid": "1372005", "url": "https://it.wikipedia.org/wiki?curid=2970565", "title": "Adolf Hitler", "text": "Capo del Partito Nazionalsocialista Tedesco dei Lavoratori, nonch\u00e9 principale ideatore del nazionalsocialismo, Hitler conquist\u00f2 il potere cavalcando l'orgoglio ferito del popolo tedesco, dopo la sconfitta nella prima guerra mondiale e la grave crisi economica che affliggeva la Repubblica di Weimar. Sfruttando la sua abilit\u00e0 oratoria e l'insoddisfazione delle classi medie, present\u00f2 un manifesto politico intriso di nazionalismo, anticomunismo e antisemitismo e dopo alterne vicende (fallito Putsch nel 1923 e conseguenti otto mesi di carcerazione, durante i quali inizi\u00f2 la stesura del \"Mein Kampf\"), arriv\u00f2 alla Cancelleria nel gennaio del 1933.\nNel 1934, dopo la morte del presidente Paul von Hindenburg, si attribu\u00ec per legge il titolo di \"F\u00fchrer\" e Cancelliere del \"Reich\", accentrando nelle sue mani i poteri dello Stato e instaurando un regime dittatoriale. Grazie a un possente ed efficace programma di ristrutturazione economica e riarmo militare, Hitler persegu\u00ec una politica estera estremamente aggressiva, volta principalmente a espandere il \"Lebensraum\" (spazio vitale) tedesco a spese delle popolazioni dell'Europa orientale. In un susseguirsi di atti di sfida alla comunit\u00e0 internazionale, giunse a invadere la Polonia il 1\u00ba settembre del 1939, provocando lo scoppio della seconda guerra mondiale.\nDa quel momento Hitler diresse personalmente le operazioni di guerra, esercitando un'influenza determinante nelle scelte strategiche e nella conduzione operativa. Grazie anche alle sue decisioni e alla sua determinazione i primi anni del conflitto furono caratterizzati da impressionanti vittorie, che permisero al Terzo Reich di dominare gran parte dell'Europa e sembrarono dimostrare l'invincibilit\u00e0 della Wehrmacht. Tuttavia a partire dal 1942, col formarsi della potente coalizione degli Alleati anglo-americano-sovietici, la Germania dovette passare sulla difensiva e subire gli attacchi sempre pi\u00f9 efficaci dei suoi nemici. Abbandonato dagli alleati, logorato dalle continue sconfitte e in condizioni fisiche e psichiche sempre pi\u00f9 precarie, Hitler rifiut\u00f2 di cedere le armi e continu\u00f2 a resistere ostinatamente. Rimasto bloccato con le truppe a lui fedeli in una Berlino ormai accerchiata dall'Armata Rossa, si suicid\u00f2 nel suo bunker il 30 aprile 1945 insieme alla compagna Eva Braun, che aveva sposato il giorno prima.\nResponsabile della morte di milioni di persone, Hitler fu propugnatore di un'ideologia nazionalista e razzista, e di una politica di discriminazione e sterminio che colp\u00ec vari gruppi etnici, politici e sociali\u02d0 popolazioni slave, etnie roman\u00ec, testimoni di Geova, omosessuali, oppositori politici, membri della Massoneria, prigionieri di guerra, disabili fisici e mentali e, in particolar modo, gli ebrei. Segregati sin dal 1933 dalla vita sociale ed economica del Paese, gli ebrei e le altre minoranze furono oggetto dal 1941 di un piano d'internamento e sterminio noto con il nome di soluzione finale, al quale ci si \u00e8 riferiti sin dall'immediato dopoguerra con il termine di \"Shoah\" od Olocausto. La parola genocidio fu coniata dall'ebreo polacco Raphael Lemkin in un'opera del 1944 sulle politiche di sterminio naziste.\nBiografia.\nFamiglia di origine.\nAlois, il padre del futuro dittatore, nato nel 1837, era figlio illegittimo di Maria Schicklgruber e padre ignoto. Mantenne il cognome materno fino a trentanove anni e poi riusc\u00ec, probabilmente attraverso un parroco e un notaio compiacenti, a convincere la chiesa di D\u00f6llersheim e di Mistelbach (Alta Austria) a farsi dare il cognome del defunto marito della madre, tal Johann Georg Hiedler, un mugnaio itinerante morto venti anni prima, che tuttavia sempre si rifiut\u00f2 di riconoscerne la paternit\u00e0. \nEgli aveva un fratello, Johann Nepomuk, il quale aveva il cognome \"Hiedler\", mentre in altri documenti pare che il cognome fosse \"H\u00fcttler\". Johann Nepomuk si prese cura di Alois bambino e molti storici ipotizzano che fosse lui il vero padre biologico del ragazzo. Lo stesso infatti dispose che Alois diventasse l'erede dei suoi lasciti. Infine Alois nel 1877 abbandon\u00f2 il cognome materno e stabil\u00ec ufficialmente il suo cognome come \"Hitler\", ottenendo anche un certificato postumo dove figurava il nome di Johann Georg come padre. Poich\u00e9 l'identit\u00e0 del nonno di Adolf in effetti non \u00e8 nota con certezza, sono state fatte altre ipotesi sulla ascendenza biologica di Alois, in particolare in seguito alla testimonianza resa nel Processo di Norimberga da Hans Frank, che fu avvocato di fiducia di Adolf Hitler: egli dichiar\u00f2 di avere scoperto, nel 1930, prove del fatto che il padre biologico di Alois fosse un ebreo benestante residente a Graz, di nome Leopold Frankenberger, presso il quale Maria avrebbe lavorato come domestica intorno al 1836. Questa tesi \u00e8 stata riproposta anche recentemente (Sax, 2019), incontrando tuttavia scetticismo da parte di altri storici. \nAlois Hitler da adulto fu assunto come doganiere al confine dell'Alta Austria, posto che mantenne per il resto della vita lavorativa. Nella sua vita ebbe tre mogli: dalla prima, Anna Glassl, pi\u00f9 anziana e benestante di lui, sposata nel 1873, quando ancora non aveva mutato il suo cognome in \"Hitler\", si separ\u00f2 nel 1880: il matrimonio sarebbe naufragato a causa delle numerose relazioni extraconiugali di lui. La Glassl mor\u00ec nel 1883 all'et\u00e0 di sessant'anni e Alois pot\u00e9 quindi risposarsi con la sua seconda moglie, Franziska Matzelberger, dalla quale ebbe due figli: un omonimo Alois maschio e una femmina, Angela, dalla quale discende Angelika Raubal, la nipote che fu tanto cara al futuro dittatore. In occasione del parto della secondogenita anche la seconda moglie mor\u00ec, a soli ventitr\u00e9 anni, nel 1884. Alois spos\u00f2 allora la sua terza e ultima moglie, Klara P\u00f6lzl, nel 1885. Adolf Hitler avrebbe successivamente confidato ai suoi pi\u00f9 stretti collaboratori di essere rimasto turbato fin dall'infanzia dall'infedelt\u00e0 del padre, e che, proprio come antitesi al volubile comportamento paterno, peraltro misto a un carattere rozzo e incapace di affetto, Adolf avrebbe deciso di imporre la pi\u00f9 stretta monogamia e un comportamento morale irreprensibile (almeno in pubblico) a s\u00e9 stesso, e anche a tutti gli appartenenti al suo \"entourage\".\nLa madre di Hitler, Klara P\u00f6lzl, nacque nel 1860, originaria del villaggio di Spital-Weitra. Da adolescente prest\u00f2 servizio come cameriera e domestica. Essendo sua madre una \"Hiedler\" \u00e8 quindi probabile che Alois e Klara fossero imparentati, tanto che il parroco di Braunau am Inn respinse in un primo tempo la richiesta di matrimonio per motivi di consanguineit\u00e0. Dunque pare che i due avessero dovuto chiedere la dispensa di papa Pio IX per sposarsi. Dei sei figli della coppia Adolf fu il quartogenito e l'unico maschio ad aver raggiunto l'et\u00e0 adulta sano; infatti i fratelli maggiori erano tutti morti di difterite, i primi due a due anni, Gustav (1885\u20131887) e Ida (1886\u20131888), mentre il terzo, Otto (1887\u20131887), poco dopo la nascita; il fratello minore, Edmund, sopravvisse fino ai sei anni (1894\u20131900). L'ultimogenita, Paula Hitler (1896\u20131960), ebbe invece un modico grado di ritardo mentale. Nel 1906 Klara sub\u00ec una mastectomia a causa dell'insorgenza di un carcinoma mammario, tuttavia nonostante le cure fornite dal medico di famiglia Eduard Block mor\u00ec l'anno dopo.\nInfanzia e giovinezza.\nAdolf Hitler nacque alle 18.30 circa del sabato di Pasqua del 20 aprile 1889 a Braunau am Inn, nella \"Gasthof Zum Pommern\" (in italiano: \"Locanda del Pomerano\"), un edificio di tre piani in Stile Biedermeier del 1826 che ospitava la dogana. Esso \u00e8 situato nella borgata (\"Vorstadt\") numero 219, a non molta distanza dal luogo dove Napoleone Bonaparte aveva stabilito nel 1805 un suo quartier generale durante la campagna bellica culminata con la sua vittoria ad Austerlitz. La demolizione dell'edificio era stata prevista gi\u00e0 dal morente regime nazista al fine di non farlo cadere nelle mani dell'Armata Rossa che avanzava da oriente, ma venne salvato dall'esercito statunitense che per primo raggiunse la cittadina natale di Hitler il 2 maggio 1945. Nel settembre 2016 il governo austriaco lo ha espropriato per poi deciderne il destino, essendo la palazzina tutelata quale edificio storico: trasformarlo in un museo o pi\u00f9 probabilmente raderlo al suolo al fine di scoraggiare i raduni dei nostalgici neonazisti. Marted\u00ec 13 dicembre 2016, in un comunicato ufficiale del governo austriaco, il ministro degli Interni Wolfgang Sobotka, che a luglio aveva detto che la casa sarebbe stata abbattuta, ha smentito la demolizione dell\u2019abitazione. In una nota, Sobotka, insieme al sindaco di Braunau am Inn, ha comunicato che questa diventer\u00e0 \u201cun chiaro simbolo contro i crimini commessi da Adolf Hitler\u201d. Le autorit\u00e0 non hanno demolito la casa \u201cper non distruggere un pezzo di storia del paese\u201d. Tuttavia, il timore era che \"l\u2019edificio diventasse un luogo di pellegrinaggio per i gruppi neonazisti, cos\u00ec si \u00e8 scelta la soluzione di offrirla a Lebenshilfe\", un'associazione caritatevole che si occupa di vittime di gravi handicap fisici e psichici, categorie di persone fortemente perseguitate dal regime di Hitler. Davanti alla casa natale di Hitler \u00e8 ora posta una lapide che commemora le vittime del nazismo, la quale recita testualmente: \u00abF\u00fcr Frieden, Freiheit und Demokratie, nie wieder Faschismus. Millionen Tote mahnen\u00bb, ovvero \u00abPer la pace, la libert\u00e0 e la democrazia, mai pi\u00f9 il fascismo. Milioni di morti ricordano\u00bb.\nBraunau si trova 120\u00a0km ad ovest di Linz nella regione dell'Alta Austria, allora parte dell'Impero austro-ungarico, e ha una storia singolare: fino alla rettifica dei confini operata al congresso di Vienna del 1814 Braunau apparteneva al Regno di Baviera, il che \u00e8 storicamente comprovato. Infatti, la citt\u00e0 natale di Hitler sorge sulla riva destra del fiume Inn, ma costituisce un agglomerato unico con la cittadina di Simbach e gli abitanti delle due localit\u00e0 si identificano come un unico comune, seppur il fiume costituisca un confine di Stato, con Braunau appartenente all'Austria e Simbach alla Baviera, ovvero alla Germania. Di pi\u00f9: gran parte degli abitanti dei due centri sono vicendevolmente imparentati, parlano il medesimo dialetto e si sentono pi\u00f9 in sintonia con gli abitanti di Monaco di Baviera che non con Vienna.\nStanti le testimonianze di molti gerarchi nazisti, Hitler fu sempre molto legato al suo paese natale. Nelle sue memorie Albert Speer fa riferimento a confidenze fattegli da Hitler in persona circa la giustificazione del suo amore verso la Germania in virt\u00f9 del fatto che giudicasse \u00abun dono del destino l'esser venuto al mondo in quella citt\u00e0 (Braunau), segno della Divina Provvidenza a testimonianza della mia missione di riunificare tutte le etnie tedesche in un'unica razza, attorno a un unico focolare\u00bb. Nel 1938 venne inoltre emesso un francobollo commemorativo sia per il suo compleanno che per l\"'Anschluss\" sul quale Hitler veniva rappresentato di fianco alla chiesa del paese, nella quale era stato battezzato secondo il rito cattolico.\nDella prima infanzia del futuro dittatore tedesco non si conosce molto. Di certo si sa che la famiglia di Hitler, a causa del lavoro del padre, era soggetta ad innumerevoli trasferimenti, il primo dei quali si ebbe nel 1892, quando Hitler aveva solo 3 anni. La famiglia conduceva una vita agiata, ma sembra che la situazione affettiva familiare non fosse altrettanto rosea. Da molte fonti s'apprende che il carattere di Alois Hitler era assai duro, severo coi figli e dispotico con la moglie. Erano inoltre comuni sia le relazioni extraconiugali, che l'assenza da casa per diverse ore trascorse in osteria. Se la figura paterna era del tutto assente, viceversa, la figura materna era sempre e fin troppo presente, in quanto la madre riversava sui figli l'amore che non aveva da parte del marito, tanto da essere per taluni aspetti soffocante, come avrebbe in seguito dichiarato la sorella di Hitler, Paula. Dalla sua testimonianza si sa che spesso il padre offendeva i figli se non capivano all'istante un suo ordine, che Adolf ne sfidava l'autorit\u00e0 e che per questo comportamento veniva regolarmente picchiato. Una conferma del profondo legame con la madre si ha nel comportamento di Adolf che alla morte della madre ebbe a dichiarare: \u00abMi parve che il mondo intero mi fosse crollato addosso; mi ritrovavo senza la mia stella polare, a dover prendere le decisioni in prima persona...\u00bb. Il medico che aveva in cura la donna testimonier\u00e0 che mai aveva visto un ragazzo cos\u00ec distrutto dal dolore. Hitler, una volta divenuto dittatore, istituir\u00e0 la Giornata della madre tedesca, con tanto di onorificenze paragonabili alle medaglie militari note come \"Croce di Ferro\", proprio nel giorno del genetliaco della madre, che cadeva il 12 agosto. Inoltre teneva un ritratto della madre sulla scrivania alla Cancelleria e sul comodino delle sue camere da letto, ivi inclusa quella del bunker ove si suicid\u00f2. Il rapporto col padre non miglior\u00f2 mai; Alois fu sempre ignorato da Hitler, anche dopo che aveva avviato a Berlino, in Wittenbergplatz, un florido locale frequentato dai gerarchi del regime e alla sua morte il figlio non dedic\u00f2 molte parole: \u00abNon posso certo dire di aver provato un gran dolore...\u00bb.\nPer lo storico Konrad Heiden Angela fu invece l'unica parente con cui Hitler conserv\u00f2 un legame affettuoso sino all'ultimo. Fu sua governante a Berchtesgaden dal 1928, fino a quando non si spos\u00f2 con Martin Hammitzsch, un professore di architettura di Dresda, nel 1936. Con la figlia di primo matrimonio della sorellastra, Angelika Raubal, egli intrattenne successivamente una profonda relazione.\nDopo il primo trasloco da Braunau a Passavia, prima che il padre andasse in pensione nel 1895, si trasferirono altre due volte: prima a Lambach e poi a Leonding.\nLeonding, Vienna e Monaco.\nNon \u00e8 facile tracciare organicamente un quadro dell'adolescenza di Adolf Hitler. Il testo pi\u00f9 completo al riguardo \u00e8 quello di Joachim Fest. Dopo esser andato in pensione (1895) Alois si trasfer\u00ec con la famiglia al seguito a Leonding, vicino a Linz, dove iscrisse il figlio Adolf alle scuole elementari del sobborgo di Fishlman. Alois Hitler mor\u00ec il 3 gennaio 1903 per un'emorragia polmonare, forse provocata dalla tubercolosi. Aveva sempre avversato la tendenza artistica del figlio, anche con modi molto bruschi, come ebbe a ricordare Hitler in persona in diverse occasioni. Nel 1904 durante la catechesi per la cresima Hitler per un paio di mesi medit\u00f2 di farsi prete, essendo molto affascinato dalle celebrazioni religiose e dall'organizzazione gerarchica della Chiesa cattolica.\nA proposito del cristianesimo Hitler, che amava particolarmente lo studio della storia, rifiutava l'ascendenza ebrea di Ges\u00f9 Cristo, sposando la tesi dello scrittore romano anticristiano Celso, secondo il quale il Messia sarebbe nato da una relazione adulterina di Maria con un legionario romano di origine germanica, tal Panthera; aveva illustrato a Joseph Goebbels come il titolo di \"Sommo Pontefice\" portato dal Papa era appartenuto in precedenza agli imperatori romani e che la divisione amministrativa territoriale della chiesa in diocesi riprendeva letteralmente la sistemazione territoriale dell'impero romano di Diocleziano e di Costantino. Mentre alla Volkschule (corrispondente all'incirca alla scuola elementare italiana) Hitler si era rivelato uno studente diligente per tutti i cinque anni di frequenza, non ne volle invece sapere di continuare gli studi, ma venne costretto ugualmente dal padre a iscriversi alla Realschule di Linz, n\u00e9 avrebbe potuto rifiutarsi, pena l'evasione dall'obbligo scolastico, in quanto l'istruzione obbligatoria fu introdotta in Austria nel 1869.\nNel 1900 Hitler era iscritto all'istituto tecnico \"Linz Realschule\" con pessimo profitto; il suo rendimento scolastico peggiorava e sub\u00ec una bocciatura al primo anno (1901) e una seconda al terzo (1904), in francese, dovendo affrontare gli esami di riparazione a settembre sia nel 1904 che nel 1905 e venendo respinto definitivamente nel febbraio 1905 in tedesco, francese, matematica e stenografia. Nell'ottobre del 1904 gli venne rifiutata l'iscrizione alla sua scuola di Linz per cattiva condotta e venne indirizzato a Steyr, una cittadina lontana 25\u00a0km, ma anche qui il rendimento era talmente scarso da non permettergli il conseguimento del diploma di scuola superiore, con gran dolore della madre. Terminata la scuola dell'obbligo nel settembre 1905, venne ritrovato privo di sensi a causa di un'ubriacatura, cosa che indusse il futuro dittatore ad avversare l'alcool per il resto dei suoi giorni. L'ubriacatura venne descritta dal futuro dittatore come una sorta di \"goliardata di fine anno scolastico\" in un'osteria locale, bisboccia durante la quale \"erroneamente\" scambi\u00f2, a suo dire, la pagella per la carta igienica. In ogni caso, in quell'anno termin\u00f2 la carriera scolastica di Hitler, essendo la durata totale della scuola dell'obbligo allora, in Austria, pari a nove anni.\nHitler trascorse due anni da nullafacente, girovagando per Linz assieme a un amico, anch'egli con velleit\u00e0 artistiche, tale August Kubizek, sempre molto pungolato dalla madre affinch\u00e9 trovasse un lavoro. In questo periodo Hitler confid\u00f2 all'amico d'essersi infatuato di una ragazza bionda di nome Stephanie. Si trattava della boema Stephanie Rabatsch, nata Stephanie Beata Isak (1887 - 1973), andata in sposa nel 1910 all'ufficiale Maximillian Rabatsch. Stephanie, intervistata sia dalla televisione tedesca ZDF, che dalla televisione austriaca ORF, conferm\u00f2 quanto scritto da Kubizek, ovvero che Hitler non le aveva mai confessato il suo sentimento e che apprendeva solo ora che era durato dal 1905 al 1909, che essa aveva presenziato al funerale della madre del futuro dittatore, il quale le sembrava \"timido ed impacciato\", e che solo al momento dell'intervista, nel 1972, cap\u00ec chi le spediva le lettere d'amore anonime corredate da acquerelli nel 1908 quando per\u00f2 s'era gi\u00e0 fidanzata - proprio in quell'anno: \"Una volta ricevetti da un tipo una lettera - ora non rammento se fosse firmata o meno, ed anche se lo fosse stata, non avevo decifrato l'eventuale firma - in cui questi mi comunicava che l'indomani - il 01 maggio 1906 - sarebbe partito per Vienna a sostenere l'esame d'ammissione all'Accademia delle Belle Arti e che io avrei dovuto aspettarlo perch\u00e9, al suo ritorno, mi avrebbe sposata. Ma io non avevo la pi\u00f9 pallida idea di chi diavolo fosse questo mio spasimante\".. Nella primavera del 1906 Hitler part\u00ec alla volta di Vienna una prima volta per ritirare il bando d'ammissione all'Accademia delle Belle Arti e per esercitarsi a dipingere soggetti umani e opere architettoniche (i temi dell'esame di ammissione). La madre, dal carattere mite e remissivo, accondiscese alle richieste del figlio di iscriversi all'Accademia, finanziandogli il viaggio e il soggiorno. Nella capitale austriaca, Hitler prese alloggio per 30 corone al mese in una stanza al pianterreno al numero 31 di Stumpergasse, nel distretto di Mariahilf, presso la signora di origini boeme (proveniva dalla citt\u00e0 di Poli\u010dka) Maria Zakreis, e prese lezioni di disegno presso la costosa \"Schule des Zeichnens und Malens\" (\"Scuola di Disegno e di Pittura) del Prof. Rudolph Panholzer ad Hietzing, ma Hitler venne respinto una prima volta (ottobre 1907) all'esame di ammissione, risultando insufficiente alla prova di disegno e una seconda e definitiva volta l'anno successivo (nel 1908 non riusc\u00ec nemmeno ad essere ammesso a sostenere l'esame preliminare per \"scarsa attitudine\"). Dai documenti conservati nell'archivio dell'Accademia viennese apprendiamo che la prova del 1907 si tenne nei giorni 1 e 2 ottobre e prevedeva l'esecuzione di sei temi pittorici: \"La cacciata dalParadiso\", \"La battuta di caccia\", \"La Primavera\", \"I muratori\", \"La morte\", \"La Pioggia\". Ogni candidato, nei due giorni dell'esame d'ammissione, disponeva di tre ore mattutine e tre ore pomeridiane per eseguire i dipinti. Il collegio giudicante era composto da quattro docenti interni (Rudolph Bacher, Franz Rumpler, Heinrich Lefler, Kasimir Pochwalski), dal Preside di facolt\u00e0 (Sigmund l'Allemand) e da due commissari esterni, docenti in altre scuole pittoriche (Christian Griepenkerl ed Alois Delug). Anni dopo Hitler si sfogher\u00e0 con Albert Speer dicendo che era stato bocciato \"...da una cricca di professori ebrei e che l'avrebbero pagata cara\", il che non corrisponde a verit\u00e0, in quanto nessuno degl'esaminatori era di origine ebraica. Inoltre, essi erano gi\u00e0 deceduti al momento dell'Anschluss, nel 1938, a parte Pochwalski che aveva fatto ritorno nella natia Polonia, dove mor\u00ec nel 1940. Dopo la prima bocciatura Hitler ottenne un colloquio col rettore dell'Accademia per conoscere i motivi per cui era stato respinto: gli venne detto che non era stato giudicato capace di raffigurare il corpo umano, ma che era abbastanza abile nel disegnare edifici, ragion per cui lo si consigliava d'iscriversi alla facolt\u00e0 di architettura, il che era impossibile dal momento che il futuro dittatore era in possesso della sola licenza elementare.. Hitler descrisse cos\u00ec a Speer il colloquio: \"Mio caro Speer, tu devi sapere che alla scuola tecnica che avevo frequentato precedentemente e che avevo abbandonato, ero di gran lunga il miglior disegnatore della classe. Da questa abilit\u00e0, ampiamente riconosciuta dai compagni e dagli insegnanti, partivo per la costruzione del mio futuro pittorico, convinto di poter sostenere facilmente tale esame (d\u2019ammissione all\u2019accademia), quasi giuocando. Ero talmente convinto del successo che la bocciatura mi colp\u00ec come un fulmine e ciel sereno. Ma era proprio cos\u00ec. Come mi presentai dal rettore e gli chiesi di chiarirmi i motivi della mia bocciatura, quel signore mi assicur\u00f2 che dai disegni che avevo presentato risultava con ogni evidenza che non ero assolutamente adatto a fare il pittore, ma che il mio talento mi portava piuttosto verso il campo dell\u2019architettura. Una pietosa bugia? Forse. Ovviamente non ne reo affatto convinto! Dalla mattina presto fino alla notte io correvo da un museo all\u2019altro, ma eran quasi sempre i palazzi che mi attiravano a tutta prima. Ero capace di passare delle ore davanti all\u2019Opera o davanti al Parlamento. Eppure anche questa opportunit\u00e0 fin\u00ec per infrangersi nel momento in cui apprendo che l\u2019ammissione alla scuola di architettura presupponeva la licenza della sezione architettonica della scuola tecnica; ma per l\u2019entrata in questa si esigeva la licenza di scuola media. Tutto ci\u00f2 mi mancava completamente. L\u2019adempimento del mio bel sogno non era pi\u00f9 possibile\".\nIl 14 gennaio 1907 venne diagnosticato alla madre, gi\u00e0 da alcuni mesi incapace di dormire per i prolungati dolori al petto, un carcinoma mammario ulcerato in stadio avanzato e sub\u00ec una mastectomia radicale una settimana dopo; l'intervento chirurgico risult\u00f2, tuttavia, del tutto inutile, a causa della diagnosi tardiva. Per tutto il 1907 Hitler si prese cura della madre e dell'appartamento in cui vivevano. Klara mor\u00ec all'et\u00e0 di 47 anni all'alba del 21 dicembre 1907 (\"Il Natale peggiore di tutta la mia vita\" ebbe ad affermare Hitler a Mussolini durante l'ultima visita che il dittatore italiano fece al F\u00fchrer nel 1944 alla \"Tana del Lupo\"). Il medico che cur\u00f2 invano la madre di Hitler era ebreo, tale Eduard Bloch, e non soffr\u00ec alcuna persecuzione durante tutto il regime hitleriano. Hitler gli espresse tutta la sua gratitudine per aver tentato invano di salvargli la madre: \u00abSappia che non lo dimenticher\u00f2 mai!\u00bb. All'et\u00e0 di 19 anni Adolf rimase cos\u00ec orfano. Sua madre riposa tuttora in una tomba del cimitero di Leonding, dove era stata tumulata la mattina del 23 dicembre 1907, accanto a quelle del marito e di uno dei figli morto in tenera et\u00e0; Hitler, tuttavia, and\u00f2 a visitare il cimitero soltanto dopo l'annessione dell'Austria alla Germania nel 1938. Ben presto a fine dicembre lasci\u00f2 la sua casa per Vienna, dove aveva vaghe speranze di diventare un artista. Aveva diritto a una pensione da orfano, che integrava lavorando come illustratore. Aveva un certo talento artistico e spesso elaborava dipinti di case e grandi palazzi. Si conservano alcune tele di discreta fattura.\nPerse la sua pensione nel 1910, ma per allora aveva ereditato qualche soldo da una zia. Secondo quanto asserito da sua cognata in un'intervista del 1930 al \"Daily Mail\" \u2013 il che per\u00f2 non trova ulteriori conferme, Hitler nel novembre 1912 si trasfer\u00ec a Liverpool, dove il fratellastro Alois nel frattempo aveva conseguito una cospicua fortuna grazie all'apertura di due ristoranti presso la citt\u00e0 inglese. La vicenda che riguard\u00f2 questo suo spostamento in Inghilterra \u00e8 alquanto curiosa: infatti, il fratello Alois attendeva la sorella Angela, alla quale aveva donato il biglietto e non ad Adolf, con il quale era peraltro in pessimi rapporti. Il periodo di soggiorno in Inghilterra fu per Hitler un tremendo e monotono esilio; egli infatti si confin\u00f2 nell'appartamento del fratello approfittando della sua lauta generosit\u00e0. Nell'aprile del 1913, incoraggiato da Alois e dalla moglie, stanchi della sua invadente presenza torn\u00f2 a Vienna, nella capitale austriaca, ove ritrov\u00f2 improvvisamente l'estro artistico perduto a Liverpool.\nFu a Vienna, dove visse tra il febbraio 1908 e il maggio 1913, che Hitler inizi\u00f2 ad avvicinarsi all'antisemitismo, un'ossessione che avrebbe dominato la sua vita e sarebbe divenuta la chiave di molte delle sue azioni successive. Vienna aveva una grossa comunit\u00e0 ebraica, comprendente molti ebrei ortodossi dell'Europa orientale. Hitler in seguito ricord\u00f2 il suo disgusto nell'incontrare gli ebrei viennesi. In quegli anni venne stampata una rivista zeppa di teorie e tesi antisemite dal nome di \"Ostara\", che pure Hitler risulta leggesse la sera nel dormitorio comunale, come testimoniarono alcuni suoi compagni di camera. A quest'epoca risale la sua iscrizione alla \"Lega antisemita\" di Adolf Lanz e ai primi mesi del 1909 la partecipazione alle riunioni iniziatiche di tale associazione.. Nel corso del 1913 a Vienna erano contemporaneamente presenti, oltre ad Hitler, anche il futuro dittatore Stalin (tra il gennaio ed il febbraio di quell'anno), ed il futuro dittatore Tito\nA Vienna l'antisemitismo si era sviluppato dalle sue origini religiose in una dottrina politica, promosso da pubblicisti come Lanz von Liebenfels, i cui libelli venivano letti da Hitler, e da politici come Karl Lueger, borgomastro di Vienna, o Georg von Sch\u00f6nerer, che contribu\u00ec agli aspetti razziali dell'antisemitismo. Da loro Hitler acquis\u00ec il credo nella superiorit\u00e0 della razza ariana, che form\u00f2 le basi delle sue idee politiche. Hitler arriv\u00f2 a credere che gli ebrei fossero i nemici naturali degli \"ariani\" e fossero anche in qualche modo responsabili per la sua povert\u00e0 e incapacit\u00e0 di ottenere il successo che credeva di meritare. Il rapporto di Hitler con il problema ebraico e la sua genesi in questi anni \u00e8 comunque piuttosto controverso; infatti testimonianze di Reinhold Hanisch sottolineano come Hitler tenesse rapporti di amicizia e dialogo con alcuni ebrei.\nI soldi ereditati dalla zia ben presto terminarono e per diversi anni Hitler visse in una relativa oscurit\u00e0; non si trov\u00f2 mai in condizioni di reale indigenza, anche se dormiva in ostelli per soli uomini. Durante il tempo libero assisteva spesso all'opera nelle sale da concerto di Vienna, prediligendo i temi della mitologia norrena di Richard Wagner. Tra il 1909 e il 1910 Hitler venne sfrattato per morosit\u00e0 per due volte: la prima da una squallida stanza nel quartiere viennese di Alsergund; la seconda volta da una vera e propria bettola poco distante. Nel biennio 1911-1913 Hitler si adatt\u00f2 a dormire al dormitorio pubblico di Meidling, il M\u00e4nnerheim (\"Pensionato popolare per uomini\") nelle vicinanze della stazione ferroviaria, dove giunse nel dicembre 1910, e a mangiare alla mensa del Convento dei Fratelli della Carit\u00e0.\nGuadagnava un qualche spicciolo vendendo acquerelli da lui stesso dipinti ed era a tal punto emaciato che un passante ebreo, che vendeva vestiti usati e che probabilmente gli era riconoscente per aver dipinto alcuni cartelloni pubblicitari per il suo negozio, si tolse il cappotto e glielo regal\u00f2. A detta di alcuni suoi compagni di dormitorio, gran parte degli acquirenti dei cartelloni di Hitler erano ebrei. In quegli anni il suo pi\u00f9 caro amico fu un ceco, il gi\u00e0 citato Reinhold Hanisch, fino a quando non litigarono sulla spartizione dei compensi e Hitler lo denunci\u00f2 per furto, facendolo condannare nell'agosto 1910 ad otto giorni di carcere, dopo i quali Hanisch continu\u00f2 a falsificare acquerelli. Nel 1936 venne condannato dalla corte di Vienna per frode e mor\u00ec l'anno seguente in carcere, probabilmente a causa di un attacco cardiaco.Come ebbe a scrivere nel \"Mein Kampf\", e come fu riconosciuto da chi lo conobbe nel periodo viennese, egli si dedicava instancabilmente alla lettura, a cui dedicava molte ore del giorno e della notte. Ci\u00f2, unito alle dure esperienze esistenziali, gli avrebbe fatto definire la capitale austriaca come \"[...] la pi\u00f9 seria e profonda scuola della mia vita [...]. Non mi tocc\u00f2 di aggiungere poi gran cosa a quello che avevo accumulato allora\". Il 16 maggio 1913 l'imperial regio tribunale distrettuale di Linz dispose il versamento di una cospicua somma derivante dall'eredit\u00e0 paterna che ammontava a 819 Corone e 98 Heller e il 24 maggio, assieme all'amico Rudolf H\u00e4usler si rec\u00f2 al distretto di polizia della capitale per comunicare la partenza dalla capitale austriaca pur non indicando la meta.\nIl 25 maggio 1913 Hitler si spost\u00f2 a Monaco di Baviera, nel quartiere di Schwabing. La fuga da Vienna avvenne per evitare di prestare servizio militare nell'esercito austro-ungarico, dal momento che, come ebbe a scrivere nel suo \"Mein Kampf\", \"quel crogiuolo di popoli inferiori mi aborriva: volevo togliermi di dosso la polvere viennese e mai avrei militato nell'esercito imperiale (austroungarico)\". Lo fece per un motivo: sfuggire alle varie notifiche che gli inviavano a casa, per la leva militare (come Mussolini, del resto, faceva in quegli anni). Non riusc\u00ec per\u00f2 a sfuggire alla polizia, che ne chiese e ottenne l'estradizione. Risulta invece totalmente priva di fondamento la notizia riportata in alcune biografie che il futuro dittatore abbia trascorso l'estate e l'autunno del 1913 presso alcuni parenti in Gran Bretagna.\nNel gennaio del 1914, bloccato dalla polizia prussiana in Baviera e riconsegnato a quella austriaca, dovette presentarsi al distretto militare di Salisburgo per la visita di leva. I medici militari lo giudicarono inidoneo senza neppur visitarlo il 5 febbraio e lo mandarono a casa \"riformato\", inabile perfino al servizio ausiliario, perch\u00e9 \"gracile nel fisico, denutrito e mal ridotto nell'intero aspetto da sembrare tisico\". Invece di essere contento, quel rifiuto fu per Hitler una ferita all'orgoglio. Hitler decise di rinunciare alla cittadinanza austriaca e, non avendo ottenuto quella tedesca, divenne apolide. Hitler visse in una soffitta sita al numero 34 di Schellesserheimerstrasse, presso un sarto che spesso veniva pagato anche in notevole ritardo circa il mensile d'affitto, ma col quale il futuro dittatore manterr\u00e0 sempre un ottimo rapporto. Curiosamente, al ritorno dalla Svizzera, il futuro capo dell'Unione Sovietica Lenin aveva alloggiato in un'altrettanto squallida stanza al numero civico 106 della medesima via, quaranta metri pi\u00f9 avanti.\nLa genesi dell'antisemitismo durante gli anni giovanili.\nL'antisemitismo di Hitler risale quasi certamente ai tempi della frequentazione della Realschule di Linz, dove gran parte del corpo insegnante e degli studenti - ivi inclusi i compagni di classe del futuro dittatore - erano pangermanisti, ultranazionalisti e xenofobi.. Tra i compagni di studi del giovane Hitler nella Realschule di Linz c'era anche il futuro filosofo Ludwig Wittgenstein, appartenente ad una facoltosa famiglia ebraica della citt\u00e0. Secondo la storica Kimberley Cornish Hitler, come altri compagni scuola, provava ostilit\u00e0 e invidia verso il figlio della facoltosa famiglia di origine ebraica, rafforzata dal luogo comune diffuso sugli ebrei capitalisti e usurai. Fu lo stesso dittatore nel Mein Kampf ad affermare che il suo odio per gli ebrei sarebbe nato gi\u00e0 durante gli anni scolastici, a causa della frequentazione di uno studente ebreo di cui non fece il nome \u00abuno di cui non ci fidavamo\u00bb. Lo stesso padre di Hitler non faceva mistero della sua xenofobia rivolta contro le altre popolazioni dell'impero asburgico, in primis slavi, musulmani ed ebrei. L'ambiente scolastico fu per\u00f2 determinante per la genesi dell'antisemitismo del futuro F\u00fchrer, in quanto l\u00e0 circolavano senza censure le idee di Georg von Sch\u00f6nerer, un fanatico della \"purezza della razza germanica\", sostenitore di un'Austria etnicamente purificata dalle componenti non germaniche della popolazione, repubblicana e unita territorialmente all'impero tedesco e alla regione dei Sudeti. Sch\u00f6nerer fu tra l'altro il primo ad utilizzare il saluto che diverr\u00e0 quello d'ordinanza della Germania nazista, \"Heil!\", a propugnare il ritorno al paganesimo precristiano, ad identificare gli ebrei quali rei della speculazione internazionale, a giustificare i pogrom (uccisioni di massa) degli ebrei russi di Odessa, Mogilev e Kisinev (attuale Chi\u0219in\u0103u) e a definire gli ebrei \"Todfeind\" (\"nemici mortali\").\nSeguace di Sch\u00f6nerer era pure l'unico professore che aveva un certo ascendente sul giovane Hitler, tal Leopold Poetsch, insegnante di storia (l'unica materia, assieme all'educazione fisica e al disegno, in cui Hitler eccelleva), assiduo lettore del mensile antisemita illustrato \"Der Scherer\", pubblicato ad Innsbruck. Tre furono le personalit\u00e0 che pi\u00f9 influenzarono le convinzioni antisemite del giovane Hitler. Negli anni viennesi, Hitler era un assiduo lettore di \"Ostara\", una rivista a carattere antisemita, anticristiana e antistorica, che esce per la prima volta nel 1905 nell'allora impero austro-ungarico, con una tiratura provvisoria di 100.000 copie, edita da Jorg Lanz von Liebenfels, un ex-monaco cistercense del monastero della Santa Croce di Vienna. La rivista, che traeva il nome dalla dea germanica della fecondit\u00e0 e dell'abbondanza, le cui celebrazioni cadevano durante i mesi primaverili e che venne inglobata nella Pasqua cristiana, gi\u00e0 conteneva alcuni programmi del futuro nazismo, quali la contrapposizione tra la razza germanica (\"razza eletta\") e le razze inferiori, la riduzione in schiavit\u00f9 di queste ultime e la loro messa al bando o tramite deportazione coatta in remote localit\u00e0 quali Siberia, Mongolia e Madagascar, oppure mediante la semplice eliminazione fisica attraverso la purificazione col fuoco (testualmente: \"Olocausto\"), la selezione razziale mediante l'eugenetica e la procreazione favorita di nascituri della razza eletta (\"Progetto Lebensborn\"). La tipografia della rivista era ubicata nel castello austriaco di Burg Werfestein, a picco sul Danubio, presso Wernstein am Inn, nell'Austria Superiore.\nProprio in tale sede, nel dicembre del 1907 venne per la prima volta issato un vessillo contenente una svastica rossa in campo giallo-oro, attorniata da fiordalisi. Il futuro giornale del partito nazista, il \"V\u00f6lkischer Beobatcher\", risulter\u00e0 abbonato annualmente alla rivista \"Ostara - Rundschau\". Nonostante questo, Hitler chiuse \"motu proprio\" la tipografia quando, nel 1938 invase l'Austria. Al termine della seconda guerra mondiale, von Liebenfels si vanter\u00e0, in un'intervista, di diversi fatti, ovvero che anche Lenin avrebbe apprezzato i suoi scritti, cos\u00ec come sua dichiar\u00f2 la formula del saluto nazista \"Sieg Heil!\" (\"Salute alla vittoria!\"). Von Liebenfels, per\u00f2, aveva sviluppato l'ideologia a sua volta mutuandola dal tedesco Guido von List, che svolge un'attiva propaganda antisemita per mezzo di Alfred Schuler, il cui territorio d'azione \u00e8 incentrato sul quartiere di Schwabing, a Monaco di Baviera, il \"quartiere degli artisti\", ove risiedevano in quegli anni sia Lenin che Hitler.\nNel 1951, tre anni prima di morire, von Liebenfels concedette un'intervista al giornalista Wilfried Daim, in cui affermava di rammentare una visita del giovane Hitler del 1909 nella sede ove si pubblicava \"Ostara\". Rammentava che Hitler era talmente indigente da non potersi permettere di acquistare i numeri arretrati della rivista, che gli furono donati assieme ad alcuni spiccioli per il biglietto di ritorno sull'autobus. Hitler stesso, in un passaggio del suo \"Mein Kampf\" riconosce che \"[...] la documentazione durante gli anni viennesi su quegli opuscoli (Ostara) ha gettato fondamenta di granito per la mia personale visione del mondo\". Nel periodo in cui Hitler giunse a Monaco, in tutta la Germania si contavano diverse associazioni pi\u00f9 o meno segrete che inneggiavano alla purezza della razza germanica. Le pi\u00f9 rappresentative erano:\nGran parte di queste societ\u00e0 fioriscono in Baviera tra il 1890 e il 1930 e hanno come programma, oltre al pangermanesimo, un antisemitismo pi\u00f9 o meno esplicito e un carattere elitario esoterico. Il simbolo adottato da una di queste, la Thule Gesellschaft, evidenziava un gladio romano sovrapposto ad una svastica. Alcuni dei futuri alti gerarchi nazisti provenivano dalle file di questa associazione e anche l'ideatore dell'emblema, un dentista, tal Friedrich Krohn, ne era affiliato e conosceva personalmente Hitler, essendo divenuto il \"Gauleiter\" della citt\u00e0 bavarese di Rosenheim. Lo stesso simbolo del partito nazista, la svastica, era noto ad Hitler fin dalla giovinezza: frequentando la scuola annessa al monastero benedettino della citt\u00e0 austriaca di Lambach, nel periodo tra il 1897 e il 1898, aveva potuto vedere che in diversi punti del monastero era presente la croce uncinata anzich\u00e9 quella romana.\nLa prima guerra mondiale.\nIl 3 agosto 1914, due giorni dopo che la Germania aveva dichiarato guerra alla Russia, appena ricevuta la notizia che la Germania aveva dichiarato guerra anche alla Francia, Hitler scrisse di proprio pugno una formale petizione al re Ludovico III di Baviera chiedendo di esser arruolato volontario nell'esercito bavarese seppur di nascita austriaca e privo ufficialmente di fissa dimora e apolide. Con ogni probabilit\u00e0 il monarca non lesse la lettera, che venne processata da un segretario. Tuttavia, nonostante le pregiudiziali relative all'apolidia, alla mancanza di fissa dimora, alla nazionalit\u00e0 austriaca e, non ultima, la riforma alla visita di leva, la richiesta di Hitler venne accolta. Il 16 agosto 1914, quando l'Impero tedesco era ormai entrato nella prima guerra mondiale, Hitler si arruol\u00f2 come volontario a 25 anni nell'esercito bavarese del \"Kaiser\" Guglielmo II, venendo assegnato nella 1\u00aa Compagnia del 16\u00ba Reggimento di Fanteria \"List\", appartenente alla 6\u00aa Divisione di Riserva o, pi\u00f9 precisamente, il \u201cReserve-Infanterie-Regiments 16\u201d (o \u201cR.I.R. 16\u201d), comandato dal colonnello Alfred Julius Eduard List (Monaco di Baviera, 19 dicembre 1864 \u2013 Gheluvelt fronte delle Fiandre 31 ottobre 1914). In quello stesso reggimento militava anche il suo futuro Reichsleiter (successivamente definito \"delfino\" di Hitler) Rudolf Hess, a quell'epoca un tenente. Ed appartenevano a quell'unit\u00e0 pure i capitani Karl Mayr ed Ernst R\u00f6hm, quest'ultimo futuro capo delle Camicie Brune naziste. Ottenne il grado di caporale e prest\u00f2 servizio attivo in Francia e Belgio come staffetta portaordini (\"Ordonnanz\"), ma non venne promosso al grado di sergente perch\u00e9 non ritenuto - come trascritto nei verbali del Processo di Normberga del 1946 - \"...abbastanza carismatico da esser adatto al comando, essendo troppo taciturno e legato pi\u00f9 alla mascotte del reggimento, il cane di nome 'Foxl' che non ai commilitoni\". Contrariamente alla letteratura hitleriana successiva, il reggimento List non \u00e8 stato un laboratorio del nazismo: solo il 2% dei commilitoni si iscriver\u00e0 poi al partito e molti soldati volontari erano di religione ebraica, autorizzati a praticare tra le trincee i loro riti.\nDurante il servizio militare, Hitler si dimostr\u00f2 un soldato coraggioso e probo: a differenza degli altri commilitoni rifiutava le sigarette e gli alcolici, non chiedeva licenze, non riceveva mai n\u00e9 lettere n\u00e9 pacchi postali da casa, non dimostrava alcun interesse per le ragazze e non si lamentava mai per i pidocchi, il fango, la sporcizia e il cattivo odore delle trincee. Era inoltre solitario e sembrava voler provare affetto solo a Foxl, il cane randagio da lui adottato prima di partire per il fronte. Al contrario, alcuni suoi soldati lo descrivevano anche in preda ad esaurimenti nervosi: infatti lo si vedeva dapprima immerso nei suoi pensieri con le mani appoggiate sulla testa e all'improvviso scattare imprecando contro i \"nemici interni del popolo tedesco\", ossia gli ebrei e i marxisti.\nDopo un formale addestramento di due mesi, il reggimento di Hitler venne inviato al fronte, in Francia, a Lilla, come unit\u00e0 di rinforzo, ed Hitler si dimostr\u00f2 per tutto il corso della guerra un'eccellente staffetta portaordini.\nIl 29 ottobre del 1914 debutt\u00f2 sul campo ai margini della prima battaglia di Ypres, nel villaggio fiammingo di Gheluvelt. Nel \"Mein Kampf\" scriver\u00e0 di essere stato l'unico sopravvissuto di quella sortita \"Ho rischiato la vita in prima linea, ogni giorno, guardando la morte negli occhi, rimanendo vivo per miracolo e vedendo cadere pure il mio comandante, il colonnello List\"; i documenti, per\u00f2, fissano a soli tredici i soldati caduti: la vera mattanza di tedeschi avviene a dieci chilometri di distanza e in giorni differenti. In ogni caso, il reggimento in cui militava Hitler ne usc\u00ec decimato: in base a quanto si legge nei registri militari ufficiali dell'epoca, di tremila soldati ne rimasero vivi soltanto seicento.\nNel corso del 1915 Hitler e i suoi commilitoni combatterono a Neuve Chapelle e a Baupame, sul fiume Somme.\nIl 7 ottobre 1916, mentre stava per consegnare un messaggio agli ufficiali impegnati sulla linea di Ligny-Thilloy, fu ferito alla coscia sinistra da una scheggia di granata durante la battaglia della Somme e fu ricoverato per due mesi nell'ospedale militare di Beelitz, 50 chilometri a sud di Berlino. Essendosi distinto in combattimento fu decorato con la Croce di Ferro di seconda classe (2 dicembre 1916) e quindi di prima classe il 14 agosto 1918. Quest'ultima onorificenza era all'epoca raramente usata per premiare militari di truppa, in particolare sottufficiali.\nIl 5 marzo 1917, cinque mesi pi\u00f9 tardi, torn\u00f2 sul campo di battaglia e combatt\u00e9 tutte le pi\u00f9 sanguinose battaglie sul fronte delle Fiandre, tra cui la terza battaglia di Ypres, la battaglia di Lizy sul fiume Aisne, la battaglia di Arras e la battaglia di Passchendaele. Al processo di Norimberga contro i gerarchi nazisti, nel 1946, la testimonianza dell'ufficiale che svolse le mansioni di aiutante di campo del comandante del reggimento in cui Hitler militava asser\u00ec che \"[...] per il suo coraggio era stata avanzata la proposta circa la promozione di Hitler a sottufficiale, ma il comandante aveva poi soprasseduto perch\u00e9 non era riuscito ad individuare, in quel soldato taciturno che parlava da solo tra s\u00e9, le richieste doti di comando\". Tuttavia, ammise anche che Hitler era divenuto fiduciario di ufficiali, quali i futuri gerarchi R\u00f6hm e Mayr, che lo trovarono \"stranamente idoneo a risollevare il morale dei commilitoni frustrati dall'imminente sconfitta e influenzabili dalla propaganda spartachista (comunista)\".\nPer lunghi mesi scompare dalla prima linea, ma di guarnigione a Wavrin e si innamora di una contadina francese di 17 anni di nome Charlotte Lobjoie (conosciuta probabilmente nella primavera 1917), alla quale regala diversi acquarelli che lei conserver\u00e0 in un granaio. Il 28 settembre 1918, dopo aver trascorso due settimane di congedo a Berlino, Hitler fu ferito da una scheggia in una trincea nel villaggio di Marcoing durante la battaglia di Cambrai-San Quintino in Francia, mentre era in corso un assalto a sorpresa da parte di un plotone britannico del Reggimento Duca di Wellington. \nLa sera del 13 ottobre 1918, presso Werwich, fu intossicato temporaneamente da un attacco di gas iprite, che lo lasci\u00f2 cieco per tre giorni. Due giorni dopo, il 15 ottobre, venne ricoverato all'Ospedale Militare di Pasewalk dove, secondo alcune fonti, apprese la notizia della sconfitta tedesca del 9 novembre. Hitler rimase in convalescenza a Pasewalk per altri ventinove giorni, da dove venne dimesso il 21 novembre, ma i registri sanitari e la cartella clinica del futuro dittatore vennero distrutti dalla Gestapo nell'estate 1933, dopo che Hitler ebbe instaurato la dittatura rendendo il partito nazista l'unico ammesso in Germania (Decreto del 14 luglio 1933). Il direttore medico-militare dell'ospedale era il noto psichiatra Edmund Forster che, nella versione ufficiale, si suicid\u00f2 nella propria abitazione di Greifswald l'11 settembre 1933.\nLa versione della vicenda in possesso dal 1943 dei servizi segreti statunitensi, riporta invece una verit\u00e0 diversa: Hitler a Pasewalk soffriva di una rara forma di psicosi nota col termine scientifico di \"cecit\u00e0 isterica\", forse imputabile alla dura vita di trincea che da quattro anni era costretto a subire. Il dottor Forster, per spronarlo, utilizzava metodi molto poco ortodossi, arrivando anche a pesanti diverbi verbali. In base a questi dati, si pu\u00f2 spiegare il motivo della distruzione della cartella clinica di Hitler da parte della Gestapo e la versione della morte di Forster per omicidio e non suicidio come ufficialmente decretato. Nonostante l'esperienza della guerra lo abbia reso convinto di essere dotato di una sorta di \"protezione divina\" in virt\u00f9 di una \"missione salvifica da compiere per il bene della nazione\", \u00e8 durante la degenza a Pasewalk che matura l'idea di dover buttarsi in politica al fine di conquistare il potere: \"Quando mi trovai costretto a giacere a letto, nell'immobilit\u00e0, stringendo dalla rabbia il cuscino, alla notizia dell'armistizio, mi colp\u00ec la certezza che avrei liberato la Germania e l'avrei resa nuovamente grande. Seppi immediatamente che ci\u00f2 si sarebbe immancabilmente realizzato\", afferma testualmente Hitler nel \"Mein Kampf\". In realt\u00e0, oramai la Germania era al collasso economico e alla fame, per via del blocco navale inglese. In aggiunta, il presidente statunitense Woodrow Wilson, il 24 ottobre 1918 aveva affermato che il Governo degli Stati Uniti teneva in pugno tutti i governi dei Paesi della Triplice Intesa, fortemente indebitati con gli Stati Uniti per via delle spese belliche e che tali paesi si sarebbero \"uniformati\" alle decisioni statunitensi in tema di pace negoziale. Aveva inoltre ribadito che non avrebbe trattato col governo imperiale tedesco, ma soltanto con un governo democraticamente eletto dal popolo tedesco; e che \"[...] se i capi dell'esercito germanico e gli autocrati monarchici fossero rimasti al potere, la Germania sarebbe stata costretta alla resa senza condizioni, com'\u00e8 costume dell'esercito statunitense, o tutt'al pi\u00f9 un armistizio temporaneo, preludio di una quasi certa ripresa delle ostilit\u00e0, una nuova guerra che la Germania non si sarebbe certo potuta permettere\".\nIn un colloquio con Albert Speer al Berghof nel 1943, allorch\u00e9 Speer descrisse un episodio noto come gli \"Angeli di Mons\", Hitler raccont\u00f2 un episodio \"paranormale\" che capit\u00f2 a lui stesso pressappoco nel medesimo periodo: \"Stavo consumando la mia misera cena in trincea, insieme a parecchi commilitoni. All'improvviso, mi parve d'udire una sorta di voce che mi diceva: \"Alzati e allontanati di qui!\". Era cos\u00ec chiara e insistente che io obbedii automaticamente, come a un ordine militare. Al che mi alzai immediatamente in piedi e camminai per una ventina di metri lungo il bordo della trincea, portandomi appresso il gavettino con la cena. A questo punto mi sedetti e ricominciai a mangiare, poich\u00e9 la mia mente era nuovamente in pace. Mi ero appena sistemato quando un lampo accecante, misto a un'assordante deflagrazione esplosero nella parte di trincea che avevo appena lasciato. Una granata vagante aveva dilaniato il gruppo di soldati coi quali stavo precedentemente cenando e nessuno era sopravvissuto. Fu in quel preciso istante che capii di godere della protezione divina\". Un suo commilitone, tal Mende, conferm\u00f2 quanto riferito da Speer al processo di Norimberga affermando: \"[...] a questo proposito, mi viene in mente una strana profezia che Hitler mi fece poco prima del Natale del 1915. In quell'occasione, Hitler asser\u00ec che a un certo momento, nel giro di qualche anno, avremmo udito molto a suo proposito; avremmo sentito parlare tanto di lui, era solo questione di tempo: dovevamo solo attendere che quel momento fosse arrivato\".\nDurante la guerra Hitler acquis\u00ec un appassionato patriottismo tedesco, anche se non era un cittadino dell'Impero tedesco (un aspetto a cui non pose rimedio fino al 1932). Il rapido succedersi degli eventi lo ferirono profondamente: ai primi di novembre 1918, con la definitiva sconfitta dell'Impero austro-ungarico a opera del Regno d'Italia in seguito alla battaglia di Vittorio Veneto, assistette alla disintegrazione etnica e territoriale dell'impero asburgico. Fu reso noto che il governo austriaco avrebbe permesso il transito dell'esercito italiano attraverso il Vorarlberg per invadere la Baviera, aprendo cos\u00ec un secondo fronte di guerra. Domenica 10 novembre 1918, all'ospedale militare di Pasewalk, una citt\u00e0 della provincia tedesca di Pomerania, il caporale Hitler ed altri suoi commilitoni del 16\u00ba reggimento bavarese di fanteria appresero notizie confuse sul crollo politico della Germania ad opera di un pastore protestante di Berlino che aveva il compito di assistere spiritualmente i feriti. Hitler visse in prima persona il crollo politico della Germania quando, all'inizio di novembre, rifiutando l'abdicazione, il Kaiser fugg\u00ec da Berlino e si rifugi\u00f2 nel quartier generale del comando supremo dell'esercito a Spa, sul fronte occidentale, dove i generali in capo, Paul von Hindenburg ed Erich Ludendorff, consultatisi con il loro collega Erich von Falkenhayn, gli comunicarono che non potevano dirsi certi della fedelt\u00e0 dell'esercito e della lealt\u00e0 delle truppe, consigliandogli la doppia rinuncia, al trono di Germania e anche a quello di Prussia. Hitler rimase disperatamente sconvolto dalla capitolazione tedesca nel novembre 1918, quando l'esercito, a suo dire, non era stato sconfitto (anche il neoeletto presidente Friedrich Ebert pronunci\u00f2 tali parole nel discorso con cui, a Berlino, ricevette i reduci dal fronte, qualche settimana dopo), occupava tuttora una notevole porzione di territorio francese, era superiore ai nemici per innovazione nell'armamento, nella tattica e nella strategia, tanto che nel \"Mein Kampf\", un lustro dopo, scriver\u00e0 \"[...] in un conflitto prossimo venturo, se la vittoria non arrider\u00e0 affatto alle armi tedesche, sarebbe di gran lunga preferibile avere un crollo militare prima di un crollo politico\" (il che effettivamente si ebbe nel 1945). Egli, come molti altri nazionalisti, incolp\u00f2 gli ebrei di avere attizzato focolai rivoluzionari bolscevichi, che avrebbero minato dall'interno la resistenza dei soldati al fronte e indotto i politici (i \"criminali di novembre\") alla resa e alla sottoscrizione del trattato di Versailles. Hitler e i suoi commilitoni del reggimento \"List\" vennero ritirati dal fronte delle Fiandre a fine novembre 1918 e rientrarono a Monaco di Baviera all'inizio di dicembre, trovandola in preda alla rivoluzione comunista che nel frattempo era scoppiata come in altre citt\u00e0 tedesche.\nLa Germania dopo la sconfitta.\nDimesso dall'ospedale militare, Hitler fece ritorno nella caserma del suo reggimento, a Monaco, in attesa di ordini e trov\u00f2 la Baviera in piena rivoluzione. Il caos e l'anarchia rendevano impossibile identificare una legittima autorit\u00e0 governativa. Per comprendere il trauma psicologico vissuto da Hitler al termine della prima guerra mondiale, un'analisi molto specifica e accurata fu fatta da Len Deighton in un suo volume del 1981. Nel dicembre 1918 il servizio sanitario statale tedesco stim\u00f2 essere 763.000 i propri concittadini deceduti per fame e malnutrizione in seguito al blocco navale imposto nel periodo della prima guerra mondiale dalla Royal Navy britannica alla Germania. Hitler lo giudic\u00f2 un comportamento bellico barbaro perch\u00e9 le vittime furono soprattutto anziani, donne e bambini. Il 9 novembre 1918, dopo l'abdicazione del Kaiser, il principe Max del Baden, facente funzione pro-tempore, convoc\u00f2 il presidente del partito socialdemocratico tedesco, Friedrich Ebert, e gli disse: \"Herr Ebert, affido l'impero tedesco alla sua custodia\" e si dimise. Nel frattempo, sulle gradinate del palazzo imperiale di Berlino, l'avvocato Karl Liebknecht e l'attivista Rosa Luxemburg avevano proclamato il soviet dei lavoratori e dei soldati, innescando una rivoluzione comunista nelle principali citt\u00e0 tedesche. Ebert dovette forzatamente appoggiarsi ai militari e ai circoli nazionalistici per poter schiacciare la rivolta. Al ritorno dei reduci dal fronte, tenne loro un discorso in cui li lodava in quanto coraggiosi, leali e mai sconfitti. Hitler non fece altro che far sue le tesi dell'estrema destra che, a partire dal discorso di Ebert, costru\u00ec il mito della \"pugnalata alle spalle dei combattenti\" (\"Dolchstosslegende\") con cui alcuni civili, a detta di tali circoli, avevano complottato col nemico per poter assurgere al potere. La \"Dolchstosslegende\" assunse per i circoli nazionalisti estremi tedeschi un significato paragonabile a quello della vittoria mutilata per i nazionalisti italiani.\nLa Germania era piena di reduci inattivi, immiseriti e difficilmente inseribili nel contesto della vita civile; tra questi pure Hitler, tanto pi\u00f9 che egli era pure orfano. Da questi sbandati, il generale Kurt von Schleicher, il 4 gennaio 1919 trasse gli uomini, all'inizio soltanto 4.000, con cui schiacciare i rivoluzionari comunisti il giorno 19 dello stesso mese e puntellando cos\u00ec la fragile nascente repubblica, che fu sempre sorretta e diretta da circoli militari e ad essi era debitrice, al limite del ricatto. Esplicitamente, i bandi di reclutamento nei Freikorps (i \"Corpi Franchi\") recitavano: \"Non lasciare che la Germania diventi uno zimbello!\". Entro la fine di gennaio, promulgata la legge marziale, con l'aiuto dei Freikorps, Ebert fece schiacciare definitivamente la rivolta comunista. A questo punto il Freikorps aveva reclutato circa 250.000 volontari e, dopo aver arrestato Liebknecht e la Luxemburg, li assassinarono e gettarono i loro corpi in un canale di Berlino, dove vennero ripescati qualche giorno dopo. Questo clima impression\u00f2 a tal punto Hitler che, apertamente, una volta diventato un politico, nei suoi discorsi parl\u00f2 di \"disintegrazione della pi\u00f9 avanzata potenza industriale del mondo\", di \"un cancelliere che \u00e8 una marionetta costretta a ubbidire agli ordini dei vincitori\" e \"di un governo abusivo e non votato dal popolo\", descritto come \"una banda di traditori collaborazionisti che si riunisce in una spelonca di carbonari\". Hitler diceva apertamente quanto pensava a una grossa fetta dell'elettorato, non solo di destra, ma anche di sinistra. Hitler visse in prima persona i traumatici eventi della rivolta comunista una volta rientrato a Monaco, dove si era insediata la cosiddetta Repubblica bavarese dei Consigli.\nLa Repubblica dei Consigli.\nProclamata la repubblica in tutta la Germania, alcune citt\u00e0 non riconobbero il governo a maggioranza socialdemocratica insediatosi a Berlino; Monaco di Baviera, assieme a tutto lo Stato, fu tra quelle citt\u00e0 che si autoproclamarono \"indipendenti\". Sotto la guida di Kurt Eisner fu dichiarata la nascita della Repubblica bavarese dei Consigli, di tendenze moderate. Rudolf Hess, superiore gerarchico di Hitler nel suo stesso reggimento, ordisce in dicembre un complotto che fallisce. Nel gennaio 1919 Eisner fu messo in minoranza nel parlamento locale, tanto che si present\u00f2 a rassegnare le dimissioni il mese successivo (21 febbraio), quando venne ucciso con un revolver da un fanatico ultranazionalista, Anton Graf von Arco auf Valley. La notizia della sua uccisione fece scoppiare una guerra civile e nei disordini che ne seguirono prese il potere la frazione socialista estremista, quella degli spartachisti.\nIl 6 aprile venne dichiarata la Repubblica bavarese dei Consigli di matrice leninista e retta da un triumvirato composto da Ernst Toller, Gustav Landauer e dall'anarchico Erich M\u00fchsam, sostituiti dopo una sola settimana da Eugen Levine, che riport\u00f2 l'ordine in Baviera grazie alla neonata Armata Rossa Bavarese che semin\u00f2 il terrore. Il governo centrale della Repubblica di Weimar invi\u00f2 in Baviera a fine aprile 40.000 militari del Freikorps (tra essi combatte anche lo studente Heinrich Himmler, futuro comandante supremo delle SS) ad abbattere la repubblica sovietica e a reintegrare lo stato nel Reich: il 3 maggio cadde anche Monaco in mano all'esercito regolare. Non si conoscono notizie certe su cosa fece Hitler in questo convulso periodo, per\u00f2 \u00e8 noto dal \"Mein Kampf\" che l'avversione del futuro dittatore per il comunismo risale a questi mesi: \"[...] Il comunismo \u00e8 sinonimo di caos e di anarchia. Il comunismo \u00e8 una forza disgregatrice della societ\u00e0 e dello Stato perch\u00e9 fa affiorare l'istinto disfattista che c'\u00e8 in ogni uomo debole. Io l'ho conosciuto bene il comunismo e ho rischiato la vita per combatterlo allora come oggi!\". Risulta accertato che Hitler, rientrato a Monaco nel dicembre 1918, si present\u00f2 al battaglione di deposito del suo reggimento in attesa di ordini. Ai primi di febbraio del 1919 fin\u00ec per offrirsi volontario per il servizio di sorveglianza bimestrale di un campo per prigionieri di guerra in attesa di liberazione presso Traunstein, dove rimase fino a fine marzo, assieme ad un suo commilitone, tal Ernst Schmidt. Stando alle testimonianze di quest'ultimo: \"Della rivoluzione in atto in quel momento non ne parlava molto e, soprattutto, non ne parlava volentieri, ma si capiva chiaramente quanto lo amareggiava\".\nQuindi fece ritorno a Monaco e prese servizio nella caserma che sorgeva in T\u00fcrkenstrasse, gestita dall'Armata Rossa Bavarese. Alla caduta della repubblica marxista, ricompare come informatore e delatore del Freikorps, tanto che Otto Strasser, nazista della prima ora e avversario interno di Hitler, nel 1924 chiese, davanti ai notabili del partito: \"Si pu\u00f2 sapere dove era mai andato a finire Hitler quel giorno in cui entrammo in Monaco, noi del Freikorps? In quale angolo della citt\u00e0 era andato a nascondersi tale valoroso soldato, colui che avrebbe dovuto combattere eroicamente nelle nostre file [...]?!\". Hitler era passato dalla parte del Freikorps e si mise a disposizione della commissione d'inchiesta sugli abusi commessi dai rivoluzionari, fornendo una vasta mole d'informazioni dettagliate circa nomi e fatti ai fini delle istruttorie in corso. Hitler fu cos\u00ec destinato alla \"Commissione d'inchiesta presso il II reggimento di Fanteria\", nient'altro che un formale appellativo atto a mascherare l'attivit\u00e0 di un gruppo di delatori il cui compito consisteva nel riferire ai superiori i nominativi dei soldati comunisti, o presunti tali, in modo che li si potesse eliminare anche eventualmente fisicamente. La sua dedizione fu premiata, tanto che da giugno a settembre venne inviato a seguire un corso d'indottrinamento civico, assegnato all'Universit\u00e0 di Monaco, circa il credo militare nazionalista allo scopo di svolgere il delicato compito di informatore (delatore) dell'esercito. In realt\u00e0 Hitler si era segretamente accodato al \"Freikorps Oberland\", finanziato dall'occultista e ultranazionalista barone Rudolf von Sebottendorff. Come traspare nel \"Mein Kampf\", fu allora che Hitler, durante quelle lezioni, ebbe modo di scoprire di essere in grado di influenzare un uditorio, di avere idee ben chiare in testa, di poter impunemente attaccare senza mezzi termini comunisti ed ebrei e di saper tenere discorsi che colpivano sia i compagni che i superiori, anche se privo alle spalle di una formazione culturale di livello universitario. Il corso termin\u00f2 il 25 agosto e Hitler ne usc\u00ec con la patente di \"esperto al riguardo del problema ebraico\".\nIl Partito Nazionalsocialista.\nDopo la guerra Hitler rimase nell'esercito, che veniva ora impegnato principalmente nella repressione delle rivoluzioni socialiste che scoppiavano in tutta la Germania, compresa Monaco di Baviera, dove Hitler torn\u00f2 nel 1919. L'incarico di confidente dell'esercito era per\u00f2 a termine e sarebbe scaduto alla fine di marzo 1920. Hitler venne a contatto con il futuro Partito Nazista come uomo di fiducia dei circoli militari di Monaco. Mentre era ancora nell'esercito, il 12 settembre 1919 venne incaricato di spiare, in abiti civili, per conto dell'esercito e della polizia, gli incontri di un piccolo partito nazionalista, il Partito Tedesco dei Lavoratori (DAP). Al tempo, tale partito era un piccolo movimento locale senza base di massa, quasi un circolo d'\u00e9lite, anche se il suo programma prevedeva l'espansione su base nazionale. Durante la sessione tenuta dalla formazione politica al Sterneckerbr\u00e4u, un albergo con annessa birreria nel centro della citt\u00e0, quella sera stessa, Hitler ebbe una discussione violenta con un altro cliente.\nAssistette all'orazione di Gottfried Feder contro il capitalismo e contro il pangermanismo e partecip\u00f2 animatamente alla discussione. Ad una successiva riunione del DAP intervenne contro un oratore che si era espresso a favore della secessione della Baviera in una nazione tedesca meridionale e l\u00ec si accorse, come confid\u00f2 a Galeazzo Ciano successivamente, di avere \"una sorta di carisma magnetico sinistro sulla platea che rimase letteralmente estasiata\". Affascinato dal suo intervento, Anton Drexler, il fondatore e segretario del partito, lo iscrisse, senza averlo nemmeno consultato, il 16 settembre, pochi giorni dopo averlo udito parlare al partito come membro numero 555 nella primavera del 1920 e con la carica generica di \"propagandista\". In realt\u00e0, gi\u00e0 da un paio di settimane, Hitler era presente alle riunioni pubbliche del partito su indicazione delle forze dell'ordine, ma in quelle precedenti sedute non aveva annotato alcun particolare di specifico interesse.\nNel \"Mein Kampf\", a tal proposito troviamo scritto: \"[...] Dopo alcune riunioni che trovai pedanti ed estremamente noiose, ha luogo una discussione, dove un tale se ne esce con una tesi che mi rese furibondo. Intervenni, indignato dalla tesi esposta da quel tale e dall'accoglienza che alcuni dei presenti riservarono alla medesima. Questi signori richiedevano un'unione della Baviera all'Austria, determinandone la secessione dalla Germania. Non avrei potuto fare altrimenti che controbattere e dire in faccia a quel tale quale fosse la mia opinione su questo punto. Alcuni giorni dopo questo stomachevole episodio, avendo io declinato in quell'occasione le mie generalit\u00e0 e l'indirizzo abitativo, ricevetti per posta una cartolina recante la comunicazione ch'ero stato a mia insaputa iscritto al DAP e inserito nientemeno che nel suo comitato direttivo! Non mi opposi e non avrei pi\u00f9 potuto, voluto o dovuto tornare indietro\".\nIn realt\u00e0 il partito era talmente piccolo che i primi 500 numeri corrispondevano a tessere inesistenti; Speer testimoni\u00f2 che Hitler rimase scioccato da questo trucco. Il 14 agosto incontr\u00f2 per la prima volta Dietrich Eckart, un antisemita e uno dei primi membri chiave del partito, in occasione di un discorso tenuto davanti ai membri del DAP. Il 16 settembre del 1919 venne redatta la prima opera antisemita conosciuta di Hitler, nota coma la lettera Gemlich. Il 20 settembre divenne uno dei sette membri del comitato direttivo presieduto da Karl Harrer e il 16 ottobre si tenne la prima riunione pubblica del DAP e la lista degli oratori prevedeva come primo intervento quello di Johannes Dingfelder e come secondo intervento quello di Hitler.\nNel gennaio 1920 Harrer lasci\u00f2 la presidenza del partito e il nuovo programma venne redatto da un triumvirato composto da Hitler, Feder e Drexler. Hitler non venne congedato dall'esercito fino al 1920 (nel marzo di quell'anno aveva lasciato l'esercito per incompatibilit\u00e0 con l'impegno politico), dopo di che cominci\u00f2 a prendere parte a tempo pieno alle attivit\u00e0 del partito. Ne divenne ben presto il leader (febbraio 1920) e ne cambi\u00f2 il nome in Partito Nazionalsocialista Tedesco dei Lavoratori (\"National Sozialistische Deutsche Arbeiterpartei\", NSDAP), normalmente conosciuto come \"partito nazista\" da Na\"tional So\"zi\"alistische\", in contrasto con \"Sozi\", un termine usato per indicare il Partito Socialdemocratico di Germania. Il partito adott\u00f2 (marzo) come emblema la svastica, concepito come simbolo solare \"ariano\" e indoeuropeo in opposizione agli ebrei creduti da alcuni essere \"adoratori della luna\", nonch\u00e9 il saluto romano usato dai fascisti italiani.\nIl Partito Nazista era solo uno dei numerosi piccoli gruppi estremisti della Monaco di quell'epoca, ma Hitler scopr\u00ec ben presto di avere un talento notevole nell'oratoria pubblica e nell'ispirare la lealt\u00e0 delle persone. La sua retorica, che attaccava gli ebrei, i socialisti, i liberali, i capitalisti e i comunisti, inizi\u00f2 ad attrarre nuovi aderenti. Tra i primi seguaci troviamo Rudolf Hess, Hermann G\u00f6ring ed Ernst R\u00f6hm, che sarebbe stato il capo dell'organizzazione paramilitare nazista, la SA (Sturmabteilung), ufficialmente denominate \"Squadre Sportive del Partito\". Nel 1921 fu condannato a tre mesi di prigione (di cui solo uno scontato) per aver personalmente guidato un attacco delle SA contro un comizio, culminato con l'aggressione dell'oratore, un federalista bavarese di nome Ballerstedt.\nUn altro suo ammiratore fu il Maresciallo di Campo dell'epoca di guerra, Erich Ludendorff. Hitler decise di usare Ludendorff come facciata in un tentativo abbastanza velleitario di conquistare il potere, il \"Putsch di Monaco\" dell'8 novembre 1923, quando i nazisti si spostarono da una birreria fino al Ministero della Guerra bavarese, intendendo rovesciare il governo separatista di destra della Baviera e da l\u00ec marciare su Berlino, emulando cos\u00ec la marcia su Roma di Mussolini. Hitler fece affidamento principalmente sull'aiuto degli ex combattenti delusi dalla Repubblica di Weimar riuniti nelle organizzazioni paramilitari dei \"Corpi Franchi\" (Freikorps).\nIl colpo di Stato fall\u00ec ed Hitler venne processato per alto tradimento; tuttavia egli si serv\u00ec del processo per diffondere il suo messaggio in tutta la Germania. Nell'aprile del 1924 venne condannato a cinque anni di carcere nella prigione di Landsberg am Lech, ubicata ad un'ottantina di chilometri di distanza da Monaco di Baviera. Qui Hitler lesse l'opera di Henry Ford \"L'ebreo internazionale\" e, ispirandosi a questa, scrisse la sua famosa opera \"Mein Kampf\" (\"La mia battaglia\"). Questo lavoro ponderoso conteneva le idee di Hitler sulla razza, la storia e la politica, compresi numerosi avvertimenti sul destino che attendeva i suoi nemici, specialmente gli ebrei, nel caso in cui fosse riuscito a salire al potere. Il libro venne pubblicato la prima volta in due volumi: il primo nel 1925 e il secondo un anno dopo. Il titolo originale scelto da Hitler era \"Quattro anni e mezzo di lotta contro menzogna, stupidit\u00e0 e codardia\" ma il responsabile della casa editrice, Max Amann, lo convinse, grazie anche alla persuasione del suo comandante di compagnia dei tempi della prima guerra mondiale, a sintetizzarlo in \"Mein Kampf\" (\"La mia lotta\" o \"La mia battaglia\"). Le prospettive di un Hitler al potere sembravano cos\u00ec remote, a quel tempo, che nessuno prese seriamente i suoi scritti.\nConsiderato relativamente innocuo, Hitler ottenne una riduzione della pena e venne rilasciato il 21 dicembre 1924 dopo solo nove mesi di pena detentiva. A quel momento il partito nazista a malapena esisteva e i suoi capi dovettero adoperarsi a lungo per ricostruirlo. Durante questi anni Hitler form\u00f2 un gruppo che sarebbe in seguito diventato uno degli strumenti chiave nel raggiungimento dei suoi obiettivi. All'interno delle SA Hitler costitu\u00ec nel 1925 una guardia del corpo personale di otto fidatissimi uomini, le \"Schutzstaffel\" (\"unit\u00e0 di protezione\" o SS). Questo corpo d\"\u00e9lite\" dalle uniformi nere, ufficialmente presentato come \"Scuola filosofica del partito\" venne guidato da Heinrich Himmler, che poi sarebbe diventato il principale esecutore dei piani di Hitler sulla \"questione ebraica\", durante la seconda guerra mondiale. Le SS arrivarono a contare trecento uomini nel 1929 al momento del conferimento dell'incarico ad Himmler, per divenire praticamente onnipotenti dopo l'ascesa del nazismo al potere: nel 1934 arrivarono a contare iscritti giungendo a controllare la polizia, la Gestapo, le rivali SA e praticamente ogni settore della societ\u00e0 e dell'economia tedesche, fino ad ottenere un rapporto paritario con lo stesso esercito, quando vennero fondate le unit\u00e0 di SS combattenti (\"Waffen SS\"). Nel 1930 Hitler assunse la carica di \"Oberste SA\" (capo supremo), affidando la carica di comandante militare (\"Stabschef\") delle SA a Ernst R\u00f6hm.\nUn elemento chiave del fascino esercitato da Hitler sul popolo tedesco si trovava nel suo costante fare appello all'orgoglio nazionale, ferito dalla sconfitta in guerra e umiliato dal trattato di Versailles, imposto all'impero germanico dagli Stati vincitori. L'impero infatti dovette cedere territori a Francia, Polonia, Belgio e Danimarca, abbandonare le sue colonie, dismettere la Marina, pagare un conto salatissimo per le riparazioni di guerra e assumersi la piena responsabilit\u00e0 e colpevolezza dello scoppio del conflitto: un vero e proprio \"diktat\".\nSiccome molti tedeschi non credevano che fosse stata la Germania a dare inizio alla guerra (essendo stata dichiarata dall'Austria) n\u00e9 di essere stati sconfitti sul campo, essi erano amaramente risentiti per questi termini. Anche se i primi tentativi, da parte dei nazisti, di guadagnare voti con la condanna delle umiliazioni e delle macchinazioni dell'\"ebraismo internazionale\" non ebbero particolare successo con l'elettorato, la propaganda di partito impar\u00f2 la lezione, e presto capovolse la situazione a proprio vantaggio attraverso un'espressione pi\u00f9 subdola dei suoi contenuti, che combinava l'antisemitismo con attacchi \"spiritati\" contro i fallimenti del \"sistema di Weimar\" e i partiti che l'appoggiavano.\nL'influenza di Eckart e di Haushofer e le basi del programma del Partito Nazionalsocialista.\nNel periodo a cavallo tra il 1919 e il 1920 Hitler conobbe a Monaco il politico, drammaturgo e giornalista bavarese Dietrich Eckart, che gli fece da mentore presentandolo alle personalit\u00e0 in vista della citt\u00e0, introducendolo in societ\u00e0, fornendogli un abbigliamento decoroso e un alloggio dignitoso, insegnandogli le buone maniere e impartendogli pure lezioni di lingua tedesca priva d'influssi dialettali. Hitler lo consider\u00f2 sempre alla stregua di un maestro, tanto che il proclama che era solito utilizzare Eckart, \"Deutschland erwache!\" (\"Germania svegliati!\"), divenne anche il grido di battaglia del partito nazionalsocialista. Eckart divenne ben presto anche il primo direttore del \"V\u00f6lkischer Beobachter\" (\"L'osservatore Popolare\"), il giornale di partito acquistato il 17 settembre 1920 e l'ideologo del nazismo stesso. Indubbiamente Hitler fece suo il manifesto di Eckart del 1919 \"Auf Gut Deutsch\" (\"In buon tedesco\"), dove si attaccavano con veemenza sia il trattato di Versailles che gli \"[...] Speculatori ebrei che a mo' di pescecani si sono arricchiti vergognosamente a spese del sangue versato dalle vittime del conflitto, salvo poi dare avvio al Bolscevismo in Russia e alla socialdemocrazia in Germania\". Sempre nel summenzionato pamphlet compare per la prima volta l'esplicita accusa di disfattismo a carico degli ebrei che Hitler sposer\u00e0 integralmente \"[...] E la mano che brandiva il pugnale non esit\u00f2 un solo attimo a vibrare il colpo tra le scapole del fratello, ad affondarlo nella schiena del miglior amico\".\nHitler consider\u00f2 sempre di inestimabile valore il contributo di Eckart alla causa nazista, sia inserendolo nei circoli iniziatici della Thule Gesellschaft, che incitandolo continuamente a scrivere e a pronunciare discorsi ultranazionalisti e antisemiti in pubblico. Verso la fine del 1922 l'ultimo saggio di Eckart, dal titolo \"Der Bolschewismus von Moses bis Lenin. Zwiegespr\u00e4ch zwischen Adolf Hitler und mir\" (\"Il bolscevismo, da Mos\u00e8 a Lenin. Dialogo tra Adolf Hitler e me\"), strutturato a mo' di dialogo tra maestro (Eckart stesso) e allievo (Hitler), deline\u00f2 in modo netto la comune credenza secondo la quale gli ebrei altro non erano che \u00abassetati di potere, affamati di denaro, anelanti alla gloria\u00bb. Nel 1923 la salute di Eckart inizi\u00f2 a declinare sempre di pi\u00f9, essendo il fisico minato dall'abuso di morfina (al tempo non soggetta a vincolo prescrittivo medico) e di alcol, tanto che il contributo del \"maestro\" al tentato colpo di Stato risult\u00f2 quasi del tutto ininfluente. Ci\u00f2 nonostante venne per poche settimane imprigionato nel carcere di Monaco, la prigione di Stadelheim (lo stesso dove undici anni dopo Hitler far\u00e0 imprigionare Ernst R\u00f6hm e l'intero vertice delle SA al termine della purga passata alla storia col nome di \"notte dei lunghi coltelli\"), quindi liberato per le precarie condizioni di salute prima di morire il 23 dicembre. L'affetto e la riconoscenza di Hitler nei confronti dell'ideologo del nazismo \u00e8 testimoniata dal fatto che Eckart venne seppellito a Berchtesgaden, dove Hitler far\u00e0 costruire la sua villa di montagna, nonch\u00e9 dal fatto che proprio ad Eckart sar\u00e0 dedicata la frase conclusiva del \"Mein Kampf\". Di rimando le ultime parole di Eckart furono, stando alle testimonianze: \u00abSeguite Hitler! Il movimento \u00e8 solo agli albori, ma in futuro queste mie parole diventeranno indiscutibilmente chiare. Egli danzer\u00e0, ma sono stato io a creare la melodia. Non state in lutto per me: io ho influenzato la storia pi\u00f9 di qualsiasi altro tedesco\u00bb.\nLa societ\u00e0 segreta \"Thule Gesellschaft\", di cui Eckart era uno dei fondatori, torner\u00e0 utilissima ad Hitler e agli aderenti al partito, all'epoca della messa al bando del nazionalsocialismo in seguito al fallito colpo di stato, in quanto gli incontri da essa promossi presso l'Hotel \"Quattro Stagioni\" di Monaco fungevano da copertura per le riunioni clandestine del partito hitleriano. Altra figura di spicco tra gli ideologi del movimento nazista fu il bavarese Karl Haushofer, che Hitler frequent\u00f2 negli anni che vanno tra il 1919 e il 1924. A lui si riconduce il programma dello \"Spazio Vitale\" (il \"Lebensraum\"). Le influenze di Haushofer nel \"Mein Kampf\" risultano particolarmente evidenti, anche alla luce del fatto che costui, nel periodo di detenzione di Hitler a Landsberg, conseguentemente al fallimento del putsch del 1923, si recava quotidianamente in visita al futuro dittatore, al tempo recluso in carcere, e la stesura del dattiloscritto del programma politico del nazismo venne redatta proprio durante il periodo di carcerazione del F\u00fchrer. Negli anni compresi tra l'ascesa al potere del nazismo (1933) e il tentativo di Hess di concludere una pace separata con la Gran Bretagna (1941), l'ideologia mutuata da Haushofer diventa il cardine della politica espansionistica di Hitler, quella che giustifica le annessioni e le invasioni di altri Stati.\nLa stella di Haushofer declin\u00f2 bruscamente nel 1941 dopo il fallimento del tentativo di Hess, di cui Haushofer fu ispiratore, per concludersi drammaticamente nel 1945 con la condanna a morte di suo figlio, implicato nel tentativo di eliminazione di Hitler del 20 luglio 1944. Poco prima di essere giustiziato Albrecht Haushofer indirizz\u00f2 al padre la sua poesia-testamento, che una volta letta dal genitore lo avrebbe condotto al suicidio il 14 marzo 1946.. Essa infatti recita:\nInfine \u00e8 doveroso citare anche Hans Heinz Ewers, iscritto al partito fin dalla sua fondazione, nonch\u00e9 autore dell'Horst-Wessel-Lied (Horst Wessel era un trentenne berlinese membro delle SA rimasto ucciso in un duello con un simpatizzante comunista, nel 1930, in seguito ad una banale lite presso la casa di tolleranza che entrambi frequentavano e assurto al rango di \"martire\" del nazismo), l'inno ufficiale del Partito Nazionalsocialista, che cur\u00f2 tutto il substrato cerimoniale del movimento e fu l'ispiratore del mito della forza, della potenza e della mancanza di remore morali che stanno alla base della crudelt\u00e0 del comportamento delle SA e delle SS.\nNon ha un peso ideologico, ma rappresenta un punto nodale della sua formazione culturale, l'opera del \"tedeschissimo poeta\" \"Friedrich Schiller\". In particolare Hitler appare ossessionato dal \"Die Verschw\u00f6rung des Fiesco zu Genua\" (1872), la tragedia ispirata alla \"Congiura di Gianluigi Fieschi\" nella storica Repubblica di Genova. Il passaggio su uno dei protagonisti, il Moro, lo cita insistentemente: due volte nel \"Mein Kampf\", in un discorso pubblico a Berlino e nelle trattative con il presidente ceco Emil H\u00e1cha.\nLa \"Thule Gesellschaft\" come nutrice del futuro \"F\u00fchrer\".\nIl partito nazista delle origini, creato da Drexler, venne istituito all'interno della societ\u00e0 esoterica segreta, \"Studiengruppe f\u00fcr Germanisches Altertum\" (\"Gruppo di studio circa le antichit\u00e0 germaniche\"), nota ai pi\u00f9 come \"Thule Gesellschaft\" e da cui provengono numerosi futuri alti gerarchi nazisti nonch\u00e9 compagni della prima ora di Hitler. Societ\u00e0 mistica ispirata agli scritti teosofici di Guido von List e di Lanz von Liebenfels, la Societ\u00e0 Thule fu fondata nel 1910 da Felix Niedner a Berlino e trasferita il 18 agosto 1918 a Monaco, su iniziativa di Rudolf Glauer, sedicente barone Rudolf von Sebottendorff di adozione, capo del ramo bavarese del Germanenorden, di cui la Thule stessa era almeno inizialmente un'affiliazione. Il suo motto era: \u00abGedenke, dass Du ein Deutscher bist. Halte dein Blut rein!\u00bb (\"Ricorda che sei un tedesco. Conserva il tuo sangue puro!\"). L'iscrizione alla societ\u00e0 mistica era riservata unicamente a coloro che potevano dimostrare di esser di pura razza ariana dalla terza generazione dei propri avi, esattamente il criterio che adotteranno i nazisti per confermare la cittadinanza alla popolazione tedesca, rifiutandola agli ebrei e ai cosiddetti \"mezzosangue\". I suoi adepti si riunivano ogni sabato nelle ampie sale dell'elegante hotel Vier Jahrunderszeiten di Monaco, tenuti sotto stretta sorveglianza dall'esercito che non riusciva ancora a catalogarli tra gli oppositori o i fautori della nuove Germania repubblicana. Per questo motivo Hitler venne spedito in pi\u00f9 occasioni ad ascoltare e a riferire i discorsi che venivano intavolati in tali occasioni. Sebbene Hitler non ne abbia fatto ufficialmente parte (mai si iscrisse), pur tuttavia quasi l'intero quadro dirigente del partito lo era. Fra le personalit\u00e0 appartenenti alla societ\u00e0 segreta ricordiamo, oltre al gi\u00e0 citato Anton Drexler, le figure di Rudolf Hess, Hans Frank, Max Amman, Alfred Rosenberg, Julius Lehmann, Dietrich Eckart, Gottfried Feder, Hermann G\u00f6ring, Karl Harrer. Hitler all'inizio \u00e8 iscritto d'ufficio quale oratore invitato dai membri, ma figura soltanto in qualit\u00e0 di \"associato\". Come spia delle forze dell'ordine Hitler presentava rapporti alquanto favorevoli sull'attivit\u00e0 della societ\u00e0 e del neonato partito. La societ\u00e0 evocava la figura dei tipici capi tribali germanici a cui spettava l'onore e l'onere di mantenere in salute l'intera comunit\u00e0, cosa che dipendeva dalle loro scelte. Oltre ai dogi ariani e alle istanze antisemite, \u00e8 la figura della \"guida\", un araldo inviato da Dio che contraddistingue la filosofia della societ\u00e0, al che Hitler parve subito a tutti la persona giusta per tale scopo, tanto che il 20 maggio 1920, non ancora capo del partito nazista, alla proposta del simbolo della svastica levogira, egli la modific\u00f2 in senso destrogiro. Tuttavia il pi\u00f9 dedito alla conoscenza dell'occulto fu fin dall'inizio il futuro gerarca Heinrich Himmler, il quale fin dal 1924, povero e trasandato nell'abbigliamento, percorreva l'intera Germania alla ricerca di fondi e di donazioni per il partito che andava ricostruito dopo la disastrosa esperienza del fallito colpo di Stato. Nei periodi di riposo Himmler lesse tutto quanto riguardava la storia passata del proprio Paese, riferendo poi a Hitler un riassunto di quanto imparato. Pare che Himmler fosse rimasto letteralmente folgorato dalla lettura di Tacito, il quale fu il primo storico a descrivere usi e costumi degl'antichi Germani nella sua opera \"De origine et situ Germanorum\", pi\u00f9 comunemente noto col titolo di \"De Germania\". Dopo aver letto il testo dello storico latino Himmler espose le proprie riflessioni ad Hitler dicendo: \u00abIo accetto incondizionatamente il parere di tutti coloro i quali ritengono che gl'abitanti della Germania, non contaminati da nozze con altre popolazioni bastarde, costituiscano una gente a parte, di sangue puro e simili solo a se stessa. Di qui deriva che anche l'aspetto fisico \u00e8 in tutti il medesimo, per quanto \u00e8 possibile in un cos\u00ec grande numero di uomini: occhi fieri e cerulei, capelli biondi o rossicci, corporature gigantesche, ma adatte perfettamente all'assalto: cos\u00ec dovremo tornare a essere. O almeno alcuni di noi!\u00bb. Hitler, che almeno fino al 1922 coltivava solamente un odio antisemita in termini razziali e anticomunista in termini prettamente politici, ne fu preso a tal punto che inizi\u00f2 a detestare anche altre categorie di persone: zingari, slavi e latini. Proprio grazie alla mediazione operata da questa setta, che propugnava il ritorno alle origini e alla purezza di sangue, Hitler si convinse della superiorit\u00e0 fisica, morale e spirituale della cosiddetta \"razza ariana\": quest'idea divenne un vero e proprio atto di fede e un pilastro dell'ideologia del futuro regime nazista: la rinascita della societ\u00e0 tedesca andava propugnato mediante il recupero integrale di quei valori di purezza e incorruttibilit\u00e0 che avevano caratterizzato e animato gli avi, le antiche popolazioni germaniche. Trascurando a bella posta, per\u00f2, gl'innumerevoli difetti che Tacito aveva riscontrato e messo per iscritto circa tali popoli. Di pi\u00f9: andavano ritrovate e rinverdite quelle \"virt\u00f9\" che nei secoli successivi, nel Medioevo in particolare, avevano reso grande, potente e temuto il popolo tedesco. Obiettivo dichiarato era di liberarlo da ogni forma di contaminazione fisica, razziale, morale e intellettuale che nei secoli lo avevano corrotto. Non ultima la filosofia \"decadente\" propria della religione cristiana, vista come una sorta di \"filosofia del tutto estranea e deleteria di matrice orientale, giudaico-massonica, da ritenersi fra le cause principali della rovina del popolo germanico\". Conquistato il potere nell'estate del 1933 il nazismo soppresse tutti i circoli esoterici tedeschi, inclusa la Thule Gesellschaft, nonostante fosse caratterizzata da un acceso nazionalismo e da un intenso antisemitismo e avesse regalato nel 1920 all'appena fondato partito di Hitler il \"V\u00f6lkischer Beobachter\" (\"Osservatore popolare\"), un giornale che diviene l'organo di stampa ufficiale del partito nazista. Oramai il nazismo aveva fatto proprio gran parte del bagaglio pseudoculturale proprio della Thule Gesellschaft, che saranno portati avanti dale regime con delirante follia. Sempre Himmler dichiar\u00f2 nel 1939 poco prima dell'inizio della seconda guerra mondiale: \u00abCos\u00ec ci siamo schierati e, secondo leggi immutabili, marciamo come ordine militare nazionalsocialista, uomini di stirpe e d'impronta nordica, giurata comunit\u00e0 della nostra nobile stirpe, verso un radioso lontano avvenire e desideriamo e crediamo d'essere non soltanto i pronipoti che meglio la difendono, ma anche, e in pi\u00f9, i padri di fulgide generazioni future, indispensabili alla vita eterna del nobile popolo tedesco e delle diuturne comunit\u00e0 germaniche\u00bb. Queste parole, forse anche pi\u00f9 e meglio di quelle pronunciate da Hitler in persona, riassumono in s\u00e9 il fulcro dell'ideologia nazista e i cardini della sua dottrina politica. Dal momento che il nazionalsocialismo non fu solamente un movimento politico, ma anche e soprattutto un fenomeno socio-culturale seriamente intenzionato a mutare nel profondo la societ\u00e0 tedesca, facendo tabula rasa di quanto in Germania si \u00e8 affermato tra il Rinascimento e il Romanticismo. Furono proprio queste a far nascere il 1\u00ba luglio 1935 la Deutsches Ahnenerbe, la cui missione ufficiale era quella di reperire in ogni angolo del pianeta le prove sull'eredit\u00e0 del popolo tedesco e sulla sua unicit\u00e0 razziale, cosa che \u00e8 alla base dell'inscindibile connubio tra le SS, alle quali veniva affidato questo alto incarico, e la summenzionata societ\u00e0 Ahnenerbe che deteneva l'incarico di depositaria della filosofia propria del regime. Per quanto concerne i legami tra il nazismo e le filosofie mistiche si rimanda alla voce misticismo nazista.\nIl modello offerto dal fascismo italiano e da Mussolini.\nRenzo De Felice, noto storico del fascismo italiano, dedic\u00f2 diversi saggi ai rapporti tra i due movimenti politici, del nazismo e del fascismo per l'appunto. Nella sua prima opera De Felice analizza le omologie, le analogie e le somiglianze tra i due dittatori. A iniziare dal fatto che Hitler non faceva mistero di considerare Benito Mussolini una specie di \"maestro politico\" prima e un \"maestro di dittatura\" poi. Hitler non amava gli italiani come popolo e la cosa \u00e8 risaputa: li considerava un popolo di \"levantini che aveva perso il nobile sangue romano dell'antichit\u00e0, divenendo anche dei traditori e spergiuri, eccezion fatta per il loro condottiero, Benito Mussolini\" (nel \"Mein Kampf\" Hitler si riferiva con i summenzionati sprezzanti al fatto che i governanti italiani avevano tradito la Triplice alleanza nel 1915). Anche l'analogia tra le due cariche di duce e \"F\u00fchrer\" (\"guida\") rimanda al medesimo tema e sebbene Joseph Goebbels affermasse erroneamente che il cosiddetto saluto romano (in tedesco \"Hitlergru\u00df\" o \"saluto a Hitler\") fosse in uso gi\u00e0 tra le trib\u00f9 germaniche, ragion per cui il nazismo non era debitore di questo rituale al fascismo italiano, in realt\u00e0 tale saluto \u00e8 attestato presso i nazisti solo dal 1926. Circa invece l'antisemitismo lo storico italiano entra in polemica con il suo pari britannico Denis Mack Smith affermando che almeno fino alla met\u00e0 degli anni trenta non era provato un sentimento razzista nel fascismo italiano, cos\u00ec come nei discorsi ufficiali di Mussolini traspare. Anzi diversi \"sansepolcristi\" (i fascisti della prima ora) erano di famiglia ebraica, cos\u00ec come ebraici furono molti sostenitori economici e politici di Mussolini, senza contare che un'amante del duce era Margherita Sarfatti, di nota e ricca famiglia ebraica, la quale scrisse una delle prime biografie agiografiche, intitolata \"Dux\", che fu un successo editoriale senza precedenti e frutt\u00f2 al dittatore italiano una cospicua rendita economica. Secondo lo storico britannico, citando anche fonti giornalistiche coeve, i nazisti erano noti all'opinione pubblica europea col titolo di \"fascisti bavaresi\", in ci\u00f2 sottolineando che non solo il fascismo e il nazismo fossero entrambi movimenti violenti e illiberali, ma anche che alcuni collaboratori di Mussolini erano antisemiti, sebbene il duce non lo fosse gi\u00e0 dalla prima ora. Innegabile per De Felice \u00e8 il fatto che la nomina di Mussolini a presidente del consiglio italiano abbia scatenato un entusiasmo senza precedenti, dentro e fuori dall'Italia, tra i partiti di destra, di estrema destra e persino conservatori. Vista la vicinanza geografica, questo era vero soprattutto per la Baviera, dove il partito nazista, seppur considerato estremista e marginale, si riteneva fosse guidato dal \"Mussolini bavarese\" (Hitler) che aveva adottato \"la via italica al potere politico\" (la marcia su Roma) come modello per trionfare in Germania. \u00abFare come in Italia!\u00bb titolavano alcuni quotidiani tedeschi nell'ottica del superamento della Repubblica di Weimar.\nPer molti commentatori politici dell'epoca il rovesciamento della costituzione repubblicana era solo una questione di tempo. Cos\u00ec la pensava pure M\u00f6ller van der Bruck, colui che per primo coni\u00f2 il termine Terzo \"Reich\" (\"Das Drittes Reich\"), che sintetizzava la fine dello Stato parlamentare tedesco con la locuzione \u00abItalia \"docet!\"\u00bb. Non per niente, ribadiva De Felice, i due movimenti politici erano pressoch\u00e9 coevi (il fascismo originava dalla riunione del 23 marzo 1919, il nazismo era stato rifondato da Hitler il 24 febbraio 1920), la prima menzione documentata della persona di Mussolini da parte di Hitler avvenne in un discorso pubblico nel novembre 1922, il fatto che poche settimane prima il tentativo di golpe Hitler considerasse la funzione di modello ideale la marcia fascista sulla capitale italiana, nonch\u00e9 molti dei futuri gerarchi nazisti (Hermann G\u00f6ring, Goebbels, Rudolf Hess, Heinrich Himmler, Ernst R\u00f6hm) che la marcia mussoliniana su Roma costituiva un caposaldo di strategia e di tattica politica e aveva il valore di un precedente per i loro piani di conquista del potere. Infine senza la fatidica marcia su Roma, sempre a detta di De Felice, difficilmente Hitler avrebbe tentato il fallimentare \"Putsch\" di Monaco del 1923. Peraltro durante la breve detenzione Hitler riconobbe che l'unico modo di raggiungere il potere fosse quello di sfruttare le debolezze insite nella via legale parlamentare, in ci\u00f2 riconoscendo che le marce storicamente precedenti fossero pi\u00f9 per generali, quali Lucio Cornelio Silla e Gaio Giulio Cesare, che non per politici. Eppure, nella primavera 1923, aveva inviato un suo emissario a Mussolini col compito di chiedere consigli preziosi alla pianificazione del colpo di mano nazista: il duce rispose nella tarda estate del medesimo anno, mediante il giornalista di regime Leo Negrelli, cui Hitler rilasci\u00f2 un'intervista ove riconosceva nel colpo di mano fascista \u00ab [...] la funzione di modello da imitare in tutto e per tutto\u00bb.\nLa corsa al potere.\nIl punto di svolta delle fortune di Hitler giunse con la grande depressione che colp\u00ec la Germania nel 1930. Il regime democratico costituito in Germania nel 1919, la cosiddetta Repubblica di Weimar, non era mai stato genuinamente accettato dai conservatori e neanche dal potente partito comunista. I socialdemocratici e i partiti tradizionali del centro e della destra si mostrarono inadeguati nel contenere lo shock della depressione ed erano, inoltre, tutti segnati dall'associazione con il \"sistema di Weimar\". Nelle elezioni del 14 settembre 1930 il partito nazionalsocialista sorse improvvisamente dall'oscurit\u00e0 e si guadagn\u00f2 oltre il 18% dei voti e 107 seggi nel Reichstag, diventando cos\u00ec la seconda forza politica in Germania.\nIl successo di Hitler si basava sulla conquista della classe media, colpita duramente dall'inflazione degli anni venti e dalla disoccupazione portata dalla depressione. Contadini e veterani di guerra costituivano altri gruppi che supportavano i nazisti, influenzati dai mistici richiami dell'ideologia \"Volk\" (popolo) al mito del sangue e della terra. La classe operaia urbana, invece, in genere ignorava gli appelli di Hitler; Berlino e le citt\u00e0 della regione della Ruhr gli erano particolarmente ostili; infatti, in queste citt\u00e0 il Partito Comunista era ancora forte, ma si opponeva anch'esso al governo democratico, ragion per cui si rifiut\u00f2 di cooperare con gli altri partiti per bloccare l'ascesa di Hitler.\nLe elezioni del 1930 furono un disastro per il governo di centrodestra di Heinrich Br\u00fcning, che si vedeva privato della maggioranza al Reichstag, affidato alla tolleranza dei socialdemocratici e costretto all'uso dei poteri d'emergenza da parte del Presidente della Repubblica per restare al governo. Con le misure austere introdotte da Br\u00fcning per contrastare la depressione, avare di successi, il governo era ansioso di evitare le elezioni presidenziali del 1932 e sperava di garantirsi l'accordo con i nazisti per estendere il mandato di Hindenburg. Tuttavia, Hitler si rifiut\u00f2 e, anzi, corse contro Hindenburg nelle elezioni presidenziali, arrivando secondo nelle due tornate elettorali, superando il 35% dei voti nella seconda occasione, in aprile, nonostante i tentativi del ministro degli interni Wilhelm Groener e del governo socialdemocratico della Prussia di limitare le attivit\u00e0 pubbliche dei nazisti, soprattutto bandendo le SA.\nL'imbarazzo delle elezioni pose fine alla tolleranza di Hindenburg nei confronti di Br\u00fcning e il vecchio Maresciallo di Campo dimise il governo e ne nomin\u00f2 uno nuovo guidato dal reazionario Franz von Papen, che immediatamente abrog\u00f2 il bando sulle SA e indisse nuove elezioni per il Reichstag. Alle elezioni del luglio 1932 i nazisti ottennero il loro migliore risultato, vincendo 230 seggi e diventando il partito di maggioranza relativa; grazie a questa vittoria, Hitler riusc\u00ec inoltre ad ottenere finalmente la cittadinanza tedesca. In quel momento i nazisti e i comunisti controllavano la maggioranza del Reichstag e la formazione di un governo di maggioranza stabile, impegnato alla democrazia, era impossibile. A seguito quindi del voto di sfiducia sul governo von Papen, appoggiato dall'84% dei deputati, il nuovo Reichstag si dissolse immediatamente e furono indette nuove elezioni per novembre.\nVon Papen e il Partito di Centro (cattolico) aprirono entrambi dei negoziati per assicurarsi la partecipazione nazista al governo, ma Hitler pose delle condizioni dure, chiedendo il cancellierato e il consenso del presidente che gli permettesse di utilizzare i poteri d'emergenza dell'articolo 48 della costituzione. Il tentativo fallito di entrare nel governo, unito agli sforzi nazisti di ottenere il supporto della classe operaia, alienarono alcuni dei precedenti sostenitori e nelle elezioni del novembre 1932 i nazisti persero dei voti, pur rimanendo il principale partito del Reichstag.\nPoich\u00e9 von Papen aveva chiaramente fallito nei suoi tentativi di garantirsi una maggioranza attraverso la negoziazione che avrebbe portato i nazisti al governo, Hindenburg lo dimise e chiam\u00f2 al suo posto il generale Kurt von Schleicher, che era stato per lungo tempo una forza dietro le quinte e successivamente Ministro della Difesa, il quale promise di poter garantire un governo di maggioranza attraverso la negoziazione con i sindacalisti socialdemocratici e con la fazione nazista dissidente, guidata da Gregor Strasser.\nQuando Schleicher si imbarc\u00f2 in questa difficile missione, von Papen e Alfred Hugenberg, segretario del Partito Popolare Nazionale Tedesco (DNVP), che prima dell'ascesa nazista era il principale partito di destra, cospirarono per persuadere Hindenburg a nominare Hitler come cancelliere in coalizione con il DNVP, promettendo che sarebbero stati in grado di controllarlo. Quando Schleicher fu costretto ad ammettere il suo fallimento e chiese ad Hindenburg un altro scioglimento del Reichstag, Hindenburg lo silur\u00f2 e mise in atto il piano di von Papen, nominando Hitler Cancelliere con von Papen come Vicecancelliere e Hugenberg come Ministro dell'Economia, in un gabinetto che comprendeva solo tre nazisti: Hitler, G\u00f6ring e Wilhelm Frick. Il 30 gennaio 1933 Hitler prest\u00f2 giuramento come Cancelliere nella camera del Reichstag, sotto gli sguardi e gli applausi di migliaia di sostenitori del nazismo (\"Macht\u00fcbernahme\", o \"Presa del potere\").\nUsando il pretesto dell'incendio del Reichstag, Hitler emise il cosiddetto \"decreto dell'incendio del Reichstag\" il 28 febbraio 1933, a meno di un mese dall'insediamento. Il decreto dell'incendio del Reichstag (in tedesco, Reichstagsbrandverordnung) \u00e8 il termine con cui viene indicata la legge che venne passata dal governo nazista in risposta diretta all'incendio del Reichstag del 27 febbraio 1933. Occorse solo un giorno al governo per farla passare il 28 febbraio, dal momento che bastava soltanto la controfirma del Presidente della Repubblica alla proposta scritta del Cancelliere per farla approvare: era un decreto volutamente inserito dal legislatore come \"decreto d'emergenza\" e volto a schiacciare i tentativi di colpo di Stato e, come tale, non necessitava dell'approvazione parlamentare per divenire operativa. Il vero nome del decreto \u00e8 \"Verordnung des Reichspr\u00e4sidenten zum Schutz von Volk und Staat\" (\"Decreto del Presidente del Reich per la protezione della popolazione e dello Stato\"). Emanato dall'anziano (e ormai senile) presidente Paul von Hindenburg sulla base dell'articolo 48 sottosezione 2 della Costituzione, che consentiva al Reichspr\u00e4sident di prendere ogni misura appropriata per rimediare ai pericoli per la sicurezza pubblica, rappresent\u00f2 uno dei principali passi compiuti dal governo nazista per stabilire il suo dominio; tali passi vengono normalmente indicati dal termine Gleichschaltung.\nIl decreto sospese o soppresse gran parte dei diritti civili garantiti dalla costituzione del 1919 della Repubblica di Weimar in nome della sicurezza nazionale: i leader comunisti, assieme ad altri oppositori del regime, si trovarono ben presto in prigione. Al tempo stesso le SA lanciarono un'ondata di violenza contro i movimenti sindacali, gli ebrei e altri \"nemici\". Tuttavia, Hitler non aveva ancora la nazione in pugno. La nomina a Cancelliere e il suo uso dei meccanismi incastonati nella costituzione per approdare al potere hanno portato al mito della nazione che elegge il suo dittatore e del supporto della maggioranza alla sua ascesa. In verit\u00e0, Hitler divenne Cancelliere su nomina legale del presidente, che era stato eletto dal popolo, ma n\u00e9 Hitler n\u00e9 il partito disponevano della maggioranza assoluta dei voti. Nelle ultime elezioni libere i nazisti ottennero il 33% dei voti, guadagnando 196 dei 584 seggi disponibili.\nAnche nelle elezioni del marzo 1933, che si svolsero dopo che terrore e violenza si erano diffuse per lo Stato, i nazisti ricevettero solo il 44% dei voti. Il partito ottenne il controllo della maggioranza dei seggi al Reichstag attraverso una formale coalizione con il DNVP. Infine, i voti addizionali necessari a far passare il decreto dei pieni poteri (Erm\u00e4chtigungsgesetz), che invest\u00ec Hitler di un'autorit\u00e0 dittatoriale, furono assicurati con l'espulsione dei deputati comunisti dal Reichstag e con l'intimidazione dei ministri del Partito di Centro. Con una serie di decreti che arrivarono subito dopo, vennero soppressi gli altri partiti e bandite tutte le forme di opposizione. In soli pochi mesi Hitler aveva raggiunto un controllo autoritario senza aver mai violato o sospeso la costituzione del Reich, minando, tuttavia, il sistema democratico. Sfruttando infatti il quadro giuridico fornito dalla Costituzione, Hitler fece approvare dal Parlamento la legge che gli concesse i pieni poteri. \u00c8 il 24 marzo del 1933 e tutti i partiti, anche quelli di ispirazione democratica che avevano governato in precedenza, votarono le norme che trasformano la Germania in una dittatura. Dopo l'espulsione dal Reichtstag dei comunisti, solo la SPD vot\u00f2 contro la Erm\u00e4chtigungsgesetz. In base a questo decreto, Hitler sciolse d'imperio tutti i partiti politici tedeschi e fece del Partito Nazista il solo partito ammesso in Germania (14 luglio 1933).\nIl regime nazionalsocialista.\nEssendosi assicurato il potere politico supremo in maniera legale con libere elezioni, Hitler rimase estremamente popolare fino ai momenti finali del suo regime. Era un maestro di oratoria e con tutti i mezzi d'informazione tedeschi sotto il controllo del suo capo della propaganda, Joseph Goebbels, fu in grado di persuadere la maggioranza dei tedeschi che egli fosse il loro salvatore dalla depressione, dai comunisti, dal trattato di Versailles e dagli ebrei. Su quelli che non ne erano persuasi, le SA, le SS e la Gestapo (la polizia segreta di Stato) avevano mano libera e a migliaia scomparirono nei campi di concentramento. Molti di pi\u00f9 emigrarono, compresi circa met\u00e0 degli ebrei tedeschi.\nPer consolidare il suo regime, Hitler aveva bisogno della neutralit\u00e0 dell'esercito e dei magnati dell'industria. Questi erano allarmati dalla componente \"socialista\" del nazionalsocialismo, che era rappresentata dalle camicie brune delle SA di Ernst R\u00f6hm, in gran parte appartenenti alla classe operaia. Per rimuovere questa barriera all'accettazione del regime, Hitler lasci\u00f2 libero il suo luogotenente, Heinrich Himmler, di assassinare R\u00f6hm e decine di altri nemici reali o potenziali, durante la notte del 29-30 giugno 1934 (conosciuta come la \"notte dei lunghi coltelli\"). Un effetto meno visibile della purga, che venne poco percepito all'epoca, ma che probabilmente rientrava nei progetti di Hitler, fu di focalizzare le energie del partito non pi\u00f9 su aspetti sociali (come desiderato dalle SA), ma sui \u00abnemici razziali\u00bb della Germania. Secondo alcuni autori, il nazionalsocialismo, nato come ideologia gemella al fascismo italiano, rimase tale solo fino a questo momento dato che con l'eliminazione della corrente \"di sinistra\" facente capo a R\u00f6hm, la corrente \"di destra\" facente capo ad Hitler prese il sopravvento. Da questo momento il Partito Nazista avrebbe abbracciato implicitamente il capitalismo prefigurandosi come un'ideologia prettamente conservatrice, abbandonando ogni ipotesi rivoluzionaria e quindi rimanendo \"socialista\" solo nel nome. Questo sarebbe avvenuto come pegno ai poteri economici internazionali che l'avevano sostenuto finanziariamente nell'ascesa al potere.\nAnche Pino Rauti in una sua opera ritiene che l'epurazione della cosiddetta \"ala sinistra\" del movimento nazionalsocialista fu inevitabile per Hitler al fine di accreditarsi presso l'esercito, la grande finanza e il club degli industriali, tutti settori che vedevano in von Papen il garante contro la deriva populista da parte del partito. Infatti, Papen chiese notoriamente a R\u00f6hm di esplicitare cosa intendesse per \"rivoluzione nazionalsocialista\", aggiungendo beffardamente che non si trattasse \u00ab [...] di una rivoluzione antimarxista per favorire l'ascesa al potere di una corrente filomarxista\u00bb. Nell'incontro di Venezia con Mussolini (14 giugno 1934, solo due settimane prima della fatidica \"notte dei lunghi coltelli\"), Hitler domand\u00f2 al dittatore italiano come avesse fatto ad incanalare le camicie nere nell'alveo della legalit\u00e0, preoccupato per il comportamento delle camicie brune naziste, al che Mussolini, da sempre ritenuto un maestro dal dittatore nazista, gli rispose di averne \"eliminati\" i capi. Il duce intendeva un'eliminazione politica, ovvero averne indirizzato i capi a carriere burocratiche, mentre Hitler prese il consiglio alla lettera. Eugene Davidson d\u00e0 invece credito alle memorie dell'ex-capo di Stato maggiore della Reichswehr (l'esercito della Repubblica di Weimar), Werner von Blomberg, il quale scrisse che, qualche giorno prima dell'incontro di Venezia con Mussolini, a Neudeck (l'attuale cittadina polacca di Ogrodzieniec), al piano terra della casa del Presidente del Reich Paul von Hindenburg ebbe un colloquio con Hitler, recatosi in visita all'anziano presidente che versava in precarie condizioni di salute (sarebbe morto quaranta giorni dopo). Prospett\u00f2 ad Hitler, in quell'occasione, che, se non fosse stata esautorata la direzione delle SA (\"Prima di pensare alla successione presidenziale - Signor Cancelliere - occorre far pulizia a casa propria perch\u00e9 di pulizia ce n'\u00e8 di gran bisogno ! Rammenti che siamo in molti nell'esercito nostalgici del Kaiser.\"), l'esercito sarebbe intervenuto non solo contro i pretoriani del regime nazista, ma anche contro il regime stesso, abbattendolo. Hindenburg, stando a quanto raccolto dal figlio, presente anch'egli all'incontro, avrebbe perentoriamente e lapidariamente richiesto ad Hitler di \"Iniziare a far pulizia una volta per tutte in casa sua\", con ci\u00f2 intendendo l'esautorazione dei capi pi\u00f9 estremisti, R\u00f6hm in primis. Ci\u00f2 non toglie che Hitler abbia comunque chiesto a Mussolini come risolvere il grave problema che lo assillava. La descrizione fatta dell'incontro tra von Blomberg e Hitler al capezzale di Hindenburg \u00e8 avvalorata dal figlio di Hindenburg stesso, Oskar von Hindenburg, che nelle proprie memorie cita una velata minaccia proferita dal padre a Hitler quel medesimo giorno. In pratica, il vecchio presidente afferm\u00f2 che \u00ab [...] Prima di pensare a metter ordine in Germania, il capo di un partito politico deve pensare a far pulizia in casa propria, come gi\u00e0 ribaditogli qualche settimana prima a bordo dell'incrociatore salpato da K\u00f6nigsberg sia il comandante in capo dell'esercito [von Blomberg, per l'appunto], sia l'ammiraglio in capo della flotta...\u00bb e: \u00abse il messaggio non fosse stato abbastanza chiaro, alla morte del Presidente della Repubblica, egli avrebbe lasciato scritto nel testamento di restituire il potere ai legittimi rappresentanti, vale a dire l'erede al trono della decaduta famiglia regnante\u00bb.\nIn ogni caso il problema che si parava di fronte ad Hitler era quello di non poter andare oltre la carica di cancelliere, per di pi\u00f9 vigilato da un uomo del presidente Hindenburg, quale era Papen. Infatti, come generale in capo della Reichwehr, von Blomberg scrisse nelle sue memorie:\nDomenica 17 giugno 1934, Hitler venne convocato dal presidente Hindenburg nella sua villa a Neudeck (oggigiorno Ogrodzieniec, cittadina polacca sita nel distretto di Kisielice) e severamente ammonito al fine di eliminare il pericolo costituito da quell'esercito privato oramai fuori controllo. Io stesso, prima che l'aereo lo riportasse a Berlino, gli ribadii che, con Hindenburg prossimo alla morte, la situazione era foriera di notevoli rischi per il suo futuro politico. Era una giornata afosa, ma Hitler era come impietrito. Io stavo sulla gradinata della villa soffocato nella mia alta uniforme e senza preamboli, in una riunione a due durata pochi minuti, esplicitamente gli rammentai che il presidente aveva l'intenzione di dichiarare la legge marziale, affidandomi il controllo totale della nazione e che, se si fosse giunti a questo, io avrei restaurato la monarchia, il che avrebbe distrutto per sempre i piani di una dittatura assoluta di Hitler. Ritengo che fu questo il punto di svolta dell'intera questione: fu il momento in cui Hitler comprese che il potere di Ernst R\u00f6hm andasse epurato di colpo e con la violenza\".}. Lo storico Len Deighton riporta anche le parole che il dittatore sovietico Stalin avrebbe pronunciato di fronte ai propri collaboratori alla notizia della purga nazista contro le S.A.: \"Compagni, il Signor Hitler deve fungere per noi da esempio! Hitler andrebbe studiato per far imparare anche a noi come si trattano gl'avversari politici\". In pratica, la Notte dei Lunghi Coltelli costituisce il fondamento delle future purghe staliniane il cui detonatore venne individuato nell'omicidio di Sergej Mironovi\u010d Kirov, avvenuto cinque mesi estti dopo la fucilazione di R\u00f6rm, il 01 dicembre 1934.\nQuando Hindenburg mor\u00ec il 2 agosto 1934, Hitler (che in quanto gi\u00e0 capo del governo, ossia cancelliere del \"Reich\") non poteva diventare anche presidente del \"Reich\" (capo di Stato), cre\u00f2 per s\u00e9 una nuova carica, quella di \"F\u00fchrer\", che in pratica gli consent\u00ec di cumulare i due incarichi. Neanche un'ora dopo il ferale evento della morte dell'ottuagenario presidente Hindenburg, Hitler decret\u00f2 che le cariche di cancelliere e di presidente della repubblica sarebbero state fuse in modo tale da garantire al dittatore nazista non soltanto la qualifica di \"capo della nazione\", ma anche quella pi\u00f9 importante e prestigiosa di \"comandante supremo delle forze armate\", il che imponeva a queste ultime il diretto giuramento di fedelt\u00e0 nei confronti di Hitler in persona. Egli era \"F\u00fchrer und Reichskanzler\" (guida e cancelliere del \"Reich\"). Il 19 agosto 1934 si tenne un referendum che avrebbe conferito a Hitler i poteri del Presidente della Repubblica. Pi\u00f9 che un'elezione fu una scontata conferma plebiscitaria del nuovo stato delle cose (su 45.5 milioni di aventi diritto al voto, 38 milioni espressero parere favorevole mentre 4.5 milioni negarono la loro approvazione). Dal 1934 sino alla sua morte in Germania non ci fu alcun presidente del \"Reich\", in quanto Hitler governava per decreto-legge.\nQuegli ebrei che non erano emigrati in tempo ebbero a pentirsi della loro esitazione. In base alle leggi di Norimberga del 1935 persero il loro status di cittadini tedeschi e vennero espulsi dagli impieghi statali, dagli ordini professionali e da gran parte delle attivit\u00e0 economiche. Furono oggetto dello sbarramento di una feroce propaganda. Pochi non ebrei tedeschi si opposero a questi passi. Queste restrizioni vennero ulteriormente aggravate, specialmente dopo l'operazione anti-ebraica della notte tra il 9 e il 10 novembre 1938, conosciuta come la \"notte dei cristalli\" (\"Kristallnacht\" o \"Reichskristallnacht\"). Dal 1941 gli ebrei furono obbligati ad indossare una stella di David gialla in pubblico. Nel marzo 1935 Hitler ripudi\u00f2 il trattato di Versailles, reintroducendo la coscrizione in Germania. Il suo scopo sembrava quello di costruire una massiccia macchina militare, comprendente una nuova marina militare (la Kriegsmarine) e una nuova aeronautica militare (la Luftwaffe). Quest'ultima venne posta sotto il comando di Hermann G\u00f6ring, un comandante veterano della prima guerra mondiale. L'arruolamento di grandi quantit\u00e0 di uomini e donne nel nuovo esercito sembrava risolvere i problemi di disoccupazione, ma distorse seriamente l'economia.\nNel marzo 1936, mentre l'attenzione del mondo era concentrata sull'attacco fascista all'Etiopia, Hitler viol\u00f2 nuovamente il trattato rioccupando la zona demilitarizzata della Renania e, poich\u00e9 Regno Unito e Francia non si mobilitarono per fermarlo, prese coraggio. Nel luglio dello stesso anno scoppi\u00f2 la guerra civile spagnola dove i militari, guidati dal generale Francisco Franco, si ribellarono contro il governo regolarmente eletto del Fronte popolare. Hitler invi\u00f2 delle truppe ad aiutare i ribelli. L'intervento in Spagna serv\u00ec da prova sul campo per le nuove forze armate tedesche e per i loro metodi, compreso il bombardamento di citt\u00e0 indifese come Guernica, che venne distrutta dalla Luftwaffe nell'aprile 1937.\nPer dimostrare al mondo la potenza tedesca, Hitler (su idea di Goebbels) ospit\u00f2 a Berlino l'XI Olimpiade, con una cerimonia iniziale trionfale. Il 25 ottobre dello stesso anno ci fu a Berlino la firma di un trattato di amicizia fra il Regno d'Italia e la Germania e il 1\u00ba novembre successivo, in un discorso a Milano, Mussolini user\u00e0 per la prima volta il termine Asse Roma-Berlino, riferendosi a tale accordo. Da qui l'usanza diffusa di considerare il trattato di amicizia come istitutivo dell'Asse anche se l'alleanza militare nascer\u00e0 pi\u00f9 tardi, il 22 maggio 1939, con il Patto d'Acciaio: questa alleanza venne in seguito allargata a Giappone, Ungheria, Romania e Bulgaria, ossia le Potenze dell'Asse. Il 5 novembre 1937 Hitler tenne un incontro segreto alla Cancelleria del Reich, in cui dichiar\u00f2 i suoi piani per l'acquisizione di \"spazio vitale\" per il popolo tedesco.\nIl 10 aprile 1938 con un plebiscito l'Austria si univa alla Germania (il cosiddetto \"Anschluss\") e Hitler, che cos\u00ec poneva le basi della Grande Germania, fece un ingresso trionfale a Vienna. In seguito intensific\u00f2 la crisi che coinvolgeva gli abitanti di lingua tedesca della regione dei Sudeti in Cecoslovacchia. Questo port\u00f2 agli accordi di Monaco del settembre 1938 in cui Regno Unito e Francia, con la mediazione di Mussolini, cedettero debolmente alle sue richieste per evitare la guerra, \"sacrificando\" quindi la Cecoslovacchia, che fu occupata. I tedeschi entrarono a Praga il 10 marzo 1939.\nA questo punto Francia e Regno Unito decisero di prendere posizione e resistettero alla successiva richiesta di Hitler per la restituzione del territorio di Danzica, un territorio tedesco ceduto alla Polonia in base al trattato di Versailles. Le potenze occidentali non furono per\u00f2 in grado di giungere ad un accordo con l'Unione Sovietica per un'alleanza contro la Germania e Hitler ne approfitt\u00f2. Il 23 agosto 1939 concluse un patto di non-aggressione (il patto Molotov-Ribbentrop) con Stalin, definendo anche i criteri per la spartizione del territorio polacco. Lo storico Len Deighton cita il generale della Wehrmacht Walther Nehring a proposito del fatto che Stalin fosse riluttante nel firmare il patto con Hilter prima, e nel tenervi fede poi, dal momento che egli aveva letto nel \"Mein Kampf\", del destino riservato alla Russia in caso di guerra con la Germania e di come Hitler odiasse i comunisti e i popoli slavi. Stalin avrebbe sussurrato a Molotov: \"Sono titubante, ma la Polonia \u00e8 un errore sulle carte geografiche. A noi serve solo un po' di tempo: Hitler pensa d'esser pi\u00f9 furbo di me, ma si sbaglia di grosso perch\u00e9 io gliel'ho fatta!\". Parallelamente, Hitler esclam\u00f2: \"\u00c8 fatta! Li ho tutti in pugno ed ora l'Europa \u00e8 mia!\". Le frasi riportate dei due dittatori avvalorerebbero la tesi di alcuni storici - in base a quanto conclude il generale Nehring - secondo la quale nessuno dei due tiranni sarebbe stato sincero nei confronti dell'altro e che Stalin avrebbe progettato di sferrare il primo colpo, una volta ripristinati i vertici militari dell'Armata Rossa\nIl 1\u00ba settembre la Germania invase la Polonia. Hitler era certo che Francia e Regno Unito non avrebbero onorato il loro impegno con i polacchi per dichiarare guerra alla Germania: \"Ho giudicato i loro capi a Monaco: Daladier, Chamberlain, dei vermiciattoli!\". Quando la mattina del 3 settembre l'aiutante Schmidt entr\u00f2 nello studio di Hitler consegnandogli la dichiarazione di guerra del Regno Unito, questi rest\u00f2 pietrificato e voltosi verso il suo ministro degli Esteri Ribbentrop, con lo sguardo furibondo disse: \"Was nun?\" (E adesso?). Nell'anticamera, affollata di generali e dignitari del partito, la voce di G\u00f6ring, appena informato, ruppe il silenzio che si era creato: \u00abSe perdiamo questa guerra, Dio abbia piet\u00e0 di noi!\u00bb.\nSeconda guerra mondiale: le vittorie.\nNei tre anni seguenti Hitler consegu\u00ec una serie quasi ininterrotta di successi militari. La Polonia venne rapidamente sconfitta e spartita con i sovietici. Nell'aprile 1940 la Germania invase la Danimarca e la Norvegia (operazione Weser\u00fcbung). In risposta all'invasione della Polonia, Francia e Inghilterra dichiararono guerra alla Germania. Nel mese di maggio inizi\u00f2 un'offensiva lampo che travolse rapidamente i Paesi Bassi, il Belgio, il Lussemburgo e la Francia (conosciuta come la campagna di Francia), che collass\u00f2 nel giro di sei settimane. Il piano per la conquista della Francia, nato dalle idee di Hitler, di Heinz Guderian, leader dei Panzer, e del generale von Manstein, fu un'operazione magistrale, un capolavoro tattico che permise ai tedeschi di travolgere tre eserciti, oltre al BEF. Nell'aprile 1941 tocc\u00f2 alla Jugoslavia e alla Grecia essere invase (campagna dei Balcani). Nel frattempo le forze tedesche (Deutsches Afrikakorps), unite a quelle italiane, avanzavano attraverso il Nordafrica verso l'Egitto, puntando su Alessandria d'Egitto e Il Cairo.\nQueste invasioni furono accompagnate dal bombardamento di citt\u00e0 indifese come Varsavia, Rotterdam (avvertita e quindi evacuata) e Belgrado. L'unico insuccesso di Hitler fu quello di non riuscire a piegare la Gran Bretagna con i bombardamenti aerei della battaglia d'Inghilterra. Il 22 giugno 1941 ebbe inizio l'operazione Barbarossa. Le forze tedesche, appoggiate dalle nazioni dell'Asse e della Finlandia, invasero l'Unione Sovietica, occupando rapidamente parte della Russia europea, assediando Leningrado e Stalingrado e minacciando Mosca. Durante l'inverno, l'armata di Hitler venne respinta alle porte di Mosca e il furibondo F\u00fchrer assunse egli stesso il comando delle forze armate, ma l'estate successiva l'offensiva riprese. Per il luglio del 1942, le truppe di Hitler erano sul Volga, dove vennero sconfitte nella battaglia di Stalingrado: si trattava della prima grossa sconfitta tedesca.\nIn Nordafrica i britannici sconfissero i tedeschi nella seconda battaglia di El Alamein, contrastando i piani di Hitler di occupare il canale di Suez e il Medio Oriente. A proposito della certezza della vittoria bellica da parte del dittatore e dei suoi fedeli, Hitler dichiar\u00f2 testualmente in presenza dei suoi generali: \nLa Shoah.\nL'invasione dell'Unione Sovietica fu anche motivata dal proposito nazionalsocialista, gi\u00e0 presente agli albori del movimento, di acquisire il \"Lebensraum\" (\u00abspazio vitale\u00bb) per la Germania ad Est, a scapito delle popolazioni slave considerate \"Untermenschen\" (\u00absub-umane\u00bb). Contemporaneamente, l'operazione Barbarossa si proponeva di abbattere il nemico ideologico rappresentato dal comunismo, parte, secondo l'ideologia hitleriana, del complotto giudaico per il dominio del mondo. Non ultimo, la campagna ad est avrebbe permesso alla Germania, svaniti i sogni di una rapida campagna occidentale, di raggiungere e utilizzare le ricche risorse economiche sovietiche rappresentate dal petrolio caucasico e le derrate alimentari ucraine.\nFu immediatamente dopo lo scoppio del conflitto ad est che la persecuzione ebraica raggiunse la sua fase culminante con l'avvio dei massacri operati dalle \"Einsatzgruppen\" che seguivano le forze armate tedesche avanzanti. D'altro canto non esistono prove che nel giugno 1941 esistesse gi\u00e0 un piano per una \u00absoluzione finale della questione ebraica\u00bb. Gli storici rilevano che probabilmente la decisione venne presa in un periodo compreso tra il novembre 1941 e il gennaio 1942 e che la fase operativa si concretizz\u00f2 solo successivamente. Per facilitare l'attuazione della soluzione finale si tenne a Wannsee, nei pressi di Berlino, una conferenza il 20 gennaio del 1942, con la partecipazione di quindici ufficiali superiori del regime guidati da Reinhard Heydrich e Adolf Eichmann.\nLe registrazioni della conferenza forniscono le prove pi\u00f9 evidenti della pianificazione centrale dell'Olocausto. Tra il 1942 e il 1944 le SS, assistite dai governi collaborazionisti e da personale reclutato nelle nazioni occupate, uccisero in maniera sistematica circa 3,5 milioni di ebrei in campi di sterminio localizzati in Polonia: Birkenau, Be\u0142\u017cec, Che\u0142mno, Sobib\u00f3r e Treblinka e in campi di concentramento come quello di Majdanek. Altri vennero uccisi meno sistematicamente in altri luoghi e in altri modi, o morirono di fame e malattie mentre lavoravano come schiavi. Al tentativo di genocidio degli ebrei europei ci si \u00e8 generalmente riferiti nel dopoguerra con la parola Olocausto, ma successivamente \u00e8 stato adottato dalla comunit\u00e0 internazionale il termine ebraico \"Shoah\", preferito dagli ebrei stessi poich\u00e9 l'olocausto indica nella cultura ebraica un sacrificio a Dio.\nAltri gruppi etnici, sociali e politici sono stati oggetto di persecuzione e in alcuni casi di sterminio durante la \"soluzione finale\". Migliaia di socialisti tedeschi, comunisti e altri oppositori del regime morirono nei campi di concentramento, cos\u00ec come un numero alto ma sconosciuto di omosessuali e di testimoni di Geova (contrassegnati da un triangolo viola). I rom e gli zingari, ugualmente considerati razze inferiori, furono anch'essi internati e uccisi nei campi. Circa tre milioni di soldati sovietici, prigionieri di guerra, morirono nei lager, ridotti alla stregua di schiavi. Tutte le nazioni occupate soffrirono privazioni terribili ed esecuzioni di massa: fino a tre milioni di civili polacchi (non-ebrei) morirono durante l'occupazione. Non \u00e8 stato ritrovato alcun documento nel quale sia stata pianificata la \"soluzione finale\", ma ci\u00f2 nonostante la stragrande maggioranza degli storici concorda nel ritenere che Hitler ne sia stato l'ideatore, ordinando a Himmler di portare avanti il piano.\nSeconda guerra mondiale: la disfatta.\nI primi trionfi persuasero Hitler di essere un genio della strategia militare, per questo motivo divenne sempre meno desideroso di ascoltare i consigli dei suoi generali o anche solo di udire cattive notizie. Dopo la battaglia di Stalingrado, ampiamente considerata come il punto di svolta della seconda guerra mondiale, le sue decisioni militari divennero sempre pi\u00f9 erratiche, e la posizione economica e militare della Germania si deterior\u00f2. L'entrata in guerra degli Stati Uniti, il 7 dicembre 1941, oppose alla Germania una coalizione delle principali potenze mondiali: il pi\u00f9 grande impero mondiale (l'impero britannico), la principale potenza finanziaria e industriale (gli Stati Uniti) e l'Unione Sovietica, che si era sobbarcata il peso pi\u00f9 grande della seconda guerra mondiale in termini di vite umane e altre perdite.\nNonostante l'evidente deteriorarsi della posizione militare della Germania dopo la catastrofe di Stalingrado e la disfatta dell'Asse in Nordafrica, Hitler continu\u00f2 con la massima determinazione la guerra, apparentemente convinto di poter ancora conseguire la vittoria e spronando i suoi generali a combattere accanitamente evocando il rischio della \"distruzione e annientamento\" del popolo tedesco in caso di sconfitta. Hitler trov\u00f2 sempre nuovi elementi per mantenere fiducia nella vittoria e per consolidare il morale dei suoi collaboratori pi\u00f9 importanti: in primo luogo, egli faceva sempre pi\u00f9 spesso riferimento esemplare ai cosiddetti \"tempi della lotta\" prima dell'assunzione del potere in Germania, dove la sua forza di volont\u00e0 e \"inflessibile tenacia\" avevano avuto la meglio sulle straordinarie difficolt\u00e0 del partito nazista; poi nel 1943 prospett\u00f2 l'esaurimento dell'Armata Rossa a causa delle enormi perdite che subiva nelle sue offensive per liberare i territori occupati; quindi evoc\u00f2 la \"sicura\" disfatta della \"invasione\" degli Alleati occidentali in Francia che avrebbe, secondo lui, provocato la caduta di Churchill e Roosevelt. Nel 1944, dopo il successo dello sbarco in Normandia, enfatizz\u00f2 l'effetto decisivo sull'esito della guerra delle famose \"armi segrete\" (\"wunderwaffen\") che avrebbero dovuto capovolgere l'andamento del conflitto; infine, negli ultimi mesi, dopo il fallimento delle sue ultime controffensive, si aggrapp\u00f2 alla speranza di una rottura politica dell'alleanza tra Stati Uniti, Unione Sovietica e Gran Bretagna.\nIn realt\u00e0, sembra che Hitler fin dal dicembre 1941, dopo la sconfitta di Mosca, fosse giunto all'intima convinzione che fosse ormai impossibile raggiungere la vittoria; dopo la catastrofe di Stalingrado, egli in pratica decise definitivamente di escludere ogni nuova opzione politico-diplomatica e di rifugiarsi in un mondo irreale in cui ogni nuova sconfitta, le debolezze dei suoi collaboratori e le defezioni dei suoi alleati ne rafforzavano paradossalmente le convinzioni, la coscienza della propria \"indispensabilit\u00e0\" per la Germania e la volont\u00e0 di proseguire la guerra fino all'inevitabile conclusione che egli identificava ormai con i mitologici crolli e le sanguinose rovine dell'epica germanica.\nI realisti all'interno dell'esercito tedesco videro invece la sconfitta come inevitabile e complottarono per spodestare Hitler. Nel luglio 1944 uno di loro, Claus Schenk von Stauffenberg, piazz\u00f2 una bomba nel quartier generale di Hitler (il cosiddetto complotto del 20 luglio), ma questi scamp\u00f2 fortunosamente alla morte e ordin\u00f2 a Roland Freisler, il giudice presidente del Tribunale del Popolo, una selvaggia rappresaglia nella quale vennero giustiziati tutti i capi del complotto.\nL'alleato di Hitler, Benito Mussolini, venne rovesciato il 25 luglio del 1943. Nel frattempo l'Unione Sovietica continuava costantemente a costringere le armate di Hitler alla ritirata dai territori occupati ad est. Fintanto che in Europa occidentale non si apr\u00ec un altro fronte, la Germania poteva sperare di tenere la posizione, nonostante la sempre pi\u00f9 pesante campagna di bombardamenti sulle citt\u00e0 tedesche. Il 6 giugno 1944 (D-Day), le armate Alleate sbarcarono nel nord della Francia e per dicembre erano arrivate al Reno. Hitler comand\u00f2 una disperata offensiva sulle Ardenne, ma con il nuovo anno le armate Alleate stavano avanzando sul territorio tedesco. I tedeschi intanto avevano invaso l'Italia e instaurarono a Sal\u00f2 uno stato fantoccio, la Repubblica Sociale Italiana, con a capo Mussolini.\nTra il 1943 e il 1945 i tedeschi uccisero migliaia di civili italiani (i peggiori massacri furono quelli di Marzabotto, con 770 vittime, delle Fosse Ardeatine, con 335 morti e di Sant'Anna di Stazzema con 560 vittime civili, per lo pi\u00f9 donne e bambini). In febbraio i sovietici si fecero strada attraverso la Polonia e la Germania orientale, e in aprile arrivarono alle porte di Berlino. I pi\u00f9 stretti collaboratori di Hitler gli consigliarono di scappare in Baviera o in Austria, per organizzare una resistenza finale sulle montagne, ma egli era determinato a restare nella capitale fino alla capitolazione.\nPer impedire che le forze alleate potessero utilizzare le infrastrutture tedesche il 19 marzo 1945 promulga il decreto Nerone; con cui ordina di fare terra bruciata di tutte le infrastrutture e le risorse disponibili in Germania. L'esecuzione del decreto fu affidata a Albert Speer che deliberatamente lo disattese.\nLa morte.\nLe armate tedesche non riuscirono ad arrestare l'avanzata degli Alleati e, mentre i sovietici si aprivano la strada verso il centro di Berlino, Hitler si suicid\u00f2 nel suo bunker intorno alle ore 15:30 del 30 aprile 1945, insieme all'amante Eva Braun che aveva sposato il giorno prima; aveva cinquantasei anni. La versione ufficiale riporta dapprima il suicidio di Eva, avvelenatasi con una fiala di cianuro, che Hitler somministr\u00f2 precedentemente anche al suo cane Blondi per verificare che fosse veramente letale. Poi, non \u00e8 chiaro se anche Hitler avesse preso il cianuro dopo di lei, ma \u00e8 sicuro che secondo alcune testimonianze fu ritrovato morto nel suo sangue con un colpo della sua pistola Walther PPK, sparatosi alla tempia destra. Come parte delle sue ultime volont\u00e0, ordin\u00f2 che il suo corpo venisse portato all'esterno e bruciato e cos\u00ec avvenne, nello stesso pomeriggio, intorno alle ore 15:50-16:00. Nel suo testamento inoltre espulse dal Partito Nazionalsocialista per tradimento Himmler e G\u00f6ring, nominando il Gro\u00dfadmiral Karl D\u00f6nitz come nuovo Presidente del Reich e Joseph Goebbels come nuovo cancelliere del \"Reich\". Tuttavia quest'ultimo si suicid\u00f2 la sera del 1\u00ba maggio 1945, insieme alla moglie Magda, dopo aver ucciso i suoi sei figli, quindi anch'egli si fece bruciare. D\u00f6nitz fu invece catturato e processato. I resti parzialmente carbonizzati di Hitler vennero ritrovati la mattina del 4 maggio 1945 e identificati da uomini del KGB (attraverso le impronte delle arcate dentarie), quindi in seguito seppelliti a Magdeburgo, nella Germania orientale. Pare che intorno all'aprile 1970 nella zona in cui i resti furono seppelliti venne deciso di costruire una zona residenziale. I servizi segreti sovietici riesumarono i resti di Hitler, di Eva Braun, di Joseph Goebbels e della sua famiglia, li cremarono totalmente e gettarono le ceneri nel fiume Elba, ad eccezione di una parte della mandibola, che \u00e8 conservata a Mosca.\nVita privata di Hitler.\nSebbene non vi siano prove certe, molti storici individuano nella sua nipote Angelika Raubal, oltre alla pi\u00f9 celebre Eva Braun, la sua amante. Altre donne che furono molto vicine a Hitler erano la regista Leni Riefenstahl e la britannica Unity Mitford.\nNonostante l'opposizione del Partito Nazista nei confronti dell'omosessualit\u00e0 e la persecuzione degli omosessuali messi in atto dal regime, alcuni storici hanno ipotizzato che Hitler fosse omosessuale o bisessuale. Nel 1943 l'OSS, il servizio segreto statunitense operante nel periodo della seconda guerra mondiale, incaric\u00f2 Walter C. Langer, un noto psicoanalista statunitense laureatosi nel 1923 a Harvard, di stilare un profilo della psicologia del dittatore per aiutare a fini strategici gli Alleati. Langer cerc\u00f2 testimonianze tra le persone che avevano conosciuto Hitler e si erano rifugiate negli Stati Uniti e analizzando tutte le notizie che giungevano sul dittatore dalla Germania present\u00f2 il suo lavoro intitolandolo \"Un'analisi psicologica di Adolf Hitler: la sua vita e leggenda\" scritta da Walter C. Langer. Secondo questa relazione, supportata anche dall'analisi psicoanalitica del 1943 intitolata \"Analisi della personalit\u00e0 di Adolf Hitler\" effettuata dallo psicologo Henry Murray, Hitler sarebbe stato uno psicopatico, affetto verosimilmente da schizofrenia paranoide, probabilmente affetto da impotenza, da omosessualit\u00e0 repressa e con tendenze suicide (poi realizzatesi). Alcuni hanno invece sostenuto che fosse asessuale, mentre altri respingono tali affermazioni, considerandole speculazioni propagandistiche o mediatiche. Si suppone che in totale abbia avuto sei amanti. Robert G. L. Waite ha invece ipotizzato un disturbo dell'umore o una personalit\u00e0 di tipo borderline. Fu vegetariano, almeno durante la Guerra. Riguardo alla sua salute fisica, studi medici hanno attribuito a Hitler alcune possibili malattie, come la sifilide e la malattia di Parkinson (o un parkinsonismo), come si evince da diverse testimonianze videografiche e anche dall'ultimo filmato di Hitler in vita, dove la sua mano sinistra trema vistosamente a riposo.\nPossibile uso di droghe.\nIl giornalista Norman Ohler attribuisce i comportamenti inspiegabili che Hitler terr\u00e0 dal 1941 in poi a una dipendenza da stupefacenti, causata dai farmaci somministrati come \"cocktail vitaminici\" dal suo medico personale, Theodor Morell, che sarebbe stata superata solo poco prima della caduta mangiando molto zucchero per superare le crisi d'astinenza.\nInfluenza nella cultura di massa.\nLa figura di Hitler non poteva che ispirare registi, scrittori, drammaturghi, cantanti e diventare egli stesso un personaggio, pi\u00f9 o meno storico a seconda dei casi. Spesso si \u00e8 tentato di far luce sulle ombre dell'uomo invece che del politico, con risultati discussi e spesso controversi.\nPrima e durante la seconda guerra mondiale Hitler fu spesso descritto in Germania come una figura quasi divina, amata e rispettata dai tedeschi (si veda ad esempio il film di propaganda, girato su volont\u00e0 dello stesso Hitler, \"Il trionfo della volont\u00e0\"). Al di fuori della Germania era invece spesso oggetto di derisione.\nDopo la sconfitta della Germania nazista e la sua morte la derisione nei suoi confronti \u00e8 stata sostituita dall'accettazione della sua totale follia: le politiche antisemite di Hitler erano ben note durante il corso della sua vita, ma fu solo dopo la sua morte che la portata delle politiche razziali e dell'Olocausto divenne realmente nota all'opinione pubblica al di fuori della Germania. Dopo che smise di essere una minaccia palpabile fu descritto nella cultura popolare come figura sinistra e diabolica, o meglio l'uomo pi\u00f9 diabolico che sia mai esistito.\nViaggi di Hitler in Italia.\nUna volta asceso al potere, Hitler scelse come sua prima meta all'estero l'Italia per incontrare Benito Mussolini. Da allora torn\u00f2 a far visita al Duce altre due volte. Altri tre incontri avvennero durante la guerra al confine tra Italia e Germania presso Brennero:\nAscendenza e discendenza di Adolf Hitler.\nDiscendenti.\nNel libro \"Alla ricerca del figlio di Hitler\" Jean-Paul Mulders ha rintracciato i discendenti del dittatore tedesco, nipoti del fratello Alois il cui figlio, William Patrick, era scappato negli Stati Uniti. Secondo il libro di Mulders i discendenti di Adolf Hitler sarebbero quattro e avrebbero cambiato cognome dopo la guerra in Stuart-Houston: Alexander, Louis, Brian e Howard. Alexander farebbe lo psicologo a East Northport, Louis e Brian sarebbero giardinieri e vivrebbero a East Patchogue mentre Howard, morto nel 1980, era un poliziotto di New York. Un altro discendente di Hitler, Andreas H\u00fcttler, \u00e8 stato individuato da Mulders a Gro\u00df Gerungs, in Austria, e la parentela \u00e8 stata confermata da un test del DNA.\nGran parte degli studiosi ritiene invece priva di fondamento l'ipotesi del caso dell'ex ferroviere francese Jean-Marie Loret di Saint-Quentin in Piccardia (1918\u20131985), il quale sosteneva di essere figlio illegittimo del \"F\u00fchrer\", cosa che sembra essergli stata rivelata nel 1948 dalla madre, la contadina francese Charlotte Eudoxie Alida Lobjoie, in punto di morte, identificando con lo stesso Hitler il \"soldato tedesco sconosciuto\" con il quale aveva avuto una relazione durante la prima guerra mondiale."}
{"id": "2970568", "revid": "110157", "url": "https://it.wikipedia.org/wiki?curid=2970568", "title": "Volkswagen Challenger", "text": "Il Volkswagen Challenger \u00e8 stato un torneo professionistico di tennis giocato sul sintetico indoor, che faceva parte dell'ATP Challenger Tour. Si giocava annualmente al Tennisclub Gr\u00fcn-Gold di Wolfsburg in Germania dal 1993 al 2012."}
{"id": "2970572", "revid": "80598", "url": "https://it.wikipedia.org/wiki?curid=2970572", "title": "Rimmel/Piccola mela", "text": "Rimmel/Piccola mela \u00e8 un singolo di Francesco De Gregori pubblicato nel 1975.\nIl disco.\nLe due canzoni sono tratte entrambe dall'album Rimmel, ed anche la copertina del disco riproduce, in piccolo, un particolare dell'LP.\nLa produzione e gli arrangiamenti delle due canzoni sono curati da De Gregori, che \u00e8 anche autore dei testi e delle musiche.\nI brani.\n\"Rimmel\".\nCome ha raccontato lo stesso cantautore, \"Rimmel\" \u00e8 una canzone d'amore nata dalla fine di una storia con una ragazza, la stessa a cui aveva dedicato il brano Bene. La ragazza si chiamava Patrizia, e il verso \"...ed il vento passava sul tuo collo di pelliccia e sulla tua persona\" si riferisce a un tentativo di furto subito dalla ragazza alla quale era stato strappato il suo collo di pelliccia, in una giornata di vento (la stessa in cui i due si erano conosciuti), ma il furto venne sventato dall'intervento di De Gregori. Poi la ragazza lasci\u00f2 De Gregori perch\u00e9 innamorata di Nini Salerno dei Gatti di Vicolo Miracoli.\nAnalizzando il testo, vari autori tra cui Enrico Deregibus hanno messo in evidenza i riferimenti alle carte: quelle dello zingaro, i quattro assi di un colore solo, il verso \"come quando fuori pioveva\", cio\u00e8 \"cuori, quadri, fiori, picche\", quindi l'amore \u00e8 visto come gioco e come destino. Il brano \u00e8 inoltre citato nel video del singolo \"Servi della gleba\" di Elio e le Storie Tese, come canzone d'amore triste per eccellenza. Sar\u00e0 inoltre utilizzato da Gabriele Salvatores in una scena del film \"Turn\u00e9\".\nIn un'intervista, l'autore, alla domanda se l'episodio dello zingaro fosse anch'esso autobiografico, \"\"Lo zingaro che \u00e8 un trucco, un futuro invadente, \u00e8 un episodio reale?\"\", rispose che \"\"S\u00ec, un giorno mi hanno fatto le carte e mi hanno detto cose molto belle, mi hanno detto che sarei stato molto felice, mi hanno detto \"Sarai un vincente\". Per\u00f2 tutto sommato non \u00e8 bello che uno ti dica quello che diventerai, credere allo zingaro forse \u00e8 mancanza di fantasia, mancanza di giovinezza, del coraggio di dire \"vaffanculo, adesso io esco e chiss\u00e0 cosa succede\"\". In una puntata del programma televisivo \"La Storia siamo noi\", Cristiano De Andr\u00e9 ha rivelato che fu Dori Ghezzi, compagna del padre, a leggere le carte a Francesco, durante il periodo in cui egli stava scrivendo con Fabrizio De Andr\u00e9 l'album \"Volume 8\".\n\"Piccola mela\".\nDe Gregori ha raccontato che il testo di \"Piccola mela\" \u00e8 ispirato, per quel che riguarda i versi \"Mi metto in tasca una piccola mela\" e \"Mi metto in tasca un piccolo fiore\", ad una canzone popolare sarda di Peppino Marotto; .\nNel 1976 il gruppo Schola Cantorum ne ha realizzato una cover, inclusa nell'album \"Coromagia vol. 2\"; un'altra cover del brano \u00e8 stata incisa da Gianni Morandi nel 1980, nel disco dal vivo \"Cantare\".\nMusicisti.\nI Cyan:\ninoltre:\nTracce.\nLato A\nLato B"}
{"id": "2970573", "revid": "287204", "url": "https://it.wikipedia.org/wiki?curid=2970573", "title": "Shimadzu All Japan Indoor Tennis Championships", "text": "Lo \u00e8 un torneo professionistico di tennis giocato annualmente sul sintetico indoor a Kyoto, in Giappone, dal 1997. Fino al 2018 ha fatto parte del circuito maschile ATP Challenger Tour. Dal 2019 fa invece parte del circuito femminile ITF Women's Circuit."}
{"id": "2970581", "revid": "125348597", "url": "https://it.wikipedia.org/wiki?curid=2970581", "title": "Challenger Salinas", "text": "Il Challenger Salinas \u00e8 un torneo professionistico di tennis che fa parte dell'ATP Challenger Tour. Si gioca annualmente dal 1996 sui campi in cemento del Salinas Golf &amp; Tenis Club di Salinas, in Ecuador. Non si sono tenute le edizioni dal 2015 al 2020; il torneo \u00e8 stato reinserito nel circuito nel 2021 con due edizioni nel giro di due settimane."}
{"id": "2970582", "revid": "767487", "url": "https://it.wikipedia.org/wiki?curid=2970582", "title": "Paolo Garzelli", "text": "Carriera.\nMosse i primi passi della sua carriera al , dove al suo debutto in prima squadra, il 2 gennaio 1966, segn\u00f2 due reti nella vittoria casalinga contro il Modena per 4-2, nella cui cronaca il Corriere dello Sport scrisse che \"la sua prova deve essere considerata positiva sotto ogni profilo\" e che \"ha combattuto con tenacia, si \u00e8 fatto largo tra le maglie della difesa\".\nSuccessivamente gioc\u00f2 27 partite in Serie A con la maglia del Foggia, segnando 3 reti nel campionato 1970-1971.\nDopo il ritiro.\nGioca ancora a calcio, nella categoria over 60.\nIl 27 aprile 2010, durante la \"Giornata del Calcio\", \u00e8 stato premiato per il suo contributo alla squadra del Livorno."}
{"id": "2970583", "revid": "92723", "url": "https://it.wikipedia.org/wiki?curid=2970583", "title": "Morocco Tennis Tour - Tanger", "text": "Il Morocco Tennis Tour - Tanger \u00e8 stato un torneo professionistico di tennis giocato sulla terra rossa che faceva parte dell'ATP Challenger Tour. Si \u00e8 giocato annualmente a Tangeri in Marocco dal 2008 al 2013."}
{"id": "2970587", "revid": "92723", "url": "https://it.wikipedia.org/wiki?curid=2970587", "title": "Morocco Tennis Tour - Meknes", "text": "Il Morocco Tennis Tour - Meknes \u00e8 stato un torneo professionistico di tennis giocato sulla terra battuta, che faceva parte dell'ATP Challenger Tour. Si giocava annualmente a Mekn\u00e8s in Marocco dal 2008 al 2016."}
{"id": "2970596", "revid": "2231752", "url": "https://it.wikipedia.org/wiki?curid=2970596", "title": "Ludovico Quandel", "text": "Biografia.\nTerzo figlio maschio di Donna Geltrude Vial, figlia del generale Pietro Vial, e di Giovanni Battista Quandel. Il padre era capitano nell'esercito delle Due Sicilie, grado che aveva conseguito sul campo nel corso della battaglia di Tolentino, cui aveva partecipato come ufficiale dell'esercito di Gioacchino Murat.\nAvviato alla carriera militare dal padre, come i fratelli Pietro, Giuseppe e Federico, entr\u00f2 il 21 aprile 1855 nel Real Collegio Militare della Nunziatella da cui usc\u00ec il 19 ottobre 1858 alfiere del Real Corpo di Artiglieria delle Due Sicilie.\nCol grado di primo tenente, il 28 luglio 1860 prese parte alla battaglia di Capua, alla battaglia del Volturno e alla battaglia del Garigliano, al comando della Batteria n\u00ba 5. \nSuccessivamente fu tra i protagonisti della difesa dell'ultimo baluardo del Regno delle Due Sicilie (noto come assedio di Gaeta) al comando di due batterie sul fronte di mare. \nPer il valore dimostrato, fu promosso capitano sul campo e gli fu conferita la croce di Cavaliere di Merito dell'Ordine costantiniano di San Giorgio.\nDopo la resa di Gaeta, fu imprigionato a Capri e successivamente a S. Maria.\nCome altri suoi colleghi dell'esercito del Regno delle Due Sicilie, una volta scarcerato fu invitato ad entrare nel neonato esercito del Regno d'Italia. Prefer\u00ec ritirarsi a vita privata a Monte di Procida con la moglie, la cugina Giuseppina Vial. \nNominato vice sindaco della borgata Monte del comune di Procida, con atto del 27 novembre 1901, incominci\u00f2 a svolgere un'opera di cura amministrativa della piccola comunit\u00e0, all'epoca frazione del comune di Procida.Grazie al suo contributo, il 27 gennaio 1907, il re Vittorio Emanuele III firmava il decreto, controfirmato dall'allora presidente del consiglio Giovanni Giolitti, di distacco della borgata dal comune di Procida.\nNon volle mai concorrere alla carica di Sindaco del neonato Comune per non giurare fedelt\u00e0 alla monarchia sabauda, essendo rimasto sempre fedele a Francesco II di Borbone.\nAlla morte della moglie, pass\u00f2 a seconde nozze nel 1910 con Teresa Romeo di Santillo, montese, dalla quale ebbe quattro figli.\nDa anni, nel mese di luglio, l'associazione\u00a0Vela Latina Monte di Procida commemora la memoria di Ludovico Quandel come patriarca dell'autonomia amministrativa di Monte di Procida e come valoroso difensore del Regno delle Due Sicilie con una lunga traversata a vela latina da Monte di Procida a Gaeta e ritorno, battezzata \"Operazione Quandel.\"\nOpere.\nIn aggiunta alla sua attivit\u00e0 come militare e politico, Ludovico Quandel fu anche autore di cronache militari.\nTra le sue opere pi\u00f9 rappresentative si ricorda \"Una pagina di storia - Giornale degli avvenimenti politici e militari nelle Calabrie dal 25 luglio al 7 settembre 1860\" (Napoli, Tipografia Artigianelli \u2013 1900), nel quale descrive le operazioni militari che videro opposti gli eserciti garibaldino e del Regno delle Due Sicilie. Questa cronaca \u00e8 di una delle del Revisionismo del Risorgimento."}
{"id": "2970597", "revid": "478814", "url": "https://it.wikipedia.org/wiki?curid=2970597", "title": "San Luis Potos\u00ed Challenger", "text": "Il San Luis Potos\u00ed Challenger \u00e8 un torneo professionistico di tennis giocato sulla terra battuta, che fa parte dell'ATP Challenger Tour. Si gioca annualmente al Club Deportivo Potosino di San Luis Potos\u00ed in Messico dal 1980."}
{"id": "2970601", "revid": "124982625", "url": "https://it.wikipedia.org/wiki?curid=2970601", "title": "Open Barletta", "text": "L'Open Citt\u00e0 della Disfida (precedentemente chiamato Open Barletta Trofeo Dimiccoli &amp; Borraccino) \u00e8 un torneo professionistico di tennis che si gioca sulla terra rossa, e fa parte dell'ATP Challenger Tour. Si gioca annualmente al Circolo Tennis \"Hugo Simmen\" di Barletta in Italia. \nInizialmente si \u00e8 giocato dal 1997 al 2012 per poi tornare nel 2016."}
{"id": "2970605", "revid": "767487", "url": "https://it.wikipedia.org/wiki?curid=2970605", "title": "Elem\u00e9r Kov\u00e1cs", "text": "Carriera.\nCalciatore.\nDa calciatore ha vestito la maglia del Ferencv\u00e1rosi.\nAllenatore.\nNella stagione 1935-1936 ha allento il Padova subentrando a Pietro Colombati."}
{"id": "2970608", "revid": "1305772", "url": "https://it.wikipedia.org/wiki?curid=2970608", "title": "Cool Spot", "text": "Cool Spot \u00e8 un videogioco a piattaforme realizzato e pubblicato da Virgin Interactive. Il gioco, che vede protagonista una versione antropomorfizzata del logo della bibita 7 Up, \u00e8 stato realizzato inizialmente per Mega Drive da David Perry; in seguito \u00e8 stato portato su altre console come Sega Master System, Game Gear, Super Nintendo e Game Boy, oltre che su sistemi Amiga e MS-DOS. Le musiche sono state composte da Tommy Tallarico.\nModalit\u00e0 di gioco.\nIl personaggio Cool Spot ha la forma di un disco rosso con gli occhiali da sole, dotato di mani e gambe. Dovremo guidarlo nei vari livelli prima dello scadere del tempo, raccogliendo omonimi dischi rossi o altri simboli; questi faranno aumentare una percentuale che, raggiunta una certa somma, ci permetter\u00e0 di terminare il livello liberando un nostro simile rinchiuso in una gabbia; raggiungendo una percentuale di raccolta maggiore ci permetter\u00e0 di raggiungere un livello bonus. Raggiunto il livello bonus si guadagner\u00e0 un punto vita.\nNel livello bonus il protagonista \u00e8 rinchiuso in un'enorme bottiglia di 7up e l'obiettivo \u00e8 riuscire a recuperare una lettera, che per ogni livello bonus comporr\u00e0 la parola \"virgin\" (in altre versioni la parola \u00e8 \"uncola\"), se nello stesso livello bonus, prima dello scadere del tempo, si raccolgono tutti i dischi rossi, si guadagner\u00e0 un ulteriore punto vita. Nel caso vengano esauriti tutti i punti vita il gioco finisce.\nLa prima ambientazione coincide con l'intro del gioco, nel quale Cool Spot fa surfing su una bottiglia di 7up.\nDifferenze regionali.\nNelle versioni europee del gioco, i riferimenti alla bibita sono stati rimossi: ad esempio, nella introduzione delle versioni NTSC, il protagonista fa surf utilizzando una bottiglia di \"7 Up\"; nelle versioni PAL su una generica bottiglia di soda. Anche alcuni power-up riflettono questi cambi.\nAccoglienza.\n\"Cool Spot\" \u00e8 stato lodato in particolare per le animazioni molto fluide e, in generale, per l'ottima realizzazione tecnica.\nTitoli correlati.\nNel 1995 \u00e8 stato pubblicato un sequel dal titolo \"Spot Goes To Hollywood\", dotato di visuale isometrica. Nel 1990 \u00e8 stato pubblicato un videogioco rompicapo intitolato semplicemente \"Spot\", per diverse console e computer, e nel 1993 \"\" solo per Game Boy."}
{"id": "2970620", "revid": "767487", "url": "https://it.wikipedia.org/wiki?curid=2970620", "title": "Jos\u00e9 Urf\u00e9", "text": "Fu il primo ad introdurre elementi del son nel danz\u00f3n nel 1910.\nUrf\u00e9 studio musica con molti maestri nella sua citt\u00e0 natale e a L'Avana, prima di entrare nell'orchestra \"Teatro Peyret\", dove conobbe Pedro Pablo D\u00edaz. Nel 1902 entr\u00f2 nella \"Orquesta de Enrique Pe\u00f1a\" dove suon\u00f2 come secondo clarinetto con Jos\u00e9 Bel\u00e9n Puig. Successivamente entrambi lasciarono l'orchestra per unirsi alla band di Felix Gonzales.\nUrf\u00e9 compose musica religiosa, habanera, creola e danz\u00f3n. Viaggi\u00f2 molto tra Messico e Stati Uniti come membro delle orchestre. Il suo brano pi\u00f9 famoso fu \"El Bomb\u00edn de Barreto\" (1910) in cui si trova una terza parte sincopata derivata dal son. Altre composizioni note sono \"Fefita\", \"Nena\", \"El churrero\", \"El dios chino\" e \"El progreso\".\nEra soprannominato dagli amici \"bombetta\". Ebbe quattro figli Odilio, Orestes, Jos\u00e9 e Esteban, tutti musicisti."}
{"id": "2970628", "revid": "1006354", "url": "https://it.wikipedia.org/wiki?curid=2970628", "title": "Capitale finanziario", "text": "Il capitale finanziario \u00e8 costituito da tutte le fonti o mezzi liquidi o facilmente liquidabili che il soggetto economico dell'impresa mette a disposizione dell'impresa stessa al fine di dotarsi del capitale produttivo.\nInserito come tutti gli altri conferimenti nel passivo dello stato patrimoniale tra le voci del capitale netto, il capitale finanziario ha un immediato positivo impatto sul numerario e finanziario dotando l'impresa di liquidit\u00e0 o riducendone l'indebitamento.\nPer le sole aziende intermediarie finanziarie (banche) per capitale finanziario si pu\u00f2 anche intendere l'insieme dei mezzi finanziari destinati allo svolgimento dell'attivit\u00e0 tipica dell'intermediazione di denaro finalizzata alla produzione d'interesse."}
{"id": "2970637", "revid": "108824045", "url": "https://it.wikipedia.org/wiki?curid=2970637", "title": "Lobo di soliflusso", "text": "I lobi o lingue di soliflussione o di soliflusso sono conformazioni caratteristiche della superficie esterna di un versante collinare causate dalle diverse velocit\u00e0 di flusso detritico e modellate a seconda della morfologia del suolo. Di solito queste lingue hanno un fronte ripido e una superficie esterna relativamente liscia. Larry Gedney riferisce che le lingue di soliflussione possono muoversi rapidamente gi\u00f9 per il pendio a una velocit\u00e0 di diversi centimetri al giorno Nella soliflussione la \"colata\" si combina con lo slittamento che coinvolge gli strati superficiali nelle zone di permafrost . "}
{"id": "2970639", "revid": "352448", "url": "https://it.wikipedia.org/wiki?curid=2970639", "title": "Lingua di soliflussione", "text": ""}
{"id": "2970640", "revid": "110157", "url": "https://it.wikipedia.org/wiki?curid=2970640", "title": "TBWA", "text": "La TBWA (sigla di \"Tragos Bonnage Wiesendanger Ajroldi\") \u00e8 una tra le agenzie pubblicitarie pi\u00f9 importanti del mondo. \u00c8 stata fondata nel 1970, a Parigi, da William G. Tragos, Claude Bonnange, Uli Wiesendanger e Paolo Ajroldi. Dal 1993 fa parte della multinazionale Omnicom Group Inc.\nStoria.\nGli anni di Bill Tragos.\nLa TBWA nasce negli anni settanta su iniziativa di quattro pubblicitari, gi\u00e0 colleghi presso le filiali francesi della Young &amp; Rubicam: lo statunitense di origini greche William G. Tragos, che all'epoca era manager generale dell'ufficio parigino della Y&amp;R; il francese Claude Bonnange, esperto di ricerche di marketing; lo svizzero Uli Wiesendanger, direttore creativo; l'italiano Paolo Ajroldi, account executive.\nAlla base vi era l'auspicio da parte dei fondatori che sia la loro differente origine nazionale e culturale, sia la loro formazione professionale avvenuta in giro per il mondo, potessero essere preziose per la nascita della prima agenzia della storia \"veramente\" internazionale.\nIn effetti durante il secondo dopoguerra, nonostante il significativo sviluppo del mercato su scala mondiale, le agenzie pubblicitarie europee non erano state in grado di andare di pari passo e di travalicare i confini del vecchio continente.\nE ci\u00f2 era dovuto: da un lato al fatto che spesso i contratti con le aziende erano troppo modesti per giustificare l'apertura di uffici oltre oceano; dall'altro al fatto che, sia per motivi culturali sia per motivi linguistici, non di rado le agenzie europee erano assai legate ai mercati locali.\nLe agenzie statunitensi, al confronto, avevano avuto condizioni di gran lunga pi\u00f9 propizie, perch\u00e9 all'atto pratico si erano limitate a seguire lo sviluppo multinazionale dei propri clienti (basti pensare alla Coca Cola, alla Ford, o alla Procter &amp; Gamble, solo per citare alcuni dei nomi pi\u00f9 noti). Una volta sbarcate in Europa avevano poi provveduto a radicarsi sul territorio, ma con l'accortezza di non prendere nuovi clienti che fossero in qualche modo in conflitto con quelli che gi\u00e0 avevano dalla madre patria. Perch\u00e9 in ogni caso per le grandi agenzie americane il mercato delle loro filiali europee rimaneva quasi sempre una questione secondaria.\nNell'esplicito intento di creare un \"network\", la TBWA inizia quindi la propria espansione gi\u00e0 a partire dall'anno successivo a quello della propria fondazione: il primo ufficio \u00e8 quello di Milano, aperto nel 1971. E, con cadenza annuale, segue l'inaugurazione degli uffici di Francoforte, Londra, Madrid e Bruxelles, sebbene tale ascesa non sia affatto agevole.\nNel 1977 Bill Tragos lascia la Francia per quello che \u00e8 il primo ufficio europeo della storia della pubblicit\u00e0 ad aprire negli Stati Uniti: l'operazione avviene tramite l'acquisizione della piccola agenzia newyorkese fondata da Richard Costello. Quest'ultimo avr\u00e0 poi all'interno della TBWA un ruolo di rilievo. I primi clienti della nuova divisione sono per la maggior parte piccole ditte europee alle prese col mercato americano, come l'acqua Evian o le Fromageries Bel.\nMa in particolare la TBWA ottiene un contratto per reclamizzare quella che all'epoca era una sconosciuta marca svedese di vodka e che col tempo diventer\u00e0 uno dei suoi principali clienti: la Absolut.\nL'idea per il primo annuncio della Absolut vodka viene sviluppata dall'art director Geoff Hayes e dal copywriter Graham Turner che, giocando sul nome e sulla semplicit\u00e0 del packaging, decidono di dotare la bottiglia di un'aureola e un paio d'ali d'angelo e di coniare lo slogan \"\u00abPerfezione assoluta\u00bb\". Nel corso degli anni ottanta le pubblicit\u00e0 dedicate a questa bevanda alcolica faranno vincere all'agenzia di Bill Tragos numerosi premi, e contribuiranno a far diventare la Absolut l'azienda leader tra le vodka d'importazione e a far conquistare il 58% del mercato statunitense.\nNel 1981 la TBWA apre un ufficio nei Paesi Bassi, ad Amsterdam, mentre nel 1983 ne apre un secondo negli Stati Uniti, a St. Louis (citt\u00e0 natale di Bill Tragos). Durante la met\u00e0 degli anni ottanta, anche grazie al buon momento per l'economia mondiale, la TBWA aumenta rapidamente il proprio fatturato. Tuttavia \u00e8 soprattutto per merito degli uffici non-americani che il network riesce a crescere: significativo \u00e8 il lavoro svolto dalla filiale di Milano, che nel 1985 firma un contratto con la casa automobilistica spagnola SEAT.\nA partire dal 1986 la TBWA inizia ad aprire uffici in Germania, in particolare a D\u00fcsseldorf e ad Amburgo. Vince l'account per reclamizzare la Ralston Purina in Gran Bretagna e i prodotti della Henkel in Spagna.\nAvvia un programma di affiliazione con altre agenzie, ed inizia a valutare l'ipotesi di espandere il proprio mercato, fino allora limitato ad Europa ed America settentrionale, verso oriente. Tuttavia, eccezion fatta per una collaborazione con l'agenzia giapponese K&amp;L per reclamizzare le macchine fotografiche Nikon in Europa, l'operazione non va in porto.\nNel 1987 la TBWA riesce comunque a far crescere il proprio fatturato, conquistando la ventunesima posizione della classifica mondiale dedicata alle agenzie di pubblicit\u00e0.\nIn particolare il natale del 1987 \u00e8 quello della trovata del \"carillon\" nascosto tra le pagine del New York e del New Yorker per reclamizzare l'Absolut vodka: quando un lettore arrivava all'annuncio pubblicitario della bevanda alcolica si avviava automaticamente un microchip che riproduceva una melodia natalizia.\nAltre pubblicit\u00e0 importanti di questo periodo, sempre per la Absolut, ma relativamente pi\u00f9 tradizionali, sono quelle della serie dedicata alle citt\u00e0 americane: \"Absolut San Francisco\", \"Absolut Manhattan\", \"Absolut Chicago\" e \"Absolut L.A.\" realizzate giocando sull'iconografia di ciascun luogo. Oppure quelle che invitavano artisti come Andy Warhol, Jean-Michel Basquiat, Keith Haring o Kenny Scharf a dare una personale interpretazione della bottiglia di vodka svedese.\nNel 1988 la TBWA inizia a mandare in onda negli Stati Uniti una serie di spot televisivi che rester\u00e0 tra le pi\u00f9 note dell'intera produzione dell'agenzia: quella per la linea di snack Eagle della Anheuser-Busch, con la \"strana coppia\" di attori Tony Randall e Jack Klugman in qualit\u00e0 di testimonial.\nPi\u00f9 in generale, tuttavia, il 1988 \u00e8 un anno di importanti trasformazioni.\nIn giugno la filiale di St. Louis nel Missouri acquisisce una delle pi\u00f9 importanti agenzie pubblicitarie della citt\u00e0, la BFV&amp;L advertising. L'obiettivo \u00e8 quello di diventare la seconda agenzia della zona (al primo posto c'\u00e8 la D'Arcy Masius Benton &amp; Bowles).\nAl contempo la filiale di New York conquista nuovi clienti come l'acqua minerale Saratoga, le camicie Hathaway, una parte dei profumi prodotti dalla Avon Products, l'unit\u00e0 di comunicazione commerciale della Western Union, la rivista The Atlantic, e la People's United Bank di Bridgeport.\nSul piano internazionale la TBWA perde l'importante contratto con la SEAT. Riesce per\u00f2 a mantenere quelli con Air Plus Comet, Barilla e Bull Computers. In molti casi i clienti si servono dell'agenzia per reclamizzare i propri prodotti in locazioni multiple.\nSegue infine l'apertura di nuovi uffici a Barcellona e a Padova.\nDurante l'aprile del 1989 la TBWA \u00e8 impegnata sul fronte finanziario europeo, dove tenta di conquistare una quota dell'agenzia britannica Boase Massimi Pollitt per rafforzare la propria presenza nel Regno Unito, ma senza successo.\nAltro tentativo fallito di espandersi sul territorio britannico \u00e8 quello che vede la mancata acquisizione dell'inglese Robert Jenkins Advertising, da l\u00ec a pochi mesi.\nSul fronte finanziario statunitense, invece, le operazioni sono relativamente pi\u00f9 agevoli: nell'agosto del 1989 la TBWA acquisisce un'altra agenzia di St. Louis: la Kerlick, Switzer &amp; Johnson, creando cos\u00ec la TBWA Kerlick &amp; Switzer.\nNel dicembre acquisisce inoltre la Posey, Quest, Genova. Si tratta di una piccola agenzia del Connecticut, di Greenwich per l'esattezza, che per\u00f2 porta in dote un contratto con la crema Nivea della Beiersdorf.\nA cavallo tra la fine del 1989 e l'inizio del 1990 la TBWA crea alcuni sodalizi: con l'agenzia statunitense Graf Bertel Dominique/New York, per gestire il budget di clienti come la Steuben Glass Works, e con la giapponese Hakuhodo. In particolare la collaborazione col gigante di Tokyo permette da un lato \u2013 finalmente\u00a0\u2013 un'espansione verso oriente, e dall'altro di conquistare clienti come la Nissan e la NEC Technologies.\nTBWA e Hakuhodo apriranno insieme anche un ufficio nei Paesi Bassi (TBWA-NETHwork).\nNell'aprile del 1990 muore, per attacco cardiaco, uno dei fondatori dell'agenzia: Paolo Ajroldi.\nE, per ironia della sorte, questo \u00e8 anche l'anno in cui la TBWA raggiunge la posizione pi\u00f9 alta della propria storia nella classifica mondiale delle agenzie pubblicitarie. Inoltre la rivista Adweek l'annovera tra le migliori agenzie statunitensi.\nMa un po' tutta la prima met\u00e0 degli anni novanta \u00e8 caratterizzata da risultati alterni: se da un lato non riesce a vincere gli account di Nikon e Benson &amp; Hedges, dall'altro la TBWA conquista clienti come Air France, Philip Morris, e il Woolite della Reckitt Benckiser.\nNel contesto di questo andamento, a maggior ragione risulta importante il contratto che la TBWA firma col Club Med nel 1991, e non tanto per il compenso quanto piuttosto per la prestigiosit\u00e0 del marchio. Importanti sono, inoltre, i contratti firmati con la squadra di baseball New York Mets e con le gelaterie Carvel.\nSempre negli Stati Uniti, e sempre nel 1991, la TBWA crea due sussidiarie in grado di gestire rispettivamente promozioni e direct marketing. Viene rafforzata poi la partnership con la Hakuhodo, e viene aperto un ufficio a Seul.\nEppure, nonostante la crescita costante dell'agenzia e la forte personalit\u00e0 di Bill Tragos, il profilo della TBWA nel contesto di Madison Avenue rimane relativamente sfuocato. Secondo alcuni il successo ottenuto grazie alle campagne pubblicitarie per la Absolut vodka avrebbe teso a mettere in ombra il resto dell'operato. Secondo altri quello della Absolut non sarebbe altro che un caso fortunato e difficilmente ripetibile. Secondo altri ancora la TBWA \u00e8 un'agenzia essenzialmente specializzata in annunci pubblicitari sulla carta stampata.\nA incidere su questo quadro c'\u00e8 anche il fatto che la notoriet\u00e0 dell'agenzia sul territorio americano \u00e8 fortemente condizionata dalla tipologia delle campagne pubblicitarie realizzate, che non sempre hanno lo scopo di raggiungere una diffusione globale: \u00e8 il caso ad esempio del caff\u00e8 Chock full o'Nuts o della Southern New England Telephone le cui pubblicit\u00e0 ebbero un ottimo successo ma di fatto andarono \"on air\" solo nel Northeast degli Stati Uniti.\nSi tratta in sostanza di un'agenzia che agisce di solito su scala locale, e per questo con un operato pi\u00f9 difficile da valutare rispetto ad agenzie che agiscono su scala nazionale.\nGli anni di Jean-Marie Dru.\nIl relativo successo ottenuto dalla TBWA in vent'anni di lavoro desta, ad un certo punto, l'interesse del gruppo Omnicom.\nDa un lato l'Omnicom \u00e8 consapevole che, per rafforzarsi ulteriormente sul territorio statunitense, penetrare realmente in quello asiatico ed espandersi su quello latino americano, la TBWA ha bisogno di fondi aggiuntivi. Propone di conseguenza un'offerta vantaggiosa.\nDall'altro lato la TBWA, rispetto ad altre soluzioni strategiche prese in esame all'epoca, protende verso l'Omnicom perch\u00e9 si sente pi\u00f9 vicina alla linea creativa delle altre agenzie del gruppo (DDB e BBDO). E perch\u00e9 spera di mantenere una certa indipendenza.\nNel marzo del 1993 la TBWA diventa cos\u00ec la terza colonna della multinazionale Omnicom.\nMa la vita all'interno del nuovo conglomerato si rivela tutt'altro che facile.\nNel 1995 l'Omnicom acquisisce l'agenzia pubblicitaria losangelina Chiat\\Day, famosa per annoverare tra le proprie fila Lee Clow e per aver lanciato l'Apple Macintosh, e decide di fonderla con la TBWA.\nQuesta operazione si riveler\u00e0 pi\u00f9 complicata del previsto (soprattutto sul fronte londinese), e alla fine solo gli uffici americani prenderanno la denominazione di TBWA\\Chiat\\Day.\nNel 1998 l'Omnicom acquisisce l'anglo-francese GGT BDDP, e anche questa viene fusa con la TBWA. Ma pi\u00f9 che altro sale a capo del risultante network Jean-Marie Dru.\nDru \u00e8 uno dei fondatori della BDDP, e alla base della sua filosofia pubblicitaria vi \u00e8 l'unique selling proposition (USP) della \"rottura\" ossia una tecnica di marketing che ha come obiettivo quello di forzare una marca al di l\u00e0 della sua \"zona di comfort\". Si tratta in sostanza di rimettere in discussione un eventuale status quo raggiunto, di rompere le regole. Per usare le parole dello stesso Dru: \"\u00able marche che non s'innovano iniziano a deteriorarsi\u00bb\", \"\u00abil nostro lavoro consiste nell'aiutarle a cambiare\u00bb\".\nEgli formula il concetto di \"rottura\" ai tempi degli esordi della BDDP, con la convinzione che si doveva offrire qualcosa di pi\u00f9 ad un cliente che non una mera promessa di \"creativit\u00e0\" per riuscire a far distinguere un prodotto da un altro. Di fatto si occupa di \"casi disperati\" proponendo come cura la reinvenzione, la \"rottura\" col passato (\"\u00abdacci la tua marca se \u00e8 nei pasticci, e noi la faremo svoltare\u00bb\").\nDru metter\u00e0 da parte col tempo la sua filosofia della \"rottura\", e addirittura la dichiarer\u00e0 defunta al momento della fusione della TBWA (\"\u00ab\u00e8 assai difficile imporre la cultura di un'agenzia ad un'altra, specie se sei quella che \u00e8 stata comprata\u00bb\").\nMa la teoria della \"rottura\" riprende vigore quando egli inizia a collaborare con John Hunt, creativo della filiale sudafricana della TBWA. Istituisce allora i cosiddetti \"Giorni della rottura\" (che in inglese hanno il titolo un po' pi\u00f9 elegante di \"Disruption Days\"): sedute di brainstorming durante le quali i clienti vengono sfidati ad analizzare i valori dei propri marchi e a identificare quelli antiquati o convenzionali, e che potrebbero essere \"rotti\" con successo.\nSecondo Dru, anche nel caso in cui queste sedute non generano \"nuove grandi idee\", rendono comunque un cliente pi\u00f9 recettivo nei confronti dell'innovazione, ossia verso quelle idee creative (proposte dall'agenzia) che costituiscono la reale opportunit\u00e0 di cambiamento.\nE se da un lato Dru riconosce che l'idea della \"rottura\" \u00e8 alquanto semplice, dall'altro sottolinea che l'abilit\u00e0 consiste nel mettere in pratica efficacemente tale idea: un conto \u00e8 identificare gli elementi da cambiare, un conto \u00e8 scegliere quello giusto su cui puntare tutto.\nVari \"Giorni della rottura\" vengo organizzati nelle filiali della TBWA sparse per il mondo, e progressivamente la filosofia entra a far parte dello stile dell'agenzia.\nUn esempio emblematico di processo di \"rottura\" applicato alla pubblicit\u00e0 reale \u00e8 quello della Apple. Nel 1997 l'azienda di Cupertino era in condizioni non certo floride: dopo la dipartita di Steve Jobs avvenuta nel 1985 aveva cambiato vari dirigenti e varie agenzie pubblicitarie, ma il bilancio era comunque in perdita, ed in pi\u00f9 il marchio aveva smarrito il proprio senso d'identit\u00e0.\nCol celebre spot del 1984 diretto da Ridley Scott (una atleta lancia un martello contro l'onnipresente Grande Fratello che, secondo il distopico romanzo scritto da George Orwell nel 1948, avrebbe dovuto comandare il mondo proprio nel 1984, e ne manda in frantumi il monitor) la Chiat\\Day aveva presentato il Macintosh come \"la macchina in grado di liberare l'uomo dalla macchina\". Ma col rapido sviluppo di home e personal computer questo tipo di posizionamento \"diffidente\" o \"ansiogeno\" era diventato obsoleto.\nQuando nel 1997 Steve Jobs fa ritorno alla Apple riprende i contatti con la sua storica agenzia che nel frattempo \u00e8 diventata TBWA\\Chiat\\Day ed esige un nuovo tipo di approccio. Ecco allora che il Macintosh diventa la macchina \"\u00abdei folli, degli anticonformisti, dei ribelli, dei piantagrane e di tutti coloro che vedono le cose in modo diverso\u00bb\" e viene coniato lo slogan \"\u00abThink different.\u00bb\" (di Bernbachiana memoria).\nLa \"rottura\" diventa, cos\u00ec, l'elemento utilizzato dalla TBWA per rendersi concorrenziale rispetto alle altre agenzie di fronte al cliente. E sono molti i prodotti reclamizzati durante gli anni a venire che impiegano questo criterio. Emblematici sono i casi della PlayStation, della Taco Bell e della Nissan.\nLa campagna pubblicitaria della PlayStation (1996) aveva lo scopo di far emergere il prodotto della Sony in un mercato, quello delle console per videogiochi, all'epoca fortemente dominato da due sole aziende: SEGA e Nintendo. La scelta \u00e8 quella di puntare su uno stile tagliente e d'impatto, facendo leva sul \"cauto e sospettoso diciassettenne che c'\u00e8 in ogni uomo\". Tale scelta si riveler\u00e0 vincente e la pubblicit\u00e0 della TBWA contribuir\u00e0, almeno in parte, al notevole successo dell'apparecchio giapponese.\nGli annunci della Taco Bell (luglio 1997) impiegavano come testimonial un cane chihuahua parlante un po' psicotico. Il successo ottenuto della catena di ristoranti specializzata in cucina messicana \u00e8 quello sperato. La trovata viene quindi sviluppata anche negli annunci degli anni successivi, fino a quando l'American Marketing Association non conferir\u00e0 alla TBWA l'Effie Award nel 1999.\nAnche lo spot della Nissan (1996) avr\u00e0 un impatto significativo e verr\u00e0 citato come il migliore dell'anno da periodici quali Time, USA Today, Entertainment Weekly e Rolling Stone.\n\u00c8 opportuno precisare, per\u00f2, che questo periodo di transizione tra la fine degli anni novanta e l'inizio del nuovo millennio \u00e8 tutt'altro che lineare, anzi \u00e8 caratterizzato da varie vicissitudini.\nInnanzitutto nel febbraio del 1999 Bill Tragos si ritira. E tale ritiro coincide con la creazione di un tavolo di direzione a livello globale (TBWA Worldwide).\nPoi c'\u00e8 il caso della TBWA\\Chiat\\Day. L'agenzia statunitense: prima perde la compagnia assicuratrice New York Life, un cliente storico; poi vince un account per i giochi olimpici di Sidney in Australia; e infine perde la Taco Bell che, nonostante i premi conquistati dalle pubblicit\u00e0, decide di abbandonare l'agenzia dopo un periodo ritenuto deludente sotto il profilo delle vendite.\nIn un'ottica storica un po' pi\u00f9 ampia, tuttavia, l'elemento di cambiamento pi\u00f9 significativo \u00e8 probabilmente quello che vede volgere la TBWA verso una nuova prospettiva: quella proposta dal commercio elettronico.\nTra le r\u00e9clame pi\u00f9 note realizzate dalla TBWA durante gli anni 2000 sono da citare in primis quelle per l'iPod (2004), che presentano silhouette nere su fondo colorato monocromatico di individui intenti ad ascoltare musica col lettore bianco della Apple (direzione creativa di Lee Clow). E poi: le caustiche pubblicit\u00e0 della PlayStation 2 (2003-2005), talvolta al limite della shockvertising; la serie di annunci per il t\u00e8 Twinings, che all'evenienza pu\u00f2 essere messo in infusione dentro un elmetto da muratore, dentro mezza matrioska, dentro una borsa dell'acqua calda, e cos\u00ec via (2003); le pubblicit\u00e0 che parafrasano la \"vita da cani\" dei cani per la Pedigree Dog Treats (2005); le pubblicit\u00e0 dei deodoranti per i piedi Ephydrol che invitano a rinunciare al calzino sporco come arma letale (2005); le pubblicit\u00e0 del binocolo Zeiss grazie al quale i soggetti sono pi\u00f9 che ingranditi, sono ingrassati (2005 - tra le quali spicca un Marilyn Manson lottatore di sumo); e infine le innumerevoli pubblicit\u00e0 per l'Adidas.\nAnche nell'ambito della pubblicit\u00e0 sociale \u00e8 possibile citare altrettante campagne: quella di sensibilizzazione nei confronti dei senzatetto promossa dalla fondazione britannica del Big Issue (2003); quella di prevenzione nei confronti dell'AIDS promossa dall'organizzazione francese AIDES (2005); quella contro la violenza sui minori promossa dall'associazione tedesca H\u00e4nsel+Gretel (2005); quella contro il fumo promossa dall'associazione Young Lungs Against Tobacco (2005); quella contro la pirateria musicale promossa dalla EMI (2005).\nMolti i premi vinti. In particolare, nel 2006, la TBWA/Parigi (sotto la direzione creativa di Erik Vervroegen) diventa \"Agenzia dell'anno\" al Festival internazionale della pubblicit\u00e0 di Cannes per la quarta volta consecutiva.\nMentre nel 2008 la TBWA viene nominata \"Agenzia globale dell'anno\" dalle riviste Advertising Age e Adweek.\nAttualmente la TBWA possiede oltre 250 uffici dislocati in 77 paesi del mondo, per un totale di circa 12.000 impiegati.\nIn Italia \u00e8 presente con una filiale a Milano (dal 1971) e una a Roma."}
{"id": "2970641", "revid": "256896", "url": "https://it.wikipedia.org/wiki?curid=2970641", "title": "Istituto Nazionale di Geofisica", "text": ""}
{"id": "2970647", "revid": "252548", "url": "https://it.wikipedia.org/wiki?curid=2970647", "title": "TBWA Worldwide", "text": ""}
{"id": "2970653", "revid": "252548", "url": "https://it.wikipedia.org/wiki?curid=2970653", "title": "TBWA/Chiat/Day", "text": ""}
{"id": "2970654", "revid": "1086846", "url": "https://it.wikipedia.org/wiki?curid=2970654", "title": "Torino Calcio 1983-1984", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1983-1984.\nStagione.\nNella stagione 1983-1984 il Torino \u00e8 allenato da Eugenio Bersellini ed ottiene il quinto posto con 33 punti, alle spalle della Juventus, Campione d'Italia, di Roma, Fiorentina ed Inter. Sugli scudi i due stranieri del Toro, l'austriaco Walter Schachner autore di 16 reti in stagione, equamente divise tra Coppa Italia e campionato, e dell'argentino Patricio Hern\u00e1ndez autore di 14 reti, delle quali 3 in Coppa Italia e 11 in campionato. Un Torino a due facce, ottimo nel girone di andata con 22 punti raccolti, secondo in classifica, appena dietro la Juventus, e deludente nel girone discendente con 13 punti ottenuti. Il quinto posto finale fotografa le due facce ben diverse di questa medaglia.\nIn Coppa Italia il Torino vince, prima del campionato, il sesto girone di qualificazione, in primavera negli ottavi di finale elimina il Varese, in estate nei quarti di finale elimina la Sampdoria. In semifinale cede nel doppio confronto con la Roma, che poi in finale supera il Verona, e vince la Coppa Italia.\nMaglie e sponsor.\nNella stagione 1983-1984, il Torino ebbe come sponsor tecnico Tixo Sport e come sponsor principale Ariostea."}
{"id": "2970655", "revid": "252548", "url": "https://it.wikipedia.org/wiki?curid=2970655", "title": "TBWA\\Chiat\\Day", "text": ""}
{"id": "2970682", "revid": "2184720", "url": "https://it.wikipedia.org/wiki?curid=2970682", "title": "Giuseppe Schiavone", "text": "Biografia.\nGiuseppe nacque da Gennaro e Carmina Longo ed ebbe due fratelli (Domenico e Antonio). Le sue condizioni familiari erano normali, vivendo del proprio lavoro e dei frutti della campagna. Inizi\u00f2 a prestare il servizio militare nel 1860 e, dopo lo scioglimento dell'Esercito delle Due Sicilie nel febbraio 1861 con la capitolazione di Gaeta, rientr\u00f2 a Sant'Agata con permesso provvisorio, con il grado di sergente. Richiamato al servizio militare dal governo sabaudo, Schiavone si rifiut\u00f2 di servire Vittorio Emanuele II e perci\u00f2 fu costretto a scappare fuori dalla sua cittadina, e rintanarsi nei pressi del torrente Calaggio.\nDurante il suo rifugio, incontr\u00f2 la banda di Carmine Crocco di Rionero in Vulture, che si trov\u00f2 di passaggio dopo una breve sosta nel bosco di Rocchetta Sant'Antonio e decise di unirsi ad essa. La sua scelta fu accolta con molto sconforto da parte dei genitori, tanto che lo invitarono ripetutamente a rinunciare e collaborarono con la giustizia (per questo la sua famiglia fu premiata dal Governo, dando al fratello Domenico un posto di guardia municipale a Sant'Agata).\nDopo la morte della madre, Schiavone mand\u00f2 un'apprezzabile somma di denaro a suo padre, affidandola ad un compaesano. Questi, approfittando del fatto che tra padre e figlio non c'era comunicazione, si impossess\u00f2 del denaro. Giuseppe, venuto a sapere dell'accaduto, rap\u00ec il suo compaesano e per punizione gli tagli\u00f2 il lobo dell'orecchio destro. Da quel momento dedic\u00f2 il resto della sua vita al brigantaggio. Schiavone partecip\u00f2 a numerose spedizioni sotto il comando di Crocco (Irpinia e Vulture) e, con la propria banda, gli forn\u00ec una solida base di appoggio in territorio pugliese, permettendogli di conquistare la stessa Sant'Agata, Bovino e Terra di Bari.\nAl suo fianco c'era spesso la sua consorte Filomena Pennacchio, una brigantessa dal carattere freddo e impassibile, che ebbe anche relazioni con Crocco e Giuseppe Caruso. Schiavone prese parte a diverse scorribande come il massacro di 20 soldati della Guardia Nazionale a Orsara di Puglia, e l'uccisione di 17 soldati piemontesi presso Francavilla in Sinni. Bench\u00e9 fosse un brigante, Schiavone viene ricordato da certi come uno dei meno feroci e si dice che, in alcuni casi, si oppose a violenze che i suoi compagni d'armi inflissero ad alcune vittime e non partecip\u00f2 a vari sequestri e uccisioni.\nIl 26 luglio 1864, a causa del tradimento di Caruso, Schiavone e altri briganti, mentre stavano raggiungendo Crocco, vennero scoperti dai bersaglieri e cavalleggeri sabaudi (guidati dallo stesso rinnegato) durante il loro tragitto, costringendo i briganti a rifugiarsi nel bosco di Leonessa, vicino Melfi. Giuseppe ripar\u00f2 a Bisaccia, nella casa di alcuni notabili filoborbonici, ma la sua fuga ebbe le ore contate.\nLa sua amante, Rosa Giuliani, lo trad\u00ec, dato che Giuseppe la mise da parte per la Pennacchio. La Giuliani svel\u00f2 alle autorit\u00e0 che nella notte tra il 26 ed il 27 novembre Schiavone con altri quattro briganti si sarebbe recato nella masseria di Posta Vassalli, nella zona di Melfi. Giunti alla masseria, Schiavone e i briganti furono circondati e costretti ad arrendersi. Condotti in carcere a Melfi, furono giudicati da un Tribunale Militare Straordinario e il giorno seguente condannati a morte tramite fucilazione.\nPrima di morire, Schiavone chiese di poter vedere per l'ultima volta la sua compagna, che attendeva un figlio da lui ed era rifugiata nell'abitazione di una levatrice. Gli fu concesso quest'ultimo desiderio e alla vista della sua amata si inginocchi\u00f2 chiedendole perdono, la strinse fra le sue braccia e le diede il suo ultimo idilliaco bacio. Pochi istanti dopo, il brigante venne fucilato assieme agli altri condannati."}
{"id": "2970684", "revid": "486946", "url": "https://it.wikipedia.org/wiki?curid=2970684", "title": "Polisportiva Rosetana", "text": ""}
{"id": "2970688", "revid": "287204", "url": "https://it.wikipedia.org/wiki?curid=2970688", "title": "Basketbol'nij klub Budivel'nyk Ky\u00efv", "text": "Il B.K. Budivel'nyk Kiev (ucr. \"\u0411\u0430\u0441\u043a\u0435\u0442\u0431\u043e\u043b\u044c\u043d\u0438\u0439 \u043a\u043b\u0443\u0431 \u0411\u0443\u0434\u0456\u0432\u0435\u043b\u044c\u043d\u0438\u043a \u041a\u0438\u0457\u0432 - Basketbol'nij klub Budivelnyk Kiev\"), \u00e8 una societ\u00e0 cestistica, avente sede a Kiev, in Ucraina. Fondata nel 1945, gioca nel campionato ucraino.\nDisputa le partite interne nella Kiev Sports Palace.\nRoster 2013-14.\naggiornata \"al 13 maggio 2014\""}
{"id": "2970689", "revid": "486946", "url": "https://it.wikipedia.org/wiki?curid=2970689", "title": "Budivelnyk Kiev", "text": ""}
{"id": "2970691", "revid": "486946", "url": "https://it.wikipedia.org/wiki?curid=2970691", "title": "BC Budivelnyk", "text": ""}
{"id": "2970694", "revid": "486946", "url": "https://it.wikipedia.org/wiki?curid=2970694", "title": "Stroitel Kiev", "text": ""}
{"id": "2970695", "revid": "933835", "url": "https://it.wikipedia.org/wiki?curid=2970695", "title": "Cavalieri templari", "text": "I cavalieri templari, noti anche semplicemente come templari, (ufficialmente: Poveri compagni d'armi di Cristo e del tempio di Salomone, ) furono uno dei primi e pi\u00f9 noti ordini religiosi cavallereschi cristiani medievali.\nLa nascita dell'ordine si colloca nella Terrasanta al centro delle guerre tra forze cristiane e islamiche scoppiate dopo la prima crociata indetta nel 1096. In quell'epoca le strade della Terrasanta erano percorse da pellegrini provenienti da tutta Europa, che venivano spesso assaliti e depredati. Per difendere i luoghi santi e i pellegrini, nacquero diversi ordini religiosi. Intorno al 1119 un gruppo di cavalieri decise di fondare il nucleo originario dell'ordine templare dopo essersi staccato dall\u2019obbedienza al Priore dei Canonici regolari del Santo Sepolcro di Gerusalemme, dandosi il compito di assicurare l'incolumit\u00e0 dei numerosi pellegrini europei che continuavano a visitare Gerusalemme. L'ordine venne ufficializzato nel 1129, assumendo una regola monastica, con l'appoggio di Bernardo di Chiaravalle. Il doppio ruolo di monaci e combattenti, che contraddistinse l'ordine templare negli anni della sua maturit\u00e0, suscit\u00f2 naturalmente perplessit\u00e0 in ambito cristiano.\nL'ordine templare si dedic\u00f2 nel corso del tempo anche ad attivit\u00e0 agricole, creando un grande sistema produttivo, e ad attivit\u00e0 finanziarie, gestendo i beni dei pellegrini e arrivando a costituire il pi\u00f9 avanzato e capillare sistema bancario dell'epoca. Cresciuto nei secoli in potere e ricchezza, l'ordine si inimic\u00f2 il re di Francia Filippo il Bello e and\u00f2 incontro, attraverso un drammatico processo iniziato nel 1307, alla dissoluzione definitiva nel 1312, a seguito della bolla \"Vox in excelso\" di papa Clemente V che sospese l'ordine in via amministrativa. Le recenti ricerche storiche hanno rivelato in maniera inequivocabile che il papa Clemente V in realt\u00e0 cos\u00ec facendo decise di non decidere: non voleva creare un nuovo scisma con la corona francese (come minacciato da Filippo il Bello) cos\u00ec, per evitarlo, sospese l'ordine del Tempio senza condannarlo.\nNell'immaginario popolare la figura dei templari rimane controversa a causa delle tante leggende nate tra il XVIII e il XIX secolo che parlano di strani riti e di un legame con la massoneria (nata circa 400 anni dopo la sospensione dell'ordine). In realt\u00e0 queste leggende sono frutto dell'immaginario collettivo dei movimenti culturali dell'illuminismo, del romanticismo e della massoneria, che hanno dipinto l'ordine dei templari in maniera cos\u00ec fosca senza aver condotto degli accurati studi storici e per attaccare la Chiesa cattolica. In epoca recente tutti questi falsi miti sono stati sconfessati dagli atti del processo che sono stati studiati a fondo e hanno rivelato che in realt\u00e0 le accuse erano montate ad hoc sulla base di confessioni estorte con la tortura dall'inquisizione francese che a sua volta era stata manipolata da Guglielmo di Nogaret, guardasigilli di Filippo il Bello, per permettere al re di impossessarsi degli ingenti averi appartenenti all'ordine del Tempio e per sanare l'enorme debito contratto dallo stesso re di Francia nei confronti dell'ordine stesso. Infatti la legge canonica del tempo prevedeva che chi veniva accusato di eresia perdeva tutti i crediti contratti e tutti i propri averi.\nStoria.\nOrigine.\nContesto religioso, politico-militare: la prima crociata.\nTra l'XI e il XII secolo, la rinascita del monachesimo cristiano iniziato con la riforma cluniacense vide la fondazione di numerosi ordini religiosi, in particolare con i frati conversi che promossero tra loro il lavoro manuale e il rinnovamento della vita collegiale adottando la regola di San Benedetto in un'interpretazione rigida proposta da Benedetto d'Aniane. Anche la chiesa secolare stava attraversando un periodo di rinnovamento, conosciuto come \"riforma dell'XI secolo\", che la vide rafforzarsi a spese del potere laico anche grazie al successo nella cosiddetta lotta per le investiture tra il papa riformatore Gregorio VII e l'imperatore Enrico IV di Franconia. La chiesa, nella ricerca di condurre il popolo a una vita pi\u00f9 incline ai dettami evangelici, si occup\u00f2 anche di arginare la violenza costante insita nella societ\u00e0 promuovendo a tal fine la \"Tregua di Dio\". \u00c8 in questo contesto religioso che la chiesa cattolica incoraggi\u00f2 i cavalieri del tempo a diventare \"militiae Christi\", \"cavalieri di Cristo\", con lo scopo di combattere gli infedeli in Terra santa, piuttosto che compiere brutalit\u00e0 in patria. A questi non veniva pi\u00f9 chiesto di abbandonare il mondo, come ai monaci, per espiare i propri peccati, ma di utilizzare le proprie armi per la causa della cristianit\u00e0.\nIl 27 novembre 1095, papa Urbano II, nel corso del decimo giorno del concilio di Clermont tenne un discorso in cui fece un appello ai presenti perch\u00e9 si recassero in Terrasanta a riconquistare Gerusalemme, a quel tempo in mano ai turchi selgiuchidi. Il papa ricord\u00f2 ai presenti di come i pellegrini cristiani in viaggio verso Gerusalemme fossero regolarmente vittime di atrocit\u00e0 e persino di omicidi e come l'imperatore di Costantinopoli Alessio I Comneno avesse chiesto il loro aiuto per fermare l'espansione dei turchi.\nL'appello del papa non rimase inascoltato e in poco tempo una spedizione di cavalieri, anticipata da altre spontanee, prese la via verso l'Oriente per quella che passer\u00e0 alla storia come la \"prima crociata\". Grazie alle indubbie capacit\u00e0 guerriere dei crociati e al momento di difficolt\u00e0 del mondo musulmano lacerato dalle divisioni interne, l'impresa si concluse con il successo dei cristiani quando, il 15 luglio 1099, le truppe di Goffredo di Buglione presero Gerusalemme dopo oltre un mese di assedio. Oltre alla conquista della citt\u00e0 Santa, i cristiani dettero vita ai primi quattro stati crociati ove si insediarono: la contea di Edessa, il Principato d'Antiochia, il regno di Gerusalemme e la contea di Tripoli.\nNascita dell'ordine.\nUna volta conquistata Gerusalemme molti crociati, considerato concluso il loro obbligo di pellegrinaggio, fecero ritorno in patria mentre a coloro che decisero di rimanere in Terrasanta si present\u00f2 fin da subito il problema di come difendere i luoghi santi e come assicurare la protezione alle migliaia di pellegrini che giungevano da tutta Europa. Per far fronte a ci\u00f2 nacquero dei gruppi spontanei di cavalieri che fecero voto di essere crociati permanenti, di fare vita comune e di spendere le proprie energie per difendere i luoghi santi conquistati. Da questi primi gruppi nacquero cos\u00ec diversi ordini religiosi che si prefissero l'obiettivo di garantire l'incolumit\u00e0 dei devoti; il primo fu l'Ordine dei Canonici regolari del Santo Sepolcro di Gerusalemme, fondato nel 1099 da Goffredo di Buglione. Subito dopo vennero a costituirsi quello di San Giovanni dell'Ospedale e quello del Tempio, che, secondo teorie non da tutti accettate, risalirebbe agli anni 1119-1120.\nHugues de Payns, futuro fondatore e primo maestro dell'Ordine del Tempio, venne per la prima volta in Terrasanta nel 1104 per accompagnare il conte Hugues de Champagne, quindi in pellegrinaggio. Ritornato nel 1107, decise di stabilirsi nel 1114, e insieme al compagno d'armi Goffredo di Saint-Omer e ad alcuni altri cavalieri, organizz\u00f2 il nucleo originario dell'ordine templare, dandosi il compito di assicurare l'incolumit\u00e0 dei numerosi pellegrini europei che continuavano a visitare la citt\u00e0 santa.\nTra il 1118 e il 1120 i Cavalieri ricevettero i riconoscimenti e i favori dei primi re di Gerusalemme, fra i quali l'assegnazione dei locali presso la moschea al-Aqsa da parte di Baldovino II, come racconta Giacomo di Vitry nella sua \"Historia orientalis seu Hierosolymitana\", e le prime donazioni in terre e di denaro. La moschea al-Aqsa sorgeva (e sorge tuttora), insieme alla vicina Cupola della Roccia, nell'area ove era stato costruito il Tempio di Gerusalemme, e in ci\u00f2 i Cavalieri vennero chiamati \"milites Templi\" o \"Templarii\" come era consuetudine per i gruppi di monaci che assumevano il nome dal luogo ove si stabilivano anche se loro usavano chiamarsi \"pauperes milites Christi\". I cavalieri oltre povert\u00e0, castit\u00e0 e obbedienza tipici della tradizione monastica, formulavano anche il voto della lotta contro gli infedeli. La penuria di documenti dell'epoca rende complicata l'esatta ricostruzione dei primi anni dell'Ordine del Tempio ma la nascita formale delle fraternit\u00e0 viene solitamente collocata al 23 gennaio del 1120 in occasione di un concilio tenutosi a Nabalus in Samaria.\nIl cronista, contemporaneo agli eventi, Simon di Saint Bertin documenta la nascita del gruppo di cavalieri che si votarono al Tempio del Signore con queste parole:\nSolo a partire dal 1125 l'ambiente religioso europeo e i governanti di Gerusalemme si resero conto della loro potenzialit\u00e0 bellica, tanto che numerosi uomini, tra cui il conte Ugo I di Champagne, e addirittura donne accorsero in Terrasanta per combattere tra le fila dei Cavalieri. Tra il 1127 e il 1129 il Maestro Hugues de Payns si rec\u00f2 sul continente europeo per raccogliere adesioni, donazioni, denaro a sostegno della loro causa. Uno dei problemi che affliggeva l'iniziativa dei Cavalieri era conciliare la lotta armata e la dottrina della Chiesa che predicava tutt'altro. Infatti, a quel tempo e soprattutto a seguito della riforma dell'XI secolo che aveva portato ad una sostanziale moralizzazione della chiesa, la cavalleria e le attivit\u00e0 d'armi erano considerate illecite per il clero.\nIl Maestro Hugues trov\u00f2 il sostegno di cui aveva bisogno in una delle personalit\u00e0 pi\u00f9 in vista e autorevoli della chiesa: il monaco cistercense Bernardo di Chiaravalle. Il grande teologo teorizz\u00f2 il \"malicidio\" per giustificare le attivit\u00e0 degli ordini dei monaci guerrieri e si offr\u00ec di contribuire alla prima stesura della prima regola dei templari oltre che a intervenire a loro favore nel \"De laude novae militiae\", un trattato in cui loda la \"nuova cavalleria\" nel 1128. Bernardo disse:\nConcilio di Troyes.\nAlla fine del suo viaggio in Occidente, e dopo aver consegnato il messaggio del re di Gerusalemme a Bernardo di Chiaravalle in cui si chiedeva di intercedere affinch\u00e9 i templari ottenessero l'approvazione e il sostegno del papa, Hugues de Payns si rec\u00f2 a prendere parte al concilio di Troyes, cos\u00ec chiamato perch\u00e9 ebbe luogo nella cattedrale dei Santi Pietro e Paolo a Troyes.\nIl 13 gennaio 1129, il consiglio si apr\u00ec alla presenza di numerose personalit\u00e0 religiose i cui nomi apparvero nel prologo di quella che sar\u00e0 la prima regola dell'ordine. Tra esse ci furono il legato del papa in Francia, il cardinale Matteo di Albano, svariati abati cistercensi e cluniacensi, l'arcivescovo di Reims, Guglielmo II di Nevers, Hugues de Panys e Tebaldo II di Champagne.\nTra i vari risultati del consiglio, vi fu la fondazione dell'Ordine dei cavalieri templari che venne dotato di una propria regola alla cui base vi era la regola di San Benedetto con alcuni prestiti da quella agostiniana. Una volta che questa venne adottata si rese necessario sottoporla a Stefano di Chartres, patriarca latino di Gerusalemme. Questa regola, successivamente conosciuta come \"Regola primitiva\", a cui come detto contribu\u00ec alla stesura anche Bernardo di Chiaravalle, rappresenta uno dei pochi documenti coevi dell'epoca di fondazione dell'ordine; di seguito un estratto di essa:\nScritta in antico francese, essa includeva la traduzione dell'originaria Regola latina che non sarebbe stata facilmente compresa, visto che molte reclute templari non conoscevano tale lingua. Secondo gli studiosi, i manoscritti originali della Regola templare in latino furono distrutti durante gli arresti in Francia avvenuti nel 1307. In merito alla questione relativa alla data di fondazione dell'ordine, il terzo capoverso del prologo di questa regola si riferisce al 1119, ma lascia aperta la possibilit\u00e0 che l'inizio delle attivit\u00e0 di protezione dei pellegrini possa essere avvenuta anche in tempi precedenti:\nGli elementi di incertezza sono molteplici e gli studiosi non sono concordi sull'interpretazione di questi documenti. Anche il numero esatto dei cavalieri che vi aderirono \u00e8 oggetto di congetture non sempre concordi. Mentre il testo della Regola parla di sei cavalieri, la tradizione parla di nove cavalieri (\"Nove uomini aderirono a questo patto santo e servirono per nove anni in abiti laici che i credenti avevano dato loro in elemosina.\"), ma tale numero avrebbe un significato soprattutto allegorico. La scarsa disponibilit\u00e0 di documenti non esime gli studiosi dal tracciare, comunque, una storia della sua fondazione, stando a testimonianze e scritti successivi, e alle motivazioni che spinsero alcuni cavalieri ad abbandonare gli agi di corte e ad abbracciare la povert\u00e0. Alcuni studiosi, comunque, collocano ufficialmente la fondazione nel 1118/1119, l'anno in cui il re Baldovino II avrebbe dato ai \"poveri cavalieri di Cristo\" la moschea di al-Aqs\u0101.\nRiconoscimento papale.\nUlteriore definizione del ruolo e delle prerogative dell'ordine fu espressa nel 1138 dalla bolla \"Omne Datum Optimum\" di Innocenzo II emanata quando il Maestro dell'ordine era Robert de Craon e considerata l'atto istituivo dell'ordine. La bolla fu di vitale importanza per l'ordine dei cavalieri templari perch\u00e9 sanc\u00ec la totale indipendenza del suo operato essendo soggetti solo all'autorit\u00e0 papale, l'essere esente dal pagare tasse e gabelle, di avere un proprio clero e di beneficiare della protezione apostolica. Tale documento cre\u00f2 anche attriti con il clero regolare che port\u00f2 a molti conflitti di interesse tra i templari e i sacerdoti che portarono a mettere pi\u00f9 volte in discussione la bolla stessa, tanto che dovette essere confermata ben dodici volte tra il 1154 e il 1194.\nLa bolla \"Milites Templi\", promulgata il 9 gennaio 1144 da papa Celestino II concedeva ulteriori privilegi, tra cui il permesso ai cappellani dei templari di officiare una volta all'anno in regioni o citt\u00e0 interdette, \"per l'onore e il rispetto della loro cavalleria\", oltre che di raccogliere questue.\nCon la bolla \"Militia Dei\", pubblicata da papa Eugenio III il 7 aprile 1145, venne permesso ai templari di costruire i propri oratori, ma anche di avere una completa indipendenza dal clero secolare attraverso il diritto di raccogliere le decime e seppellire i loro morti nei propri cimiteri. Inoltre, la protezione apostolica fu estesa ai parenti dei templari, alle loro propriet\u00e0 e perfino a chi lavorava per loro come i loro contadini. I templari presentarono denunce al papa riguardo al fatto che il clero pretendesse un terzo dell'eredit\u00e0 di coloro che desideravano essere sepolti nei cimiteri dell'ordine; con la bolla \"Dilecti filii\" venne ordinato al clero di accontentarsi di solo di un quarto delle eredit\u00e0.\nPrimi impegni militari: la seconda crociata e l'assedio di Ascalona.\nNel frattempo la contea di Edessa era caduta nelle mani dei musulmani guidati da \u2018Im\u0101d al-D\u012bn Zang\u012b e lo stesso Bernardo di Chiaravalle indisse nel 1147 la seconda crociata nel tentativo di riprendere la citt\u00e0 ora in mano turca. La spedizione venne condotta da Luigi VII di Francia e dall'imperatore Corrado III di Svevia. Nell'estate dello stesso anno i templari guidati da Everard des Barres, loro precettore in Francia, si dimostrano decisivi nel riportare all'ordine l'esercito del re francese che, in seguito a numerose imboscate turche nei pressi del monte Honaz, era finito allo sbaraglio e rischiava di essere massacrato dalle frecce turche. Dopo aver riportato la disciplina nei ranghi dell'esercito francese, alcuni gruppi di soldati guidati ciascuno da un templare riescono prima a proteggersi dalle frecce creando colonne protette da scudi triangolari ai fianchi, poi a infliggere pesanti perdite ai turchi nel corso di diverse sortite, fino a raggiungere la salvezza nel porto di Antalya da cui poi l'esercito si imbarcher\u00e0 per Antiochia. Un assedio a Damasco (1148) in cui partecip\u00f2 anche un gruppo di templari guidati dal maestro Robert de Craon ebbe un secondo insuccesso e pose praticamente fine all'avventura di Luigi VII e Corrado III.\nTerminata cos\u00ec la seconda crociata, negli anni seguenti i templari evolsero in un corpo combattente a tutti gli effetti. Protessero le forze crociate in rotta dopo la sconfitta di Cadmos (1148) e di Inab (1149) ed entrarono a Gaza (1149). Contemporaneamente si andava consolidandosi una fitta rete di castelli e di guarnigioni a loro affidata.\nNel frattempo, re Baldovino, deciso a riscattare il fallimento dell'assedio di Damasco, decise di sferrare un attacco ad Ascalona. Il maestro dell'ordine, Bernard de Tremelay appoggi\u00f2 l'iniziativa del re e, il 16 agosto 1153, l'assedio della citt\u00e0 ebbe inizi\u00f2. Il combattimento si risolse in un massacro per i templari che, entrati in citt\u00e0 al seguito del maestro, vennero tutti uccisi dai difensori egiziani. Questo episodio sollev\u00f2 molte controversie poich\u00e9 alcuni sostennero che i templari erano entrati da soli in citt\u00e0 per appropriarsi di tutti i beni mentre altri ritenevano che volessero associare all'ordine un fatto d'armi di successo.\nNonostante tutto ci\u00f2, Ascalona cadde il 22 agosto 1153 e i cavalieri templari elessero un nuovo Maestro nella persona di Andr\u00e9 de Montbard che accett\u00f2 la carica per contrastare l'elezione di un altro cavaliere, Guglielmo II di Chanaleilles, figlio di Guglielmo I, uno degli eroi della prima crociata, favorito del re Luigi VII di Francia e che avrebbe permesso alla corona di Francia di controllare l'ordine. Il 25 novembre 1177 venne combattuta la battaglia di Montgisard, vicino a Ramla, una delle prime del sedicenne giovane re di Gerusalemme Baldovino IV. Le truppe del re vennero rinforzate da un centinaio di templari provenienti da Gaza a marce forzate; questa alleanza di forze riusc\u00ec ad avere la meglio sull'esercito di Saladino.\nLa terza crociata.\nLa comparsa di Salah al-Din, il Saladino, capace di dare maggiore coordinamento alle forze musulmane locali, cambi\u00f2 lo scenario della regione, portando quasi alla dissoluzione dei regni crociati. Dopo la morte del re Baldovino V di Gerusalemme, Guido di Lusignano ascese al trono della Citt\u00e0 Santa grazie al matrimonio con Sibilla d'Angi\u00f2, sorella del re Baldovino IV. Su consiglio dei templari e degli ospitalieri, Guido si mosse con l'esercito per attaccare i musulmani. Poich\u00e9 il clima era particolarmente arido e l'unica zona ove i crociati potevano rifornirsi d'acqua era a Hattin, vicino a Tiberiade, il re condusse le sue truppe in questa direzione. Il 4 luglio 1187, Saladino circond\u00f2 i cristiani nel corso della battaglia di Hattin, facendo prigioniero quasi l'intero esercito di circa quindicimila uomini, cos\u00ec come lo stesso re. Saladino fece giustiziare tutti i templari catturati per via del fatto che, secondo la Regola di San Bernardo, non potevano godere del diritto di riscatto, cos\u00ec come avvenne per gli ospitalieri; solo il maestro dei templari, G\u00e9rard de Ridefort, venne risparmiato il quale, in cambio della vita, utilizz\u00f2 la sua autorit\u00e0 per far arrendere alcune citt\u00e0 crociate spianando la strada ai musulmani per la presa di Gerusalemme. Cos\u00ec, dopo avere conquistato altre citt\u00e0 cristiane, il 2 ottobre Saladino fece il suo ingresso trionfale a Gerusalemme che nel frattempo si era anch'essa arresa al condottiero curdo.\nNel tentativo di riconquistare Gerusalemme e di contrastare i successi del Saladino fu indetta da papa Gregorio VIII nel 1187 una terza crociata, denominata \"crociata dei re\" in quanto vide la partecipazione di Federico Barbarossa (che tuttavia non giunse mai in Terrasanta poich\u00e9 mor\u00ec durante il viaggio), Filippo II Augusto, re di Francia e Riccardo Cuor di Leone, re d'Inghilterra. Nel 1191 i templari si stabilirono ad Acri, riconquistata da re Riccardo, e nel settembre dello stesso anno, insieme agli ospitalieri, contribuirono in modo decisivo alla battaglia di Arsuf, dove il Saladino fu sconfitto e con lui il mito della sua invincibilit\u00e0. Nel 1192 i templari acquistarono l'isola di Cipro che, a seguito di una sanguinosa rivolta, a loro volta vendettero a Guido di Lusignano, dove fond\u00f2 un regno.\nIl tramonto delle crociate.\nQuella che solitamente viene individuata come la quinta crociata ebbe come obiettivo della spedizione l'Egitto: i vari corpi di spedizione raggiunsero Damietta nel 1218. Il tentativo di conquistare la citt\u00e0 vide coinvolti i templari, ma la situazione strategica e tattica fu talmente sfavorevole che nel 1221 l'esercito cristiano rinunci\u00f2 all'impresa. I templari, che pure persero il Maestro nei combattimenti, tennero una condotta non sempre limpida e si attirarono ostilit\u00e0 e polemiche che sarebbero riemerse per secoli.\nNel 1225 l'imperatore Federico II decise di recarsi in Terrasanta per riconquistare Gerusalemme. L'evento, usualmente indicato come sesta crociata, fu condotto sul campo diplomatico e ottenne realmente la riconquista pacifica della Citt\u00e0 Santa. Federico si autonomin\u00f2 re. Con la sola eccezione della corte imperiale, l'intera vicenda suscit\u00f2 un'ostilit\u00e0 generale, sia in campo islamico sia in campo cristiano. Si cre\u00f2 un conflitto insanabile fra l'imperatore e i templari, che avevano perso, oltre al ruolo ormai consolidato sui campi di battaglia, anche i diritti sui locali del Tempio, a causa degli accordi stipulati dall'imperatore. In pi\u00f9, Federico II, contribu\u00ec alla diffusione in patria di voci su presunte amicizie tra i Templari e i musulmani, al fine di screditarli ulteriormente agli occhi dei cristiani. Nel 1244 l'impazienza di alcuni comandanti cristiani condusse il grosso delle forze crociate in un tragico scontro con forze islamiche inferiori, per numero e per organizzazione, ad al-Harbiyya (o La Forbie). Nonostante il vantaggio numerico dei crociati, la loro sconfitta fu totale: dei trecento cavalieri templari riuscirono a salvarsi solo una trentina di uomini. I vantaggi ottenuti durante anni di diplomazia, accortamente gestiti dagli ordini religiosi cavallereschi e dai templari in particolare, furono azzerati, riconducendo i cristiani del Medio Oriente in uno stato di profonda crisi.\nUna successiva serie di spedizioni in Terrasanta, sotto la guida di Luigi IX di Francia, ebbe inizio nel 1249. Gli storici usano distinguere due episodi diversi, indicandoli come settima e ottava crociata. Le navi cristiane si diressero verso l'Egitto e Damietta, ancora in mani islamiche, fu rapidamente riconquistata. Sull'onda di questa vittoria i franchi non seguirono i consigli dei templari, ma si gettarono sulla citt\u00e0 di Mansura, senza le necessarie precauzioni (1250). Il disastro fu totale. Dei duecentonovanta cavalieri templari che avevano partecipato al combattimento pur avendo ripetutamente cercato di dissuadere i comandanti franchi, se ne salvarono solo cinque. Ma la tragedia continu\u00f2: in fase di ritirata i soldati cristiani furono attaccati e decimati. Tra i molti prigionieri si cont\u00f2 anche lo stesso re Luigi. Nel 1266 avvenne la caduta della fortezza di Safed, per opera di un cavaliere traditore. Luigi IX promosse una seconda spedizione, indicata come ottava Crociata. La spedizione part\u00ec da Aigues-Mortes nel luglio del 1270. Il re sbarc\u00f2 a Tunisi assieme al fratello Carlo I d'Angi\u00f2, ma l'assedio si prolung\u00f2 molto: la peste e la dissenteria decimarono l'esercito uccidendo lo stesso re nell'agosto dello stesso anno.\nNel 1291 cadde definitivamente San Giovanni d'Acri e con il massacro di almeno cristiani che ne consegu\u00ec, i templari decisero di evacuare Tortosa e Atlit. Nel 1302 la perdita di Ruad e il massacro della guarnigione templare pose definitivamente fine alle Crociate e all'avventura dei cristiani in Terrasanta. Sporadici tentativi e velleitari pronunciamenti dei decenni successivi non avrebbero incitato nessuno a prendere nuovamente le armi in nome della fede. Gli insuccessi militari in Terrasanta furono accompagnati anche da una decadenza morale progressiva dell'ordine, tanto che \u00abla fama di superbia e di viziosit\u00e0 che i Templari si portavano dietro non era sempre frutto di calunnia\u00bb. La perdita dell'austerit\u00e0 che aveva contraddistinto i primi Cavalieri \u00e8 testimoniata perfino da alcune lastre funerarie che mostrano i dignitari dell'ordine sbarbati e con i capelli lunghi e curati, in contraddizione con le loro consuetudini.\nLa caduta dei templari e il processo.\nMotivazioni.\nCon la perdita di San Giovanni d'Acri, i cristiani furono costretti a lasciare la Terra Santa. Nemmeno gli ordini religiosi poterono evitare tale esodo e i Templari scelsero di ripiegare verso Cipro dove insediarono la loro sede centrale. Tuttavia, una volta che questi ebbero abbandonato la Terrasanta, con pochissime probabilit\u00e0 di poterla un giorno riconquistare, in occidente sorse la questione dell'utilit\u00e0 dell'Ordine del Tempio il cui scopo originario per cui erano stati fondati, difendere i pellegrini diretti a Gerusalemme sulla tomba di Cristo, si era oramai reso irrealizzabile.\nPer diversi decenni, il popolo aveva percepito i cavalieri anche come signori orgogliosi e avidi, che conducevano una vita disordinata (le espressioni popolari \"bevi come un templare\" o \"giura come un templare\" sono rivelatrici a questi sintomi), tanto che dal 1274 al concilio di Lione II i pi\u00f9 alti dignitari dell'ordine dovettero produrre un libro di memorie per giustificare la loro esistenza. Abitualmente si parlava dei Templari come di un covo di eretici e di viziosi; voci probabilmente alimentate dal fatto che molti peccatori erano in effetti approdati all'Ordine per riceverne protezione a fronte di un, non sempre sincero, pentimento.\nAlcuni storici, inoltre, addebitano alcune responsabilit\u00e0 del discredito dell'Ordine al gran maestro Jacques de Molay, eletto nel 1293 dopo la perdita di San Giovanni d'Acri, il quale aveva temporeggiato riguardo alla proposta fattagli da papa Clemente V nel 1306 di fondere i Templari con l'Ordine degli Ospitalieri al fine di poter mettere in campo una nuova forza maggiormente organizzata per una nuova crociata che avrebbe dovuto riconquistare la Terrasanta. Per questo il Gran Maestro venne tacciato di codardia se non addirittura di connivenza con i musulmani con cui avevano intrecciato alcuni rapporti. In ogni caso, gi\u00e0 dalla met\u00e0 del XIII secolo l'ideale crociato era andato in crisi, tra continue richieste di denaro per finanziare imprese spesso fallimentari e crociate predicate pi\u00f9 per motivi politici che per combattere gli infedeli, portando la popolazione a considerarle negativamente insieme agli Ordini militari la cui funzione appariva sempre pi\u00f9 effimera.\nDal canto loro, i Templari, venuta sempre meno la loro funzione di guerrieri in Terrasanta, avevano oramai da tempo posto maggior attenzione verso l'Europa dove, grazie a lasciti, donazioni e proventi da speculazioni, avevano accumulato ingenti ricchezze a discapito del loro voto di povert\u00e0; un ulteriore aspetto che li rendeva facile bersaglio delle critiche della popolazione ma che li rendeva molto interessanti agli occhi del re di Francia intenzionato ad appropriarsi dei loro ingenti beni per rimettere in sesto le casse del Regno.\nArresti.\nIl primo a muovere delle accuse formali contro l'Ordine fu il templare rinnegato Esquieu de Floyran che nel 1305 present\u00f2 le proprie tesi al re Giacomo II d'Aragona il quale, tuttavia, non gli volle dare seguito. Diversa sorte ebbe de Floyran quando si rivolse al re francese Filippo IV il Bello che dette ordine ai suoi consiglieri Guglielmo di Nogaret e Guglielmo di Plaisans di aprire un'inchiesta formale. Lo stesso Guillaume de Nogaret pag\u00f2 successivamente Esquieu de Floyran per diffondere tra la popolazione le accuse di \u00abNegazione di Cristo e sputi sulla croce, rapporti carnali tra fratelli, baci osceni esercitati dai Cavalieri del Tempio\u00bb. Gli addebiti mossi ai Templari erano talmente infamanti, eresia, idolatria e sodomia, che papa Clemente V (da poco trasferitosi ad Avignone e quindi sottoposto a una sostanziale pressione da parte della corona di Francia) decise di aprire un'inchiesta il 24 agosto 1307. Tuttavia, Filippo di Francia non era intenzionato a dare campo libero al papa nel condurre le indagini e, il 14 settembre, invi\u00f2 messaggi sigillati a tutti i balivi, siniscalchi e soldati del regno ordinando l'arresto dei templari e la confisca dei loro beni, in quella che alcuni storici hanno definito come \u201cla prima retata della storia\u201d.\nLa mossa riusc\u00ec in quanto fu astutamente avviata in contemporanea contro tutte le sedi templari di Francia; i cavalieri, convocati con la scusa di accertamenti fiscali, vennero tutti arrestati. Quella stessa mattina, Guillaume de Nogaret accompagnato da alcuni uomini d'arme entr\u00f2 nelle mura della sede dei Templari di Parigi, dove risiedeva il maestro dell'ordine Jacques de Molay. Alla vista dell'ordinanza reale che giustificava gli arresti, i Templari si lasciarono portare via senza alcuna resistenza. A Parigi si contarono 138 prigionieri, oltre al maestro dell'ordine. Uno scenario identico si svolse contemporaneamente in tutta la Francia. La maggior parte dei Templari non offrirono alcuna resistenza. Alcuni riuscirono a scappare prima o durante gli arresti. I prigionieri furono rinchiusi per la maggior parte a Parigi, Caen, Rouen e al castello di Gisors. Tutti i loro beni furono inventariati e affidati alla cura del Tesoro Reale.\nL'azione di Filippo non trov\u00f2 l'appoggio degli altri regnanti cristiani che non vollero seguire il suo esempio: Edoardo II d'Inghilterra dichiar\u00f2 di non credere alle accuse, Giacomo II d'Aragona arriv\u00f2 a difendere l'Ordine e il papa critic\u00f2, ma sempre diplomaticamente, il modo con cui erano stati condotti gli arresti poich\u00e9, a detta sua, si trattava di una prevaricazione della sua autorit\u00e0 in quanto i Templari erano soggetti alla sua giurisdizione. Tuttavia, i Templari arrestati iniziarono a confessare gli addebiti che gli erano stati mossi, talvolta a seguito di intimidazioni e torture, talvolta perch\u00e9 realmente colpevoli, non lasciando altre possibilit\u00e0 al papa di ordinare anch'egli l'arresto di tutti gli appartenenti all'Ordine e della messa in tutela ecclesiastica dei loro beni; ordine che avvenne con la bolla pontificia \"Pastoralis praeminenti\u00e6\" del 22 novembre 1307. Con questa tutti i sovrani cristiani dovettero adeguarsi alla volont\u00e0 papale, ma gli effetti furono ben diversi: ad esempio in Spagna e Cipro, dove i Templari vantavano appoggi e una effettiva organizzazione, essi ripararono nelle proprie fortezze riuscendo perlopi\u00f9 a salvare vita e beni.\nIl processo.\nAgli arresti e alle confessioni segu\u00ec un processo che, per via della sua portata che del modo con cui vennero mosse le accuse, lo storico Franco Cardini definisce come uno dei primi \u201cprocessi massmediali\u201d. Riguardo alle confessioni, sempre Cardini, nota come tutte riportino pressoch\u00e9 le stesse dichiarazioni: di aver rinnegato Cristo, di aver venerato idoli pagani (come gatti, teste a tre facce o Bafometto) e compiuto atti osceni; un segno che fa pensare a un'orchestrazione da parte degli accusatori che vollero dare una giustificazione giuridica alla chiara volont\u00e0 regia di arrivare alla condanna dell'Ordine e alla espropriazione dei beni senza dargli possibilit\u00e0 di una vera difesa. Vennero biasimati anche per aver intrattenuto rapporti giudicati troppo amichevoli con i signori musulmani, arrivando con alcuni di loro, come Usama ibn Munqidh, a porgergli veri e propri favori, come quello di concedergli di pregare nella Cupola della Roccia, bench\u00e9 gi\u00e0 trasformata in chiesa cristiana. Lo storico italiano, tuttavia, non esclude che alcuni Templari fossero, almeno in parte, colpevoli di alcune delle accuse a loro mosse; innanzitutto c'\u00e8 da rimarcare il fatto che molti Templari erano entrati nell'Ordine per espiare precedenti \"peccati\", come eresia e sodomia, e che una volta ammessi non fossero stati immuni da aver reiterato tali comportamenti, inoltre \u00e8 normale presupporre che all'interno di un gruppo cos\u00ec grande vi potessero essere alcuni soggetti che avevano compiuto, magari solo in passato come un cavaliere che confess\u00f2 fatti di trentasei anni prima, i peccati di cui erano accusati, ma \u00e8 da escludere che questi fossero sistematicamente diffusi a tutto l'Ordine come l'accusa voleva dimostrare.\nPer legittimare maggiormente il processo in corso contro i Templari e rafforzare la propria autorit\u00e0 a discapito di quello papale, Filippo IV convoc\u00f2 gli stati Generali del 1308 a Tours con cui si reiter\u00f2 la condanna nei confronti dell'Ordine. In risposta, il Papa chiese di potere ascoltare i Templari a Poitiers, ma poich\u00e9 la maggior parte dei dignitari erano imprigionati a Chinon, re Filippo ricorse al pretesto che essi erano troppo deboli per affrontare il viaggio, per negare al papa tale possibilit\u00e0. Quindi Clemente V deleg\u00f2 due cardinali perch\u00e9 si recassero a Chinon ad ascoltare i testimoni. Il manoscritto noto come pergamena di Chinon, ritrovato nel 2001 nell'Archivio Segreto Vaticano, dimostrerebbe come in quell'occasione il papa avesse concesso l'assoluzione agli alti dignitari dell'Ordine dalle accuse formulategli dalla corona francese.\nPoich\u00e9 l'Ordine del Tempio si trovava sotto l'autorit\u00e0 papale e non sotto quella regia, furono le autorit\u00e0 ecclesiastiche a dover istruire il processo contro di loro. A seguito della bolla \"Faciens misericordiam\", in cui furono definite le accuse portate contro il Tempio, il 12 novembre 1309 si tenne a Parigi la prima commissione pontificia che doveva giudicare l'Ordine, non tanto come insieme di persone fisiche (ovvero gli appartenenti) ma come una personalit\u00e0 giuridica in s\u00e9. Nell'agosto successivo tutti i vescovati ricevettero l'ordine di far comparire davanti alla commissione tutti i Templari arrestati. In quest'occasione, solo uno di essi conferm\u00f2 la confessione fatta precedentemente: il 6 febbraio 1310, quindici Templari su sedici, proclamarono la loro innocenza, ben presto seguiti dalla maggior parte dei loro fratelli. Preoccupato di poter perdere la propria autorit\u00e0 sul processo in corso, Filippo IV fece nominare arcivescovo di Sens il fidato Philippe de Marigny, fratellastro di Enguerrand de Marigny, su stretto collaboratore e consigliere. Cos\u00ec il processo prese una chiara direzione e and\u00f2 a velocizzarsi tanto che, il 12 maggio 1310, vennero condannati alla morte sul rogo cinquantaquattro Templari che avevano ritrattato le loro precedenti confessioni fatte tre anni prima. Entro il 26 maggio dell'anno successivo vennero portati a termine tutti gli interrogatori. Nel generale clima di condanna ci fu l'eccezione rappresentata da Rinaldo da Concorezzo, arcivescovo di Ravenna e responsabile del processo per l'Italia settentrionale: egli assolse i cavalieri e condann\u00f2 l'uso della tortura per estorcere confessioni (concilio provinciale di Ravenna, 1311).\nIl concilio di Vienne.\nLa precedente bolla \"Faciens misericordiam\", con cui il papa istruiva la commissione incaricata di giudicare l'Ordine, disponeva inoltre l'apertura entro il 1310 di un concilio ecumenico con cui sarebbe stato valutato l'operato dei Templari. L'apertura del concilio, passato alla storia come il Concilio di Vienne poich\u00e9 tenutosi nella Cattedrale di San Maurizio a Vienne, venne ritardata e i lavori poterono iniziare solamente il 16 ottobre 1311, con tre obbiettivi: decidere sulle sorti dell'ordine, discutere la riforma della Chiesa e organizzare una nuova crociata. A esse parteciparono anche alcuni Templari desiderosi di difendere il proprio Ordine dalle accuse. Tuttavia re Filippo IV, desideroso di mettere fine ai Templari, mise pressione alla commissione conciliare tanto da marciare con l'esercito sulla citt\u00e0 di Vienne. Cos\u00ec, il 22 marzo, Clemente V si trov\u00f2 costretto a emanare a bolla \"Vox in excelso\" con cui, dopo aver tracciato la storia dell'Ordine, delle accuse, dei processi, si ammetteva che dalle risultanze non si potesse procedere giuridicamente contro i Templari ma a causa dei sospetti l'Ordine veniva comunque soppresso per via amministrativa.\nQuanto alla sorte dei Templari e delle loro propriet\u00e0, il Papa emise altre due bolle: con la bolla \"Ad providam\", del 2 maggio 1312, i beni dei templari passavano all'Ordine degli Ospitalieri (con l'eccezione che in Spagna e in Portogallo, dove due ordini nacquero dalle ceneri dei Templari, l'ordine di Montesa e l'Ordine di Cristo) anche se nella pratica non sempre questo avvenne; la bolla \"Considerantes dudum\", del 6 maggio, con cui venne determinato il destino degli appartenenti all'Ordine. A chi aveva confessato o era stato dichiarato innocente, sarebbe stata concessa una pensione e avrebbero potuto aderire a un altro ordine monastico, mentre a coloro che avevano negato gli addebiti e riconosciuti colpevoli o che avevano ritrattato le confessioni, sarebbero stati condannati a morte.\nSorte dei dignitari e delle ricchezze.\nIl 22 dicembre 1313 venne nominata una commissione pontifica, composta da tre cardinali e da avvocati nominati da re di Francia, per decidere la sorte dei quattro pi\u00f9 alti dignitari dell'Ordine che avevano precedentemente confessato. L'11 marzo del 1314 questi vennero portati nella piazza della Cattedrale di Notre-Dame in modo che la sentenza potesse essergli letta. Fu allora che Jacques de Molay, maestro dell'Ordine del Tempio, Geoffrey de Charnay, precettore della Normandia, Hugues de Pairaud e Geoffroy de Goneville, vennero a sapere che erano stati condannati alla incarcerazione a vita.\nJacques de Molay e Geoffroy de Charnay allora proclamarono la loro innocenza affermando di aver mentito ai giudici dell'Inquisizione e quindi vennero dichiarati \"relapsi\" e consegnati al braccio secolare, in questo caso alla giustizia reale. Eccone come Guillaume de Nangis, cronista dell'epoca, descrive nella sua \"Cronaca latina\" tali fatti: \u00abMa mentre i cardinali pensavano di aver posto fine a questa vicenda, improvvisamente e inaspettatamente due di loro, il grande maestro e il maestro di Normandia, si sono ostinatamente difesi contro il cardinale che aveva pronunciato la sentenza e contro l'arcivescovo di Sens Philippe de Marigny, ritrattando la loro confessione\u00bb.\nIl giorno successivo, Filippo il Bello convoc\u00f2 il suo consiglio e, ignorando i cardinali, condann\u00f2 al rogo i due templari. La sentenza venne immediatamente eseguita nei pressi di dove oggi sorge il Pont Neuf, sull'isola della Senna detta \"dei giudei\". Goffredo di Parigi fu un testimone oculare di questa esecuzione e nella sua \"Cronaca metrica\" riport\u00f2 le ultime parole del maestro dell'ordine: \u00abVedo qui il mio giudizio dove la morte mi si addice liberamente; Dio sa chi ha torto, chi ha peccato. Presto la sfortuna colpir\u00e0 coloro che ci hanno condannato ingiustamente: Dio vendicher\u00e0 la nostra morte\u00bb.\nFilippo il Bello distrusse il sistema bancario dei templari e, bench\u00e9 una bolla papale avesse trasferito tutti gli averi dei templari agli ospitalieri, riusc\u00ec ad addurre a s\u00e9 parte del tesoro. Questi eventi e le originali operazioni bancarie dei templari sui beni depositati, che furono improvvisamente mobilitati, costituirono due dei molti passaggi verso un sistema di stampo militare per riprendere il controllo delle finanze europee, rimuovendo questo potere dalle mani della Chiesa. Visto il destino dei templari, gli Ospitalieri di San Giovanni furono ugualmente convinti a cessare le proprie operazioni bancarie.\nMolti sovrani e nobili inizialmente sostennero i cavalieri e dissolsero l'ordine nei loro reami solo quando fu loro comandato da papa Clemente V. Roberto I, re degli Scoti, era gi\u00e0 stato scomunicato per altri motivi e quindi non era disposto a prestare attenzione ai comandi papali; di conseguenza, molti membri dell'ordine fuggirono in Scozia; in Portogallo i cavalieri e il patrimonio del loro ordine confluirono in un nuovo ordine, fondato col permesso del papa per combattere contro i mori nell'Algarve, l'Ordine del Cristo. Il principe Enrico il Navigatore (1394 - 1460) guid\u00f2 per vent'anni, fino alla propria morte, tale ordine, utilizzandone il denaro per organizzare la prima scuola per navigatori, preparando la via alla supremazia marittima portoghese che porter\u00e0 alle grandi esplorazioni cinquecentesche.\nIl processo e l'abolizione dell'ordine ebbero un forte impatto sui contemporanei e anche nei secoli successivi il dibattito su quello che accadde rimase piuttosto vivo. A favore dei templari e contro la decisione di Filippo il Bello si schier\u00f2 il poeta Dante Alighieri che nella \"Divina Commedia\" accusa il re francese di cupidigia, un'idea condivisa anche da Giovanni Boccaccio, Giovanni Villani e, successivamente, dal teologo Antonino Pierozzi. Di diverso avviso fu Raimondo Lullo che consider\u00f2 assodata la loro colpevolezza, provata, a suo avviso, da una \"terribile rivelazione\" di cui era venuto a conoscenza.\nOrganizzazione e diffusione dei templari.\nIl sistema templare.\nNel corso della sua esistenza l'Ordine Templare svolse sostanzialmente tre azioni, oltre a quella religiosa: l'attivit\u00e0 militare, la coltivazione delle terre, la gestione di sistemi economici e finanziari. Queste azioni furono consentite dalla formazione di un'imponente struttura territoriale, organizzativa ed economica, che interess\u00f2 non solo il Vicino Oriente, ma anche una grande parte delle regioni europee (eccezion fatta per la Spagna). Il mantenimento di un ingente gruppo di armati in Terrasanta richiedeva infatti un adeguato sforzo produttivo anche sul continente europeo, non solo per rifornire di vettovagliamenti le milizie, ma soprattutto per sostenere i costi legati alle armi, ai cavalli, alla flotta navale, alle attrezzature di servizio e alla costruzione di edifici e fortificazioni.\nI templari usarono in realt\u00e0 una cospicua parte delle loro ricchezze per costruire numerose fortificazioni in tutta la Terrasanta. In questa prospettiva la crescita dell'Ordine, che inizialmente si era retto sulle donazioni dei primi cavalieri, fu ben presto accentuata dal favore del papa Innocenzo III, che aveva concesso all'Ordine la totale indipendenza dal potere temporale, compreso l'esonero dal pagamento di tasse e gabelle, oltre al privilegio di rendere conto solo al pontefice in persona e alla possibilit\u00e0 di esigere le decime.\nLa presenza dei templari sul territorio di entrambi i continenti, asiatico ed europeo, era assicurata dalle diverse sedi templari: le \"Precettorie\", le \"Mansioni\" e le \"Case fortezza\" o \"Capitanerie\" (queste ultime due meno importanti delle Precettorie), largamente autonome dal punto di vista gestionale.\nNelle grandi capitali (Parigi, Londra, Roma e altre) vi erano le \"Case\", ognuna delle quali aveva il controllo di una delle sette grandi province dall'Inghilterra alle coste dalmate in cui i templari avevano diviso la loro organizzazione monastica. Al massimo del loro fulgore arrivarono presumibilmente ad avere quasi propriet\u00e0, distribuite capillarmente in tutta Europa e Medio Oriente, il che indica la loro notevole influenza economica e politica nel periodo delle Crociate.\nDal punto di vista organizzativo, si potevano distinguere sommariamente quattro tipologie di confratelli:\nVari gradi di responsabilit\u00e0 di comando e amministrazione erano attribuiti al Maestro (Gran Maestro secondo una dizione diffusa ma inesatta), ai Commendatari, ai Siniscalchi, ai Marescialli, ai Gonfalonieri e ad altri ruoli.\nAlcuni confratelli si occupavano esclusivamente di attivit\u00e0 bancarie, in quanto l'ordine trattava frequentemente il denaro e le merci preziose connessi con lo svolgimento delle Crociate. La parte pi\u00f9 significativa dei Cavalieri templari si dedicava tuttavia alle azioni militari ed erano probabilmente le unit\u00e0 da combattimento meglio addestrate e disciplinate del proprio tempo. A sostegno del corpo militare dell'ordine venivano aggregate truppe ausiliarie, anche mercenarie, come i Turcopoli. Ciascun cavaliere disponeva di due o tre cavalli che lo potevano accompagnare per qualsivoglia compito bellico e di un gruppo di sergenti e scudieri pronti ad agire per le evenienze.\nA differenza della totalit\u00e0 degli altri ordini monacali, non sembra che i templari abbiano dedicato una parte significativa del loro tempo all'elaborazione di testi o documenti, religiosi o d'altro genere: a parte le copie della Regola che ci sono pervenute, non lasciarono tracce consistenti del loro pensiero; in ogni caso, la \"damnatio memoriae\" a cui furono soggetti avrebbe nel tempo cancellato le loro produzioni. Il maggiore influsso dei Templari non fu comunque di tipo militare, quanto piuttosto di tipo sociale ed economico sotto il profilo della diffusione di strumenti economico-finanziari: con le abbazie ed i loro terreni agricoli, con la costruzione delle cattedrali, l'ordine port\u00f2 sviluppo e lavoro in molte parti dell'Europa medioevale, attraverso un'estesa rete di succursali. Molti governi europei ricorsero ai loro servizi per ottenere finanziamenti, per gestire le contabilit\u00e0 e le finanze pubbliche.\nLa Regola.\nLe prime testimonianze sulla nascita dei Templari non consentono di definire con certezza se essi si fossero aggregati sulla base di una regola precisa. Solo durante il Concilio di Troyes del 1129 essi assunsero una regola, come era consuetudine per gli ordini monastici, avallata anche dall'appoggio di Bernardo di Chiaravalle, sostanzialmente basata su alcuni elementi della Regola benedettina nella versione utilizzata dalla congregazione cistercense di cui Bernardo faceva parte.\nDella Regola Templare originale possediamo alcuni esemplari, redatti in latino, in quel periodo storico lingua ufficiale usata nei testi formali, religiosi e laici. Stesure successive privilegiano invece la lingua francese antica. I testi che ci sono pervenuti conservano le tracce di un rimaneggiamento: agli originali cinquanta capitoli, formalmente conclusi dall'esortazione di osservanza rivolta ai destinatari, risultano aggiunti altri ventidue capitoli, una sorta di appendice, dotata di un secondo prologo.\nI tre classici voti degli ordini monastici - povert\u00e0, obbedienza e castit\u00e0 \u2013 non risultano esplicitamente espressi. La formulazione della castit\u00e0 appare solo nei capitoli dell'appendice e sembra soprattutto volta a scoraggiare la convivenza fra \"fratres\" e \"sorores\" (cap. 56), implicitamente ammessa per\u00f2 come usanza pregressa, da evitare per il futuro. Risulta esplicito il consenso all'ingresso degli uomini sposati (cap. 55) e alla possibilit\u00e0 di un'adesione temporanea all'Ordine, sostanzialmente inconciliabile con una castit\u00e0 permanente. Si scoraggia poi, sempre in appendice, la frequentazione e l'intimit\u00e0 con donne, madri comprese (cap. 72). In merito alla povert\u00e0, si esortano i cavalieri a donare tutti i loro beni (solo met\u00e0 se sposati) a sostegno dell'Ordine, consentendo per\u00f2 il possesso di terre e l'asservimento di uomini e agricoltori (cap. 51).\nIn altri testi posteriori si ammette, anzi si giustifica, la pratica del bottino di guerra. In relazione all'obbedienza, appare chiaro l'intento di conservare una disciplina collettiva, con limiti soprattutto indirizzati all'ostentazione degli abiti e degli accessori, al decoro personale, alle regole quotidiane, alla preghiera, all'alimentazione e alla solidariet\u00e0 collettiva. Preciso \u00e8 il divieto alla pratica di atti di violenza superflua (caccia, con esclusione del leone, e uso di archi e balestre - cap. 46 e 47). Le successive versioni della regola pervenute, redatte in francese, risultano molto pi\u00f9 dettagliate e ricche di prescrizioni inerenti soprattutto la vita militare, risultando pi\u00f9 adatte a un ordine ormai altamente strutturato.\nLa regola dei templari conteneva anche delle disposizioni riguardo alla veste da indossare che doveva essere bianca, nera, o bigia; inoltre i cavalieri indossavano un mantello bianco mentre per i sergenti e per gli altri appartenenti all'ordine ne era previsto uno di colore marrone scuro. Era inoltre vietato qualsiasi accessorio a ornamento, anche se con la bolla pontificia \"Omne Datum Optimum\", emanata nel marzo 1139, venne permesso di portare una croce patente rossa, ricamata in alto a sinistra sul mantello come ricordo del pellegrinaggio armato a Gerusalemme. Tale croce era di piccole dimensioni (come ben si evince dalle rappresentazioni dell'epoca) e non di grandi dimensioni sul torace o sulla schiena, come si vede invece in varie rappresentazioni ottocentesche o nella filmografia moderna.\nAi templari era inoltre vietato portare i capelli lunghi mentre la barba doveva essere lunga e non curata, anche se tali disposizioni non furono seguite a lungo. Ai cavalieri non era concesso nemmeno di usufruire dei bagni alla maniera orientale.\nFra i simboli dei templari vi era il \"beauceant\", caratterizzato appunto dalla croce patente rossa in campo bianco e nero.\nCrescita dell'Ordine e ramificazione in Europa.\nLa vastissima diffusione delle sedi dell'ordine, in Europa e anche in Italia, fu legata anzitutto alla necessit\u00e0 di mantenere attiva in Terra santa la forza combattente, in termini economici e finanziari. La maggioranza degli insediamenti era rivolta alle colture agricole, ma non mancavano le sedi dedicate alla gestione amministrativa delle propriet\u00e0, al reclutamento o al controllo di attivit\u00e0 complementari, come l'allevamento di cavalli da trasporto e da combattimento, o le attivit\u00e0 metallurgiche connesse con la produzione di armi. A titolo di esempio, la presenza delle sedi templari in Italia ammontava ad almeno 200 localit\u00e0, dal nord al sud.\nPer oltre due secoli, i Cavalieri templari, grazie anche ai concili loro favorevoli (Concilio Pisano, 1135 e Lateranense II, 1139), acquisirono - attraverso lasciti, donazioni e altre forme di liberalit\u00e0 laiche ed ecclesiastiche - terre, castelli, casali in quantit\u00e0 tali da farli diventare l'Ordine pi\u00f9 potente, dunque invidiato e temuto, dell'epoca. La bolla pontificia \"Omne Datum Optimum\" di Innocenzo II del 29 marzo 1139 fu di vitale importanza per l'Ordine dei cavalieri templari perch\u00e9 sanc\u00ec la totale indipendenza del suo operato e l'esenzione dal pagamento di tasse e gabelle. Essi avviarono con meticolosit\u00e0 e professionalit\u00e0 la loro organizzazione nell'intero Occidente, trasformandolo in un gran magazzino per l'approvvigionamento dell'Oltremare, costituendo in tutti gli Stati d'Europa propri insediamenti agricoli, economici e politici.\nGrandi insediamenti ed edilizia templare.\nUn alone di leggenda ha sempre circondato le attivit\u00e0 templari nel campo dell'edificazione di grandi strutture militari e religiose. Il mito delle segrete tecnologie, trovate nelle fondamenta del Tempio e utilizzate dai templari per realizzare opere edilizie eccezionali, non poggia su nessun dato reale.\nStrutture militari.\nIn campo militare, come gli altri Ordini cavallereschi, i Templari realizzarono castelli, \"rib\u0101\u1e6d\", cittadelle fortificate, posti di guardia in genere, con caratteristiche di grande solidit\u00e0 e di notevole funzionalit\u00e0 bellica. Da questi presidi erano pronti a partire piccoli drappelli o grandi corpi militari, per le azioni di soccorso o di protezione dei pellegrini e degli eserciti cristiani.\nGli insediamenti pi\u00f9 significativi furono, secondo i dati disponibili, oltre quaranta, distribuiti strategicamente sui confini della Terrasanta, in prossimit\u00e0 delle vie di comunicazione pi\u00f9 frequentate o delle aree militarmente pi\u00f9 critiche. Parte di essi era localizzato nella zona settentrionale, nella regione di Antiochia, partendo dal mare e giungendo a est oltre il gruppo di rilievi del monte Amano. Fra essi rivestiva particolare importanza Bagras, in prossimit\u00e0 del passo di Belen.\nPi\u00f9 a sud, non lontano da Tripoli, si trovavano Tortosa, Al-Arimah e Chastel Blanc (Safita). In Galilea fu affidato ai Templari il castello di Safed, presso il Guado di Giacobbe. In prossimit\u00e0 del mare si localizzavano Atlit e Destroit, quest'ultimo ritenuto storicamente il primo presidio dei Templari. Oltre il Giordano si localizzava Ahamant. Lungo la costa i Cavalieri Templari disponevano anche di strutture fortificate ad Acri, a Cesarea, ad Ascalona, a Tripoli.\nSotto il profilo strategico, i pi\u00f9 importanti erano ritenuti Bagras, Tortosa e Safed, ma l'intera rete consentiva un controllo capillare del territorio. Il piccolo isolotto di Ruad, arido e privo di sorgenti d'acqua, ma potentemente fortificato, fu l'ultimo a essere abbandonato dai Templari, nel 1303, sotto l'impeto degli invasori Mamelucchi.\nLe costruzioni militari templari seguirono, per quanto possibile dovendo spesso conformarsi alle necessit\u00e0 del territorio ove sorgevano, schemi architettonici tipici. Nel regno di Gerusalemme si segu\u00ec un po' ovunque la struttura quadrilatera, come dimostrato dalle vestigia di alcuni edifici difensivi annessi ad aziende agricole templari presenti poco fuori Acri e grazie ad alcune documentazioni aeree fotografiche. Sembra che molti di essi fossero dotati anche di torri angolari, almeno dalla seconda met\u00e0 del XIII secolo. Le rovine, relativamente in buono stato di conservazione, di fortificazioni situate in zone pi\u00f9 montuose, come a Arima, Bagras e Safita, dimostrano alcune soluzioni pi\u00f9 particolari dovute anche all'influenza dovuta ai contatti con gli Armeni di Cilicia. Questi si strutturano con tre corte delimitate da mura e fossati, leggermente a salire verso oriente, situate su un falsopiano allungato.\nUn esempio di architettura militare templare \u00e8 il Chastel Blanc a Safita in Siria, seppur ad oggi rimanga solo il maschio, posto su un colle a 380\u00a0m di altezza. Questo (di dimensioni 31x18\u00a0m e alto 27) ha mura spesse 4\u00a0m ed \u00e8 diviso in due piani, dei quali quello inferiore ospita una chiesa a tre campate, e quello superiore una sala da otto campate divise per due da tre colonne, con 11 feritoie. Sotto il maschio si trovava una cisterna d'acqua e attorno ad esso si ergevano due cinte murarie di forma irregolare con qualche torre e il corpo di guardia di fronte.\nOsservando le ultime fabbriche militari templari della prima met\u00e0 del XIII secolo, si pu\u00f2 notare un profondo cambiamento nei registri costruttivi volti ad una funzione maggiormente difensiva e alla resistenza alle nuove armi d'assedio introdotte da poco, segno della situazione mutata che costringeva i cavalieri templari alla difesa.\nEdifici religiosi.\nSe l'architettura militare si localizza prevalentemente in Terrasanta, l'edilizia religiosa trova importanti realizzazioni anche nelle regioni europee. Esiste una molteplice variet\u00e0 di chiostri, chiese e cappelle che in genere risentono delle forme architettoniche proprie dei tempi e dei luoghi di edificazione anche se, tuttavia, vi sono degli elementi che caratterizzano l'architettura religiosa templare. Innanzitutto vi \u00e8 una chiara evidenza che l'Ordine prediligesse gli edifici a un'unica navata a pianta centrale e questo schema venne utilizzato come base per poi adattarsi alle diverse tecniche costruttive tipiche dei vari territori. Diverse furono le soluzioni per il lato orientale, solitamente quello terminale, che andarono dalla soluzione absidale, pi\u00f9 frequente nel corso del XII secolo, a quello poligonale (soprattutto a cinque lati) tipico dei decenni successivi, fino ad arrivare alla soluzione rettilinea ispirata certamente dall'architettura cistercense come lo fu l'adozione delle finestre trilobate. Sempre dai cistercensi gli architetti templari ereditarono il predominante utilizzo, almeno fino al secondo decennio del XIII secolo, della volta a botte con alcune varianti atte a migliorarne la staticit\u00e0. Spesso, per il sostegno della copertura, i templari ricorsero ad archi diaframma, come si pu\u00f2 riscontrare in particolare nelle cappelle della catalogna.\nAlcuni esempi di edifici tipicamente templari, possono essere citate le modeste cappelle di Frosini, nel senese, di Magrigne, presso Saint-Laurent-d'Arce, di Santa Croce ad Ascoli Piceno, di San Bevignate a Perugia. Di maggiore dimensione e di pi\u00f9 ricca fattura, si possono citare Santa Maria La Major, di Villamuriel di Cerrato, Santa Maria La Blanca, di Villalcazar de Sirga, di San Pietro alla Magione a Siena.\nUn gruppo di chiese e cappelle, di grande rilevanza architettonica, appare pi\u00f9 chiaramente ispirato alla forma ottagonale della Cupola della Roccia, che i Templari osservarono a lungo sulla spianata del Tempio, a Gerusalemme, in prossimit\u00e0 della loro residenza nella Moschea Al-Aqs\u00e0. Il nome \"Templari\" con cui i Cavalieri sono popolari allude infatti al loro storico quartier generale non lontano dalla Cupola della Roccia (\"Qubbat al-Sakhr\u0101\"'), santuario islamico in cima al Monte Moriah a Gerusalemme. L'area circostante \u00e8 sacra a ebrei e cristiani come Monte del Tempio cos\u00ec come ai musulmani, che usano il nome di Monte Majid (o al-\u1e24aram al-\u0160ar\u012bf). Si credeva erroneamente che la Cupola della Roccia e la vicina moschea di Al-Aqs\u00e0 costituissero i resti del biblico Tempio di Gerusalemme. Il \"Templum Domini,\" con la sua pianta centrale di forma ottagonale, divenne il modello per molte chiese edificate successivamente dai Cavalieri. Fra queste realizzazioni si annoverano: Santa Maria di Eunate, in Spagna, la Cappella templare di Laon, la Cappella Templare di Metz, la Round Church del Tempio di Londra, San Michele di Fulda (Germania), la Cappella di Athlit, Vera Cruz di Segovia.\nOrganizzazione agricola.\nIn funzione delle attivit\u00e0 militari i templari crearono un grande sistema agricolo e produttivo. Le aziende agrarie del Tempio si chiamavano casali, grange, masserie. I casali della Puglia talora ricordavano le fattorie fortificate d'Oltremare. I templari davano da lavorare le loro terre a concessionari (\"conductores\"); ma, dove il personale delle commende rurali era pi\u00f9 numeroso, essi coltivavano direttamente il suolo. In tal caso, secondo il modello cistercense, si ricorreva per il lavoro dei campi ai membri pi\u00f9 umili dell'ordine, quando non addirittura alla manodopera servile, rappresentata dai contadini Saraceni del regno di Sicilia o di Siria.\nL'allevamento del bestiame da carne, da latte, da lana e da lavoro costituiva una voce primaria nel bilancio del Tempio: le fertili campagne della Puglia offrivano ricchi pascoli alle mandrie di buoi e bufali di propriet\u00e0 dei templari, mentre in Toscana le loro greggi di pecore praticavano la transumanza; allevamenti di ovini, bovini, suini, di trote erano infine segnalati in Piemonte, come in Sicilia, mentre le colture pi\u00f9 diffuse erano quelle dei cereali, della vite e dei legumi. Generalmente in Italia la produzione agricola dell'ordine serviva al consumo interno, le eccedenze erano destinate alla vendita e parte del ricavato veniva versato al tesoro centrale sotto forma di \"responsiones\"; ma \u00e8 soprattutto dai porti della Puglia che nella seconda met\u00e0 del Duecento salpavano navi cariche di cereali e legumi, per andare a rifornire le case dei templari in Siria, rese sempre pi\u00f9 dipendenti dalle occidentali sotto l'aspetto alimentare a causa della progressiva perdita di territori e aree coltivabili a vantaggio dei Saraceni. Dopo la catastrofe del 1291 divenne Cipro la destinazione delle vettovaglie pugliesi.\nInnovazioni tecniche.\nGrazie alle loro conoscenze, molte furono le migliorie e le innovazioni tecniche che i Cavalieri Templari non impegnati nelle funzioni militari introdussero a vantaggio dei territori in cui si insediarono. Tra tutti si possono citare l'introduzione dell'erpice e della ruota idraulica impiegata nei mulini; inoltre i Templari in molti casi istruirono la popolazione locale anche riguardo alla produzione della birra e trasmisero i preziosi princ\u00ecpi dell'erboristeria, introducendo la coltivazione e la lavorazione di erbe officinali.\nI Templari contribuirono anche all'igiene pubblica, introducendo norme basilari ma ancora scarsamente diffuse, che favorirono una buona tutela della salute della popolazione. Sempre a proposito d'igiene, da varie testimonianze storiche, \u00e8 emerso che i Templari introdussero anche l'utilizzo del cucchiaio, del bicchiere e del tovagliolo, oltre alla prassi di far bollire l'acqua per consumi alimentari, una pratica igienica non comune ai tempi ma che i Templari ben conoscevano poich\u00e9 derivava dalla loro grande esperienza in Medio Oriente.\nOrganizzazione finanziaria.\nLa fama che l'Ordine templare riusc\u00ec guadagnare gli permise di accumulare nel corso del tempo ingenti ricchezze. Chiunque entrasse a farne parte conferiva delle donazioni, che fossero edifici, mulini, fondi terrieri, diritti su attivit\u00e0, lasciti testamentari o semplicemente denaro liquido; con il crescere del numero di appartenenti crebbero cos\u00ec anche le disponibilit\u00e0 economiche. I Templari si preoccuparono fin da subito di mettere a frutto tali, spesso ingenti, donazioni. Grazie a oculate permute, acquisti e vendite seppero accentrare e organizzare proficuamente i loro possedimenti, accrescendone cos\u00ec le rendite fondiarie.\nA differenza dei signori fondiari, sia laici sia ecclesiastici, dell'Europa occidentale, i templari gestivano il proprio patrimonio in un'ottica geografica pi\u00f9 ampia, considerato che il fine ultimo dei propri investimenti era quello di finanziare la guerra permanente in Terra Santa e questo comport\u00f2 una organizzazione piuttosto fluida incentrata sul miglior sfruttamento possibile delle specifiche risorse di un territorio ove avevano investito per poi trasferire in Oriente tali proventi.\nAttivit\u00e0 bancarie.\nI templari entrarono nelle attivit\u00e0 bancarie quasi per caso. Quando dei nuovi membri si univano all'ordine, generalmente donavano a esso ingenti somme di denaro o propriet\u00e0, poich\u00e9 tutti dovevano prendere il voto di povert\u00e0. Grazie anche ai vari privilegi papali, la potenza finanziaria dei Cavalieri fu assicurata dall'inizio. Poich\u00e9 i templari mantenevano denaro contante in tutte le loro case e templi, dal 1135 l'ordine cominci\u00f2 a prestare soldi ai pellegrini spagnoli che desideravano viaggiare fino alla Terra Santa.\nIl coinvolgimento dei Cavalieri nelle attivit\u00e0 bancarie crebbe nel tempo verso una nuova base per il finanziamento, dato che fornivano anche servizi di intermediazione bancaria. Sotto l'aspetto economico-finanziario, i templari rivestirono un ruolo cos\u00ec importante da arrivare a \"prestare\" agli stati occidentali ingenti somme di denaro e gestire perfino \"le casse\" di stati come la Francia.\nUn'indicazione dei loro potenti legami politici \u00e8 che il coinvolgimento dei templari nell'usura non port\u00f2 a particolari controversie all'interno dell'ordine e nella Chiesa in generale. Il problema dell'interesse fu generalmente eluso grazie ai complicati tassi di cambio delle valute e grazie a un accordo con cui i templari detenevano i diritti della produzione sulle propriet\u00e0 ipotecate.\nLe connessioni politiche dei templari e la consapevolezza della natura eminentemente cittadina e commerciale delle comunit\u00e0 d'oltremare portarono l'ordine a raggiungere una posizione significativa di potenza, sia in Europa sia in Terra santa. Il loro successo attrasse la preoccupazione di molti altri Ordini, come pure della nobilt\u00e0 e delle nascenti grandi monarchie europee, le quali a quel tempo cercavano di monopolizzare il controllo del denaro e delle banche, dopo un lungo periodo nel quale la societ\u00e0 civile, non escludendo la Chiesa e i suoi ordini, aveva dominato le attivit\u00e0 finanziarie. Le tenute dei templari erano estese sia in Europa sia nel Medio Oriente e tra queste vi fu, per un certo periodo, l'intera isola di Cipro.\nSistema navale.\nLa necessit\u00e0 di trasporto delle vettovaglie, degli uomini, dei cavalli e delle armi gener\u00f2 la necessit\u00e0 di istituire un vasto e articolato sistema di navigazione, sia per i templari sia per gli altri Ordini cavallereschi. Si ricorse sostanzialmente alle due principali categorie di navi in uso nel medioevo:\nLe navi degli Ordini cavallereschi si prestarono occasionalmente anche ad attivit\u00e0 corsare e di pirateria.\nOrdini moderni e rivendicazioni di discendenza.\nAlla tradizione dei cavalieri templari si rifanno numerosi e variegati gruppi e associazioni, talora rivendicando una qualche forma di derivazione diretta dall'ordine. Si tratta di un fenomeno moderno che va sotto il nome di \"templarismo\" o \"neotemplarismo\", sorto a partire dal XVIII secolo in Francia, in coincidenza con la diffusione dell'Illuminismo. Non esiste tuttavia alcuna prova storicamente accertata della sopravvivenza dell'Ordine Templare dopo il 1314, n\u00e9 del resto appare possibile tracciare, dopo quasi sette secoli dall'abolizione di tale ordine religioso da parte del papa, una qualche forma di discendenza storicamente valida.\nL'idea di una nascosta continuazione dell'ordine dei templari si \u00e8 diffusa nella massoneria, in particolare in Francia e in Germania, e in alcuni casi riti massonici (come il Rito scozzese antico ed accettato e il Rito Scozzese Rettificato) adottano riferimenti templari. Alcuni ritengono che i templari siano all'origine sia dei riti sia di vari rami cavallereschi della massoneria ma, malgrado alcuni storici abbiano tentato di disegnare una successione tra i due fenomeni storici, un collegamento di questo tipo non \u00e8 mai stato provato; taluni studiosi che si sono occupati del problema, come Michele Moramarco, sono tassativi nel rigettare la \"leggenda templare\". La tesi di una prosecuzione segreta dell'ordine \u00e8 stata definita da specialisti di storia medievale quali R\u00e9gine Pernoud come \u00abcompletamente demenziale\u00bb e legata a pretese e leggende \u00abuniformemente sciocche\u00bb.\nIl legame fra massoneria e templarismo, in cui l'ordine come una societ\u00e0 iniziatica segreta, inizi\u00f2 a essere costruito dal nuovo corso spiritualista della Muratoria settecentesca. Nel 1803, Napoleone Bonaparte unitamente al suo \"entourage\" di dignitari e sacerdoti massonici celebrarono a Parigi un rito di assoluzione riabilitazione della figura storica di Jacques de Molay. Alla fine del XVIII secolo, il periodico di riferimento italiano \"Rivista Massonica\" tendeva ad assimilare i seguaci di Garibaldi ai nuovi Templari.\nNel XXI secolo, il ricercatore Domenico Lancianese ha assimilato i Templari alla Libera Muratoria per l'aspirazione ideale a una pacifica convivenza e a una sinarchia ecumenica di popoli liberi e eguali, in confronto continuo con il Medio Oriente islamico ed ebraico. Secondo Piero Vitellaro Zuccarello, la maggior parte degli storici e accademici non aveva preso in considerazione la natura di societ\u00e0 segreta e fratellanza mistica dell'ordine templare, i suoi rapporti intimi con l'\u00e9lite spiritualista islamica, la componente satanista (adorazione di un idolo con la testa barbuta, la pratica omosessuali, i baci rituali fra ombelico-zona sacrovertebrale-bocca, la messa priva di consacrazione eucaristica, la formula rituale di abiura di Cristo e della croce).\nLe moderne associazioni neotemplari sono laiche e, sebbene si rifacciano ai valori religiosi cristiani e caritativi, non hanno alcun tipo di riconoscimento ufficiale da parte della Chiesa cattolica.\nLeggende.\nLa rapida successione dell'ultimo diretto re della dinastia dei Capetingi di Francia tra il 1314 e il 1328, i tre figli di Filippo il Bello, ha portato molti a credere che la dinastia fosse maledetta, da cui il nome di \"re maledetti\" (\"rois maudits\"). Infatti Jacques de Molay, ultimo gran maestro dell'ordine, mentre giaceva sulla pira, avrebbe maledetto il re Filippo e addirittura il Papa, profetizzando che sarebbero morti presto. Clemente in effetti mor\u00ec un mese dopo di dissenteria e Filippo il Bello fu stroncato nel dicembre successivo dalle conseguenze di una caduta da cavallo. I commentatori dell'epoca, compiaciuti da un simile sviluppo della vicenda, riportavano spesso questa storia nelle loro cronache. Poich\u00e9, inoltre, sempre al momento della morte sul rogo, Jacques de Molay avrebbe dannato la casa di Francia \"fino alla tredicesima generazione\", in tempi pi\u00f9 recenti si \u00e8 diffusa la leggenda secondo cui l'esecuzione di Luigi XVI durante la Rivoluzione francese - che pose fine in qualche modo alla monarchia assoluta in Francia - sarebbe stata il coronamento della vendetta dei templari (alcuni storici sensazionalisti dell'epoca riportarono la notizia che il boia Charles-Henri Sanson, prima di calare la ghigliottina sulla testa del sovrano, gli avrebbe mormorato: \u00abIo sono un Templare, e sono qui per portare a compimento la vendetta di Jacques de Molay\u00bb).\nIn realt\u00e0 i Cavalieri templari in seguito alla loro scomparsa cessarono ben presto di fare notizia: gi\u00e0 alla fine del XIV secolo ci si era dimenticati di loro e della loro triste fine. Solo molti secoli dopo, durante l'Illuminismo, il tema dei templari torn\u00f2 in auge e la fama degli antichi cavalieri fu sommersa da leggende riguardanti segreti e misteri che si vogliono tramandati da prescelti fin dai tempi antichi. Forse i pi\u00f9 noti sono quelli riguardanti il Santo Graal, l'Arca dell'Alleanza e i segreti delle costruzioni. Alcuni autori dicono che il Santo Graal sarebbe stato ritrovato dall'ordine e portato in Scozia nel corso della caduta dell'ordine nel 1307, e che ci\u00f2 che ne rimane sarebbe sepolto sotto la Cappella di Rosslyn. Altre voci sostengono che l'ordine avrebbe ritrovato anche l'Arca dell'Alleanza, lo scrigno che conteneva gli oggetti sacri dell'antico Israele, compresa l'\"asta di Aronne\" e le tavole di pietra scolpite da Dio con i Dieci comandamenti.\nQuesti miti sono connessi con la lunga occupazione, da parte dell'ordine, del Monte del Tempio a Gerusalemme come loro quartier generale. Alcuni autori sostengono che avrebbero scoperto i segreti dei maestri costruttori che avevano costruito il tempio originale e il secondo tempio, nascosti l\u00ec assieme alla conoscenza che l'Arca sarebbe stata spostata in Etiopia prima della distruzione del primo tempio. Viene fatta allusione a questo in alcune raffigurazioni nella cattedrale di Chartres (considerata, con le cattedrali di Amiens e di Reims, come uno dei pi\u00f9 interessanti esempi di gotico), sulla cui costruzione ha avuto grande influenza Bernardo di Chiaravalle, che fu egualmente influente nella formazione dell'ordine. Ulteriori collegamenti sia sulla ricerca da parte dell'ordine dell'Arca sia della relativa scoperta degli antichi segreti del costruire, sono suggeriti dall'esistenza della chiesa monolitica di San Giorgio (\"Bet Giorgis\") a Lalibela in Etiopia, tuttora esistente, la cui costruzione \u00e8 erroneamente attribuita ai templari. Vi \u00e8 allo stesso modo una chiesa sotterranea che risale allo stesso periodo ad Aubeterre in Francia. Si stanno poi sviluppando speculazioni sulla possibilit\u00e0 che i Cavalieri templari avessero intrapreso viaggi in America prima di Colombo.\nAlcuni ricercatori e appassionati di esoterismo ed ermetismo hanno sostenuto che l'ordine sarebbe stato depositario di \"conoscenze segrete\". Secondo costoro, nei 200 anni della loro storia i monaci-militari si sarebbero rivelati anche un'organizzazione sapienziale esoterica e occultistica, custode di conoscenze iniziatiche. Inoltre, in quest'ottica, i templari sono stati collegati ad altri argomenti leggendari o fortemente controversi come Rosacroce, Priorato di Sion, Rex Deus, catarismo, ermetismo, gnosticismo, Esseni e, infine, a reliquie o supposti insegnamenti perduti di Ges\u00f9, tra cui la Sacra Sindone o il \"testamento di Giuda\". Alcuni ipotizzano che i Cavalieri del Tempio avrebbero avuto legami, oltre che con la tradizione esoterica di ispirazione cristiana ed ebraica, anche con organizzazioni mistico-esoteriche ispirate all'Islamismo tra cui quella dei Nizariti.\nLa grande quantit\u00e0 di testi non rigorosi su questo tipo di teorie ha portato Umberto Eco ad affermare che \u00abl'unico modo per riconoscere se un libro sui templari \u00e8 serio \u00e8 controllare se finisce col 1314, data in cui il loro Gran Maestro viene bruciato sul rogo\u00bb.\nForse l'unico mistero di cui si debba fare approfondimento \u00e8 come un ordine di guerrieri esperti con un esercito senza precedenti si sia lasciato distruggere senza abbozzare la pi\u00f9 timida reazione, bench\u00e9 le avvisaglie di cospirazioni nei loro confronti da parte di Filippo il Bello ci fossero e fossero note. Con ogni probabilit\u00e0, non si ribellarono perch\u00e9 il papa aveva tolto loro il suo appoggio ed essi, essendo un ordine cristiano e il simbolo della lotta per la fede, non vollero opporsi alla decisione di Clemente V, di cui rispettavano e riconoscevano l'autorit\u00e0 papale.\nGran maestri dell'Ordine del Tempio.\nDi seguito la lista cronologica dei Gran maestri dell'Ordine templare:"}
{"id": "2970699", "revid": "1498232", "url": "https://it.wikipedia.org/wiki?curid=2970699", "title": "Giochi olimpici silenziosi", "text": "I Giochi olimpici silenziosi (in inglese \"Deaflympics\") sono una manifestazione multisportiva per sordi organizzata, con cadenza biennale (ogni quattro anni l'edizione estiva e quella invernale, sfalsate di due anni esattamente come avviene per i Giochi olimpici), dal Comitato Internazionale degli Sport dei Sordi, associazione internazionale membro di SportAccord."}
{"id": "2970705", "revid": "483293", "url": "https://it.wikipedia.org/wiki?curid=2970705", "title": "Deaflympics", "text": ""}
{"id": "2970706", "revid": "122718278", "url": "https://it.wikipedia.org/wiki?curid=2970706", "title": "Economia della Repubblica romana", "text": "Come in gran parte delle societ\u00e0 del mondo classico anche l'economia dell'et\u00e0 repubblicana dell'antica Roma (dal V al I secolo a.C.) era essenzialmente, se non esclusivamente, basata sulla produzione e la distribuzione di prodotti agricoli (gran parte della produzione era, tuttavia, rivolta all'autoconsumo).\nLa classe degli aristocratici (patrizi), che nell'epoca presa in esame corrispondeva anche al ceto sociale pi\u00f9 ricco, era costituita prevalentemente dai grandi proprietari fondiari, che seguivano personalmente la conduzione delle aziende agricole (ville rustiche). Solo nella tarda et\u00e0 repubblicana cominci\u00f2 ad affermarsi economicamente la classe sociale degli \"equites\", che traeva le proprie ricchezze non dall'agricoltura, bens\u00ec dal commercio, dalle industrie e dalla finanza (riscossione delle imposte e prestiti a interesse).\nEconomia della prima et\u00e0 repubblicana (V secolo a.C. - III secolo a.C.).\nAgricoltura e allevamento.\nNella prima et\u00e0 repubblicana la forma pi\u00f9 comune di azienda agricola era quella basata sulla piccola propriet\u00e0, in cui il padrone lavorava personalmente il podere con l'ausilio di schiavi o braccianti liberi salariati. Il piccolo proprietario coltivava un po' tutti i prodotti (policoltura). Solo una piccola parte dei prodotti agricoli coltivati dai nuclei familiari nelle loro piccole propriet\u00e0 finiva sul mercato; la maggior parte era destinata al fabbisogno della famiglia del proprietario terriero. Il prodotto principalmente coltivato era il grano. Nell'allevamento prevalevano gli ovini, mentre bovini ed equini erano utilizzati per i lavori nelle campagne.\nIndustria.\nDato che l'economia romana era marcatamente rurale, quando si parla di industria nell'et\u00e0 repubblicana dell'antica Roma non si intende altro che le attivit\u00e0 artigianali, i cui prodotti (come quelli agricoli) erano spesso destinati non tanto alla commercializzazione, quanto piuttosto alle necessit\u00e0 familiari.\nCommercio.\nIl commercio nella prima et\u00e0 repubblicana era legato principalmente al bestiame e praticato mediante il baratto (la parola \"pecunia\", moneta, deriva appunto da \"pecus\", bestiame). A Roma i mercati settimanali, in particolare quello del bestiame, si tenevano nell'area del Foro Boario, tra l'Aventino e l'Isola Tiberina. Oltre al mercato del bestiame e delle carni si svilupparono quello delle erbe (\"Forum olitorium\") e delle \"ghiottonerie\" (\"Forum cuppedinis\"). Infine, con la crescita delle citt\u00e0, a partire dalla met\u00e0 del III secolo a.C. in poi si diffusero, per lo pi\u00f9 in prossimit\u00e0 del foro cittadino, quelli che oggi chiameremmo i \"centri commerciali\" dell'epoca: i mercati generali (\"macellum\").\nMoneta.\nQuando dal baratto si pass\u00f2 a un primo sistema monetario il valore dell'unit\u00e0 monetaria, consistente in una certa quantit\u00e0 di rame o di bronzo (\"aes rude\"), fu stabilito pari a quello di una pecora o di un bue. In seguito l\"aes rude\" fu sostituito dalla prima moneta di bronzo, l\"aes grave\" o \"asse librale\" (perch\u00e9 inizialmente era del peso di una libbra circa). Con l'aprirsi di Roma al commercio estero (in particolare con la Magna Grecia), nel III secolo a.C. comparvero le prime monete d'argento, coniate inizialmente dall'alleata Cuma (che disponeva di una zecca), fino a quando Roma stessa cominci\u00f2 a battere moneta, producendo monete d'argento come il (Denario e il Vittoriato) e d'oro come l'(Aureo), che andarono ad affiancarsi a quelle di bronzo (Asse). Il \"(Sesterzio)\" durante la Repubblica era una piccola moneta d'argento del valore di 1/4 del \"denario\" (dopo la Riforma monetaria di Augusto design\u00f2 invece una moneta di rame, o meglio in ottone \"(oricalco)\"). Le monete pi\u00f9 preziose venivano utilizzate per le transazioni internazionali, quelle di minor valore, invece, per l'economia domestica.\nLa coerenza dell'insieme era assicurata da cambi fissi: un Aureo = 25 Denari = 100 Sesterzi = 400 Assi. Lo Stato per tutta la durata della Repubblica ag\u00ec con prudenza e saggezza nella regolazione delle coniazioni (quantit\u00e0 di monete emesse, loro peso e titolo).\nMiniere.\nIl monopolio dei metalli e la propriet\u00e0 delle miniere era detenuta dallo Stato.\nEconomia e societ\u00e0: rapporti fra patrizi e plebei.\nPremesso che il concetto di classe sociale \u00e8 estraneo al mondo antico, si pu\u00f2 comunque affermare che una minoranza di grandi proprietari terrieri (\"patres\" o patrizi, che si trasmettevano di padre in figlio il diritto di sedere in Senato) dominava sul resto dei cittadini, che erano privi di diritti politici (ordine della \"plebs\" o (plebe). La \"plebs\" non era una \"classe\" omogenea, in quanto non comprendeva solo i poveri o i proletari nullatenenti, ma anche plebei ricchi, piccoli proprietari terrieri, artigiani e piccoli commercianti. Ai plebei ricchi interessava soprattutto avere un peso politico maggiore e accedere alle principali cariche pubbliche; i plebei poveri, invece, assillati dai problemi economici, chiedevano soprattutto l'abolizione della schiavit\u00f9 per debiti (\"nexum\"), distribuzioni di terra e sovvenzioni da parte dello Stato. I rapporti fra plebei e patrizi erano complicati dal fatto che moltissimi plebei erano clienti di famiglie patrizie: dato che il povero non contava nulla ed era esposto a ogni sopruso i plebei pi\u00f9 indigenti cercavano un protettore potente (\"patronus\") fra i membri del patriziato, che li assistessero in tribunale e in ogni circostanza in cambio del voto alle elezioni nei vari comizi.\nPer ottenere i diritti politici la plebe condusse una serie di dure lotte (conflitto degli ordini) dal V secolo a.C. al III secolo a.C.\nEconomia ed espansionismo.\nIl conflitto di classe interno, unito alla sovrappopolazione e all'esigenza di migliorare le condizioni di vita delle classi meno agiate, fin\u00ec per favorire l'espansione esterna: la conquista di nuovi territori permetteva, infatti, di distribuire nuove terre tra la plebe (anche se in realt\u00e0 le distribuzioni di \"ager publicus\" finivano per lo pi\u00f9 nelle mani dei pi\u00f9 ricchi possidenti) e di \"incanalare\" verso l'esterno le tensioni, stimolando la coesione sociale. Grazie a questa spinta la Repubblica romana avvi\u00f2 un processo di espansione e colonizzazione che l'avrebbe trasformata, in due secoli, nella prima potenza della penisola italica.\nCambiamenti economico-sociali nella tarda et\u00e0 repubblicana (II secolo a.C. - I secolo a.C.).\nA partire dalle conquiste dell'Italia greca del principio del III secolo a.C. (in particolare Taranto e Siracusa) e poi di quelle del mediterranee (inizio del II secolo a.C.) fino al tempo di Cesare, il saccheggio di Paesi come il regno di Macedonia e la Grecia (dal 197 al 146 a.C.), Cartagine (146 a.C.), il regno di Pergamo lasciato a Roma in eredit\u00e0 (133 a.C.), il regno del Ponto dopo le campagne contro Mitridate (88-62 a.C.), la Siria seleucide conquistata da Pompeo (64-63 a.C.) e la Gallia prima meridionale e poi Comata da parte di Cesare (125-50 a.C.), port\u00f2 nelle casse di Roma \u00ab\"cos\u00ec numerose spoglie provenienti da nazioni opulente che l'Urbe non fu capace di contenere il frutto delle sue vittorie\"\u00bb.\nQuesto flusso di oro e opere d'arte port\u00f2 un enorme movimento di capitali in una citt\u00e0 che fino a quel momento era stata legata prevalentemente all'attivit\u00e0 agricola. Oltre poi ai bottini di guerra si aggiungevano anche le indennit\u00e0 di guerra imposte ai Paesi conquistati e i nuovi tributi fatti pagare dai provinciali. Ci\u00f2 produsse non solo un aumento dei salari e del costo della vita, con conseguenze soprattutto sul ceto sociale pi\u00f9 povero, ma portarono anche alla svalutazione del denario. A tutto ci\u00f2 si aggiunga un afflusso di masse di schiavi imponente; basti pensare che dopo la conquista di Cartagine vennero deportati 50.000 prigionieri di guerra e dopo le guerre contro Cimbri e Teutoni vennero immessi sul mercato cittadino ben 140.000 schiavi.\nAgricoltura: crisi della piccola propriet\u00e0 e sviluppo del latifondo.\nA partire dal II secolo a.C. le continue guerre di conquista finirono per tenere lontani dal suolo italico e per lunghi anni i cittadini-soldati-agricoltori (piccoli proprietari terrieri) che prestavano servizio nell'esercito romano, con il risultato che le piccole aziende agricole, in mancanza del padrone (impegnato nell'esercito), non riuscivano pi\u00f9 a rendere come in precedenza e le famiglie non erano pi\u00f9 in grado di fare fronte al \"tributum\", ovvero alle tasse che i possidenti dovevano pagare allo Stato. La piccola propriet\u00e0 terriera, inoltre, era messa in crisi anche da altri elementi, portando a profonde trasformazioni dell'agricoltura italica:\nI piccoli contadini furono cos\u00ec costretti a vendere i loro terreni, che ormai si andavano concentrando nelle mani di pochi e grandi latifondisti, a causa dell'indebitamento crescente, con il conseguente esodo rurale e proletarizzazione della popolazione urbana e in particolare di Roma, oppure a cambiare le loro pratiche rurali, con conseguente aumento dei costi, andando a produrre soprattutto olio e vino. I contadini ormai espropriati non avevano molte altre opportunit\u00e0 di lavoro: prima della riforma mariana del 107 a.C. e la possibilit\u00e0 di diventare soldato di professione gli ex piccoli possidenti potevano trovare impiego, se avevano fortuna, come braccianti salariati, altrimenti erano costretti a ingrossare le file del proletariato urbano.\nCon l'estendersi del latifondo si pass\u00f2 dalla policoltura a una monocoltura estensiva e speculativa, cio\u00e8 alla coltivazione su larga scala di un unico prodotto da vendere con profitto sul mercato. Alla coltura del grano si sostitu\u00ec la coltivazione dell'olivo e della vite e l'allevamento di grandi mandrie di bestiame per soddisfare una crescente richiesta di latticini, carne, lana e pellame. I grandi latifondisti operarono tali scelte perch\u00e9 pi\u00f9 redditizie: non richiedevano particolare specializzazione nella manodopera, si prestavano all'uso su larga scala degli schiavi e fornivano prodotti di facile smercio.\nEconomia e societ\u00e0: divisione in \"nobilitas\" e \"populus\".\nLa quasi totale scomparsa della piccola propriet\u00e0 a Roma e in Italia e la gestione dei tributi provenienti dalle province port\u00f2 a un enorme arricchimento dei ceti gi\u00e0 prima abbienti. Alla tradizionale distinzione tra patrizi e plebei subentr\u00f2 progressivamente la divisione in \"nobilitas\" e \"populus\". La \"nobilitas\" era costituita dall'insieme dei patrizi e dei plebei ricchi e potenti, ormai affiancatisi in Senato alle antiche famiglie nobiliari nella conduzione dello Stato e nella spartizione di tutte le principali cariche pubbliche. Il maggiore pericolo che correvano le 300 famiglie che controllavano il Senato non proveniva tanto dalle tensioni con il \"populus\" (basti pensare al fallimento dei tentativi di riforma sociale ed economica dei fratelli Gracchi tra il 133 a.C. e il 121 a.C.), quanto dall'influenza di personalit\u00e0 di spicco (Mario, Silla, Crasso, Pompeo, Cesare, Marco Antonio), che tentavano di sfruttare il loro prestigio ed il loro ascendente sull'esercito e sul \"populus\" per imporre una politica personale: tentativo coronato dal successo di Ottaviano, che dal 31 a.C. diede avvio alla fase imperiale della storia di Roma. Gran parte delle spese opulente dei ricchi, infatti, non riguardava il lusso, ma era un investimento \"politico\": consoli, magistrati, condottieri e dittatori elargivano al popolo feste e giochi spettacolari, gratifiche straordinarie ai propri legionari e costruivano per il popolo romano fori e teatri in cambio di voti, che permettevano di alimentare ulteriormente la loro \"generosit\u00e0\". I voti potevano essere comprati anche direttamente (pare che in certi periodi il prezzo del voto fosse affisso nei \"termopoli\" (i bar dell'epoca).\nIndustria, commercio e miniere nelle mani degli \"equites\".\nNel II secolo a.C., accanto all'aristocrazia senatoria, si and\u00f2 formando, grazie allo sviluppo economico delle citt\u00e0 e all'estendersi delle conquiste, un nuovo gruppo sociale, distinto nettamente dalla \"nobilitas\" e dal \"populus\": gli \"equites\" o cavalieri. Erano coloro che potevano mantenere almeno un cavallo e militare cos\u00ec nella cavalleria, ma il termine pass\u00f2 a designare i ricchi che non appartenevano alla classe senatoria. Dato che ai senatori era tradizionalmente vietato commerciare, furono proprio i cavalieri a diventare imprenditori, appaltatori e mercanti (\"negotiatores\"), specializzati in attivit\u00e0 produttive di tipo industriale e mercantile, realizzando alla fine profitti enormi, che consentivano loro di acquistare un prestigio e un'influenza enormi. Molti dei loro affari dipendevano da attivit\u00e0 svolte per lo Stato: fornivano vestiario, armi e rifornimenti alle legioni; costruivano strade, acquedotti, edifici pubblici; sfruttavano le miniere; prestavano denaro a interesse (\"argentari\") e riscuotevano le imposte e i \"vectigalia\" (pubblicani)."}
{"id": "2970718", "revid": "767487", "url": "https://it.wikipedia.org/wiki?curid=2970718", "title": "Orquesta Arag\u00f3n", "text": "L'Orquesta Arag\u00f3n fu fondata il 30 settembre del 1939, da Orestes Arag\u00f3n Cantero a Cienfuegos, Cuba. All'inizio si chiamava Ritmica Arag\u00f3n. Sebbene non siano stati i creatori del cha cha cha, sono stati la migliore charanga di Cuba degli anni '50 e '60. La band \u00e8 riuscita a mantenere l'attenzione del pubblico per cos\u00ec tanti anni grazie alla straordinaria bravura dei musicisti e alle innovazioni ritmiche che li hanno mantenuti \"attuali\". Cominciarono con la \"danzoneria\", per poi ampliare il repertorio stilistico al cha cha cha, quindi all'\"onda cha\", pachanga e son. Si esibiscono ancora oggi a L'Avana.\nPrimi anni.\nAll'inizio era formata da otto membri: Orestes Aragon (contrabbasso); Filiberto Depestre (primo violino); Hilario Ren\u00e9 Gonz\u00e1lez (secondo violino); Rufino Roque (piano); Efra\u00edn Loyola (flauto); Orestes Varona (timbales); Noelio Morejon (g\u00fciro); &amp; Pablo Romay (voce). Quando Arag\u00f3n si ammal\u00f2 nel 1948, divenne leader Rafael Lay Apestegu\u00eda e la band entr\u00f2 nella sua seconda fase\nGli anni '50.\nNel 1950 l'orchestra fece il suo primo viaggio a L'Avana e nel 1953. Lay cambi\u00f2 i musicisti in base alle sue idee personali. Era in quegli anni che il danz\u00f3n cominciava a svanire mentre il cha cha cha aumentava la sua popolarit\u00e0. Fu cambiato il flautista con Rolando Lozano. Pepe Olmo divenne il cantante e, quando Lozano and\u00f2 in Messico nel 1954, fu sostituito da Richard Eg\u00fces. Nell'agosto del 1955 Celso Vald\u00e9s fu aggiunto come violinista. I membri ufficiali dell'orchestra dell'epoca erano: Pepe Olmo e Rafael Lay (voci), Lay, Filiberto Depestre e Celso Vald\u00e9s (violini), Pepe Palma (piano), Jose Beltran (contrabbasso), Panchito Arbolaez (g\u00fciro), Orestes Varona (timbales) e Guido Sarria (congas). Sia Lay che Eg\u00fces avevano spiccate capacit\u00e0 di arrangiatori e compositori. Tra il 1955 e il 1958, l\"'Orquesta Aragon\" incise quattro LP per la casa RCA. Durante questo periodo incisero un centinaio di brani, molti dei quali non sono mai stati pubblicati. Alcuni di questi erano: \"Macuto\", \"Por esta adoracion\", \"El trago\", \"Gallo y gallina\" e \"Cha Cha Cha navide\u00f1o\".\nTra il 1958 e il 1959 ci fu una \"sostituzione\" all'interno dell'orchestra: Pedro Depestre sostitu\u00ec il padre, Filiberto, al violino e nel gennaio del 1959 Rafael Bacallao fu aggiunto come voce. Ora c'erano tre voci; Bacallao era anche un ballerino e i suoi balletti durante gli spettacoli estasiavano il pubblico. Sempre nel 1959 l'Orquesta incise il suo primo album con la nuova formazione.\nNel 1982 Richard Eg\u00fces divenne il leader, dopo la morte di Rafael Lay. Durante il periodo rivoluzionario si esibirono in pi\u00f9 di trenta Stati."}
{"id": "2970722", "revid": "1543377", "url": "https://it.wikipedia.org/wiki?curid=2970722", "title": "Tennis Napoli Cup", "text": "La Tennis Napoli Cup \u00e8 un torneo professionistico di tennis giocato sulla terra rossa, che fa parte dell'ATP Challenger Tour. Si gioca annualmente al Tennis Club Napoli di Napoli in Italia dal 1995. Nell'edizione del 2016, il torneo ha preso il nome Capri Watch Cup.\n\u00c8 la riedizione di uno dei pi\u00f9 longevi tornei di tennis d'Italia, il Campionato Partenopeo, che, per quanto riguarda il singolare maschile fu disputato per la prima volta nel 1905. Negli anni il torneo ha messo in palio differenti trofei, quali la Coppa Gordon Bennet (1907\u20131910 e 1937), la Coppa Reale (1912\u20131915), la Coppa del Municipio di Napoli (1926\u20131938), il Campionato dell'Europa Centrale (1937\u20131938), la Coppa Citt\u00e0 di Napoli (1953\u20131970), e la Coppa Carlo d'Avalos (1970). Sino al 1991 comprendeva anche i tornei femminili.\nIl capoluogo campano ha inoltre ospitato la Tennislife Cup, altro torneo dell'ATP Challenger Tour, tra il 2007 e il 2011."}
{"id": "2970732", "revid": "984922", "url": "https://it.wikipedia.org/wiki?curid=2970732", "title": "L'elefante bianco", "text": "L'elefante bianco \u00e8 una miniserie televisiva del 1998 diretta da Gianfranco Albano e liberamente tratta dal romanzo \"La citt\u00e0 del re lebbroso\" di Emilio Salgari."}
{"id": "2970734", "revid": "287204", "url": "https://it.wikipedia.org/wiki?curid=2970734", "title": "Open Pr\u00e9vadi\u00e8s Saint-Brieuc", "text": "L'Open Harmonie mutuelle, noto in precedenza come Open Pr\u00e9vadi\u00e8s Saint-Brieuc \u00e8 un torneo professionistico di tennis giocato sul sintetico, che fa parte dell'ATP Challenger Tour. Si gioca annualmente alla Salle Steredenn di Saint-Brieuc in Francia dal 2004. Fino al 2012 si giocava sulla terra rossa."}
{"id": "2970737", "revid": "287204", "url": "https://it.wikipedia.org/wiki?curid=2970737", "title": "Mitsubishi Electric Cup", "text": "Gli Internazionali di Tennis Monza e Brianza sono stati un torneo professionistico di tennis giocato sulla terra rossa, che faceva parte dell'ATP Challenger Tour. Si giocarono annualmente al Circolo Tennis Monza di Monza in Italia dal 2005 al 2012."}
{"id": "2970740", "revid": "80339", "url": "https://it.wikipedia.org/wiki?curid=2970740", "title": "Me\u0161\u010d\u00ebra (popolazione)", "text": "I Me\u0161\u010d\u00ebra (in russo \u041c\u0435\u0449\u0451\u0440\u0430) erano una popolazione finnica stanziata della Russia europea centrale.\nIl primo testo che menziona il popolo dei Me\u0161\u010d\u00ebra \u00e8 un documento canonico chiamato \"Tolcovaja Paleja\". Il loro nome sembrerebbe derivare da una corruzione di \"machjar\", la denominazione che essi stessi si davano; questo termine potrebbe derivare dal mari \"mezh\" (\"lana\"), oppure dal baltico \"mezh\" (\"foresta\"), mentre esistono anche teorie che collegano il termine \"machjar\" con \"magiari\" (anch'essi popolo ugro-finnico).\nErano stanziati lungo il medio corso del fiume Oka, fra la foce della Pronja e la foce della Mok\u0161a; il loro territorio confinava con quello delle popolazioni \"murom\", \"merja\", \"mari\" e \"mordvini\". \nI Me\u0161\u010d\u00ebra praticavano l'agricoltura, nonostante le sfavorevoli condizioni pedologiche e climatiche, coltivando cereali, lino e legumi in piccoli campi strappati alla foresta di conifere; oltre all'attivit\u00e0 agricola, i Me\u0161\u010d\u00ebra praticavano l'allevamento di maiali, cavalli, bovini e pecore, oltre che l'apicoltura. Molto sviluppati erano l'artigianato e il susseguente commercio, esercitato lungo le importanti arterie fluviali che passavano nella regione.\nI Me\u0161\u010d\u00ebra entrarono in contatto, a partire dal IX secolo, con le popolazioni slave orientali della Rus' di Kiev nel corso della loro espansione; dopo un breve lasso di tempo, le due popolazioni cominciarono a fondersi gradatamente. Diversamente da altre popolazioni finniche della zona (Merja e Murom), tuttavia, i Me\u0161\u010d\u00ebra riuscirono a sopravvivere pi\u00f9 a lungo alla slavizzazione. A partire dal 1239 anche i Me\u0161\u010d\u00ebra subirono la pesante influenza dei mongoli, che fondarono uno stato misto mongolo-me\u0161\u010d\u00ebro che costituiva uno dei confini del principato di Mosca. Apparentemente, entro il XVII secolo il linguaggio dei Me\u0161\u010d\u00ebra era scomparso; alla fine del XIX secolo, sopravvivevano circa 60.000 me\u0161\u010d\u00ebra nel territorio delle \"oblast\"' di Rjazan', Penza e Tambov, ormai completamente acculturati ai costumi russi."}
{"id": "2970757", "revid": "1935652", "url": "https://it.wikipedia.org/wiki?curid=2970757", "title": "Virgilio Pante", "text": "Biografia.\nNasce il 16 marzo 1946 a Lamon, in diocesi di Feltre.\nFormazione e ministero sacerdotale.\nCompiuti gli studi medi e superiori presso i seminari vescovili di Feltre e di Belluno, nel 1965 entra nell'Istituto missioni Consolata. Emessa nel 1969 la professione perpetua, il 26 dicembre 1970 riceve l'ordinazione sacerdotale a Lamon per l'imposizione delle mani del vescovo di Feltre e Belluno Gioacchino Muccin.\nNel 1972 viene nominato vice-parroco di Mwena, nell'arcidiocesi di Nyeri. Dal 1979 al 1987 ricopre l'ufficio di rettore del nuovo seminario minore di Maralal.\nDal 1988 al 1994 svolge alcuni ruoli per il suo istituto in Irlanda e a Londra, ma nel 1995 \u00e8 nuovamente parroco in Kenya, a Chiga, arcidiocesi di Kisumu.\nNel 1996 viene nominato vice-superiore dei Missionari della Consolata in Kenya e Uganda.\nMinistero episcopale.\nIl 15 giugno 2001 viene eletto primo vescovo di Maralal e riceve la consacrazione episcopale il 6 ottobre dello stesso anno per l'imposizione della mani del cardinale Jozef Tomko.\nA Maralal apre un laboratorio di falegnameria per insegnare un lavoro a ragazzi in difficolt\u00e0.\nFonda delle scuole-convitto \u00abper riavvicinare trib\u00f9 storicamente in guerra tra loro\u00bb.\nNell'aprile 2015, in occasione della visita \"ad limina\", dona a papa Francesco una mitra in pelle di capra, mitra che lo stesso pontefice indosser\u00e0 durante il suo viaggio apostolico in Kenya.\nGenealogia episcopale.\nLa genealogia episcopale \u00e8:\nAraldica.\nCome stemma utile a indicare il suo programma pastorale di riconciliazione fra le trib\u00f9 del suo territorio monsignor Pante ha scelto, come immagine principale, un leone accanto a un agnello, come da Isaia . Tale immagine \u00e8 stata occasione di un episodio da fioretto francescano. Anziani dell'etnia di pastori semi-nomadi Samburu videro lo stemma, raffigurato su tutte le chiese e le automobili della diocesi, e ne risero: anche il pastore pi\u00f9 inesperto sa che i leoni divorano gli agnelli. Dopo qualche mese i giornali internazionali iniziarono a diffondere immagini di una leonessa della vicina Riserva nazionale Samburu che aveva adottato una giovane antilope e la accudiva amorevolmente: fatto mai registrato prima. Si moltiplicarono immagini e riprese e persino le poste keniote emisero un francobollo. A questo punto gli anziani presero una decisione e si recarono in visita formale al vescovo, attestandogli \u00abVescovo, il tuo Dio deve essere un Dio molto forte e potente. Lui ha fatto in modo che il disegno che tu hai fatto sulla tua macchina si realizzasse. Noi non abbiamo mai sentito prima di una leonessa che adottasse una giovane antilope invece di ucciderla e mangiarla. Questo non \u00e8 mai successo prima. Il tuo Dio ama la pace, noi gli rendiamo onore. Da ora in poi i Samburu vivranno in pace con i Turkana e i Pokot. Gli animali selvatici ci hanno dato un grande esempio: che con Dio tutto \u00e8 possibile\u00bb.\nRiconoscimenti.\nIl 12 dicembre 2016 riceve a Caviola il \"Premio internazionale Bellunesi che hanno onorato la provincia in Italia e nel mondo\"."}
{"id": "2970759", "revid": "1522738", "url": "https://it.wikipedia.org/wiki?curid=2970759", "title": "Muhyi ad-Din Muzaffar Jang Hidayat", "text": "Biografia.\nMuhyi ad-Din Muzaffar Jang Hidayat nacque da Nawab Talib Muhi ud-din Mutawassil Khan Bahadur (Naib Subedar di Bijapur) e da sua moglie, Sahibzadi Khair un-nisa Begum che era figlia del sovrano Asaf Jah I di Hyderabad.\nEgli venne nominato ancora giovanissimo mansab di 3.000 zat e 2.000 sowar e successivamente promosso al comando di 4.000 zat a Bijapur.\nEgli fu poi Subadar di Bijapur dopo la morte del padre. Assunta la carica di Vicer\u00e9 del Deccan alla morte di suo zio il 16 dicembre 1750, egli install\u00f2 la sua sede a Pondicherry, dove egli garant\u00ec dei territori e numerosi titoli ai coloni francesi dell'area a partire dal 31 dicembre 1750 con l'intento di soverchiare con questo lo strapotere britannico in India. Egli tratt\u00f2 nello specifico con il celebre Joseph Fran\u00e7ois Dupleix, amministratore delle colonie francesi per conto di Luigi XV di Francia.\nIl Nizam si era avvicinato ai francesi con l'intento di richiedere loro un aiuto contro i Maratha, ma malgrado questo egli ebbe la peggio, venne sconfitto e fu costretto a pagare una somma di 6 milioni di rupie ai nemici.\nNella fase finale degli scontri lo stesso Nizam venne ucciso al passo di Lakkireddipalli, quando il Nawab di Kurnool lo trafisse con una lancia, era il 13 febbraio 1751.\nMuzaffar Jang aveva regnato per meno di un anno ed aveva avuto nella sua vita un solo figlio, Nawab Muhammad Sa'ad ud-din Khan Bahadur che si trovava ancora minorenne all'epoca della morte del padre. Egli divenne Subedar di Bijapur comunque in quello stesso anno ma mor\u00ec poco dopo di vaiolo."}
{"id": "2970762", "revid": "1605525", "url": "https://it.wikipedia.org/wiki?curid=2970762", "title": "La formula del cuore", "text": "La formula del cuore \u00e8 un romanzo di Catherine Ryan Hyde, pubblicato nel 2000.\nTrama.\nIl romanzo racconta la vita di Trevor, un bambino molto intelligente di undici anni che vive una vita difficile in un modesto quartiere di Las Vegas con la madre, una ex alcolizzata di nome Arlene.\nSu richiesta del suo insegnante di scienze umane, svolge un compito 'capace di cambiare il mondo' e inventa la 'formula del cuore'. La sua idea \u00e8 quella di scegliere tre persone da aiutare, in modo significativo, alle quali non chiedere nulla in cambio, ma di restituire il favore aiutando a loro volta altre tre persone. In questo modo, gli atti di gentilezza si moltiplicherebbero esponenzialmente rendendo il mondo un posto migliore. Trevor mette in atto il proprio progetto, ma quando pensa di aver fallito, si accorge invece che la formula funziona.\nAdattamento cinematografico.\nNel 2000 la regista Mimi Leder ha adattato per il grande schermo il romanzo, dirigendo \"Un sogno per domani\" con protagonista Kevin Spacey nel ruolo di Eugene Simonet."}
{"id": "2970769", "revid": "709565", "url": "https://it.wikipedia.org/wiki?curid=2970769", "title": "Doctor Impossible", "text": "Doctor Impossible \u00e8 un personaggio dei fumetti DC Comics, creato da Brad Meltzer e Ed Benes, su un concetto di Jack Kirby. \u00c8 un supercriminale che comparve per la prima volta in \"Justice League of America\" (vol. 2)) n. 1.\nBiografia del personaggio.\nPoco o niente si sa su questa enigmatica figura. Visualmente, somiglia ad un doppione oscuro di Mr. Miracle dei Nuovi Dei. Mentre Mr. Miracle \u00e8 aiutato dalla sua benevolente Scatola Madre ed utilizza i Boomdotti per spostarsi da luogo a luogo, Dr. Impossible utilizza la Scatola Padre e i \"Silenziodotti\"\nDr. Impossible afferma di essere il fratello di Mr. Miracle da Apokolips.\nFu controllato dal Professor Ivo e da Solomon Grundy attraverso un parassita Starro meccanicamente pi\u00f9 potente, insieme a Electrocutioner, Plastique e Karate Kid, per raccogliere dei materiali grezzi che potessero essere utilizzati nella costruzione di un corpo robotico che riuscisse a sostenere la mente di Grundy. Dottor Impossible rub\u00f2 il corpo di Red Tornado, e il braccio del Parassita, ma fu presto sconfitto dalla Justice League of America.\nTuttavia, precedente alle comparse attuali, si vocifera tra i criminali che fosse stato, una volta, uno degli scagnozzi del Pinguino, che a sua volta aveva un po' della tecnologia di Apokolips.\nDa quel periodo, Dottor Impossible ricomparve di nuovo, accompagnato dai duplicati malvagi di altri Nuovi Dei, per riesumare un'arma che fu sepolta sotto la Terra per secoli. I suoi alleati furono Black Neon (che somigliava a Raggio di Luce), Hunter (Orion), Chair (Metron) e Tender Mercy (Big Barda). Impossible e il suo team sembrarono essere molto pi\u00f9 forti di Josiah Power e della sua Power Company, e successivamente furono visti entrare nella Torre di Guardia della Justice League of America al fine di rubare degli artefatti alieni. Dopo essere entrati in possesso di tali artefatti, i criminali furono sorpresi da Freccia Verde, che era correntemente in fuga per l'assassinio di Prometheus. Impossible e i suoi soci furono costretti a fuggire quando il corpo senza testa di Red Tornado li attacc\u00f2. Dopo aver rubato tutti gli artefatti e averli messi insieme in un'arma, Impossible mise il membro rapito della Justice League Europe, Blue Jay, al suo interno. Tale arma apr\u00ec un portale nel multiverso, che Impossible afferm\u00f2 essere stato fatto su ordine di un cliente senza nome.\nAltri media.\nDottor Impossible comparve come giocattolo nella seconda serie della linea DC Direct's Justice League nel 2007.\nComparve anche nella sesta serie delle nuove linee della Mattel di DC Universe Classic."}
{"id": "2970770", "revid": "1305772", "url": "https://it.wikipedia.org/wiki?curid=2970770", "title": "Monte Calarighe", "text": "Il monte Calarighe, \u00e8 un rilievo montuoso alto 473 , situato nel comune di Villanova Monteleone (SS), confinante con la regione di Rajadas.\nVi nasce il fiume Temo."}
{"id": "2970773", "revid": "61051", "url": "https://it.wikipedia.org/wiki?curid=2970773", "title": "Handley Page Heyford", "text": ""}
{"id": "2970774", "revid": "15756", "url": "https://it.wikipedia.org/wiki?curid=2970774", "title": "Lago di Arignano", "text": "Il lago di Arignano \u00e8 un lago che si trova nell'omonimo comune della citt\u00e0 metropolitana di Torino.\nFu il conte Paolo Remigio Costa della Trinit\u00e0 a realizzare questo vasto bacino irriguo, che \u00e8 anche il pi\u00f9 grande specchio d'acqua di tutta la Collina torinese. Posto in regione Cremera, ai confini dei comuni di Marentino (comune nel quale territorio ricade gran parte del lago) e Arignano, vide la luce grazie al Brunati, ispettore generale del Genio Civile, che redasse e present\u00f2, nel 1838, il progetto.\nDescrizione.\nIl sito, originariamente una vasta depressione ricoperta di erba, era favorevole grazie al terreno leggermente concavo e richiedeva solo uno sbarramento a valle. La realizzazione dell'invaso fu osteggiata da alcuni proprietari, espropriati dei propri terreni, che ne contestarono il valore di utilit\u00e0 pubblica ed espressero dubbi sul fatto che la massa d'acqua avrebbe reso l'aria insalubre, ma la volont\u00e0 del conte Costa consent\u00ec di superare tutti gli ostacoli, finch\u00e9 il 5 febbraio 1839 Carlo Alberto concesse le \"regie patenti\" di autorizzazione ai lavori, che procedettero molto rapidamente. Il promotore dell'opera, tuttavia, fece appena in tempo a vedere realizzato il suo progetto perch\u00e9 mor\u00ec il 5 dicembre 1839.\nCon la terra di riporto fu creata al centro del lago un'isoletta che, rivestita di vegetazione, divenne un riposante luogo di svago e di attracco per le barche. Attualmente l'uso dei natanti \u00e8 vietato, pertanto l'isola non \u00e8 raggiungibile.\nL'unico immissario del lago \u00e8 il piccolo rio del Lago, che proviene da nord, non \u00e8 mai completamente in secca (anche se necessita dell'apporto delle piogge per riuscire a colmare l'invaso) e raccoglie le acque della Valle di Lana e della Valle Lucco (modeste \"scanalature\" incassate nelle colline del Chierese tra Marentino e Sciolze). Ai lati dello sbarramento in terra, nel territorio di Marentino (cio\u00e8 a sud ovest), \u00e8 presente un canale fugatore rivestito in cemento: tale opera di ingegneria idraulica serve infatti per smaltire a valle l'acqua in arrivo dal bacino imbrifero ed evitare che a seguito di un periodo di pioggia il livello dell'acqua nel lago salga fino a \"scavalcare\" la diga in terra. Tale eventualit\u00e0 condurrebbe sicuramente a far \"sciogliere\" la terra nell'acqua, provocando cos\u00ec una corposa onda di piena che si abbatterebbe verso valle in quanto la diga \u00e8 arrivata a rottura. Il canale fugatore, ovvero lo scaricatore di piena, prosegue nel suo sviluppo fino a congiungersi con lo stretto emissario del lago, che prende il nome di rivo del Molino.\nQuando fu costruito lo sbarramento il lago di Arignano aveva una estensione di 0,3\u00a0km\u00b2 (380\u00a0m di larghezza all'altezza della diga e 900 di lunghezza in direzione nord-sud), circa la met\u00e0 del Lago Piccolo di Avigliana. Oggi tale superficie massima, direttamente proporzionale al volume d'acqua invasato, \u00e8 raggiunta solo in presenza di periodi di piogge intense o prolungate, quindi tipicamente nella stagione primaverile/autunnale; nelle altre stagioni pi\u00f9 siccitose (estate ed inverno) pertanto il lago \u00e8 pi\u00f9 \"ristretto\".\nI benefici dell'opera non tardarono a evidenziarsi, consentendo di fronteggiare i lunghi periodi di siccit\u00e0 estiva e di razionalizzare la distribuzione irrigua nelle campagne di Chieri e dintorni, oltre che ad alimentare due mulini: quello del Lago (rimasto in funzione fino agli anni sessanta) e il mulino Moano (costruito nel 1860), ancora esistenti, ma non funzionanti. Permisero inoltre lo svolgimento della pesca della redditizia tinca ai fittavoli che in cambio si impegnavano nella manutenzione dell'opera, e la produzione del ghiaccio, tradizionalmente prelevato prima di Natale e poi immagazzinato nelle ghiacciaie dei conti della Trinit\u00e0.\nLa lenta decadenza dell'invaso inizi\u00f2 verso il 1900, quando i Costa vendettero la propriet\u00e0 del lago ai conti Rossi di Montelera. I nuovi proprietari ridussero i lavori di manutenzione, dando luogo ad un inevitabile impaludamento. Negli anni '70 vennero effettuati dei lavori di bonifica, ma il pessimo stato degli argani di manovra per lo spurgo delle acque e delle paratie e il timore di instabilit\u00e0 della diga in caso di eventi meteorologici eccezionali indussero la prefettura di Torino, il 15 marzo 1980, ad ordinare l'apertura delle paratie e lo svuotamento del lago.\nDopo vari anni in cui il terreno dell'invaso venne in parte coltivato a mais iniziarono i lavori per la messa in sicurezza della diga che portarono nel 2005 a riempire nuovamente il lago; questo rappresenta oggi nuovamente un'importante area umida apprezzata dall'avifauna locale e di passo (oche, germani reali, svassi, cormorani, tuffetti, poiane, garzette).\nIl lago oggi.\nLa funzione odierna del lago di Arignano non \u00e8 di natura turistica, nel senso convenzionale del termine, in quanto non \u00e8 raggiungibile tramite strada asfaltata, non sono presenti bar/chioschi ed \u00e8 vietata la balneazione, n\u00e9 costituisce una riserva di pesca, dato che non si \u00e8 ancora provveduto a nessun ripopolamento (ci sono solo gli uccelli). \u00c8 presente un tipo di fruizione/utilizzo naturalistico/escursionistico, in quanto \u00e8 raggiungibile a piedi e in bicicletta, tramite sentieri tracciati. Essendo l'invaso attualmente studiato per essere un'oasi naturalistica, oltre che all'occorrenza cassa di laminazione delle piene che possono interessare il torrente Banna posto pi\u00f9 a valle, \u00e8 vietato qualsiasi prelievo idrico a scopo irriguo. Il comitato che si prefigge la salvaguardia del lago di Arignano ha inoltre promosso la richiesta alla Regione di riconoscerne la tutela territoriale e naturalistica."}
{"id": "2970781", "revid": "6923", "url": "https://it.wikipedia.org/wiki?curid=2970781", "title": "Asif ad-Dawlah Mir Ali Salabat Jang", "text": "Biografia.\nAsaf ad-Dawlah Mir Ali Salabat Jang nacque a Hyderabad, figlio terzogenito di Asaf Jah I Nayab, Subedar del Deccan.\nAncora giovane venne nominato deputato vicer\u00e9 da suo fratello maggiore, Ghazi Uddin, nel 1751, ma succedette al trono al nipote Muzaffar Jang solo dopo la morte di questi, venendo acclamato presso il campo di battaglia di Luckridpalli, su pressione dei coloni francesi ed ottenendo il titolo di Nizam di Hyderabad.\nNella successione, egli riusc\u00ec ad avere terreno facile dal momento che suo fratello maggiore, Ghazi ud-Din Khan Feroze Jung II, si trovava a Delhi al servizio del gran mogol Ahmad Shah Bahadur e quindi aveva quasi volontariamente abbandonato il trono per seguire la vita di corte e i favoritismi dell'imperatore. Ad ogni modo Ghazi non tard\u00f2 a contestare l'ascesa al trono del fratello anche se le forze militari del marchese de Bussy-Castelnau (il comandante delle truppe francesi intervenute alla battaglia di Luckridpalli in sostegno del Nizam di Hyderabad) lo fecero desistere da questo proposito.\nDurante il suo regno Salabat Jang fece costruire il palazzo Khilwath nella capitale del suo regno, Hyderabad, che da allora divenne sede ufficiale dei successivi Nizam.\nL'8 luglio 1762, ad ogni modo, Asif ad-Dawlah venne deposto da suo fratello Asaf Jah II che riteneva ingiusta la sua successione e che intendeva vendicare il sopruso fatto al fratello che si trovava a Delhi e come tale egli fece imprigionare il Nizam nel forte di Bidar dove venne fatto uccidere il 16 settembre 1763. Egli ebbe in vita due figli maschi."}
{"id": "2970798", "revid": "300067", "url": "https://it.wikipedia.org/wiki?curid=2970798", "title": "Viktor Pankra\u0161kin", "text": ""}
{"id": "2970799", "revid": "697352", "url": "https://it.wikipedia.org/wiki?curid=2970799", "title": "Supercoppa LEN", "text": ""}
{"id": "2970807", "revid": "1305772", "url": "https://it.wikipedia.org/wiki?curid=2970807", "title": "The Spirit of Radio", "text": ""}
{"id": "2970812", "revid": "729019", "url": "https://it.wikipedia.org/wiki?curid=2970812", "title": "Diganidougou", "text": "Diganidougou, o anche Diganibougou, \u00e8 un comune rurale del Mali facente parte del circondario di S\u00e9gou, nella regione omonima.\nIl comune \u00e8 composto da 23 nuclei abitati:"}
{"id": "2970814", "revid": "86343", "url": "https://it.wikipedia.org/wiki?curid=2970814", "title": "Diganibougou", "text": ""}
{"id": "2970816", "revid": "1318658", "url": "https://it.wikipedia.org/wiki?curid=2970816", "title": "Mir Nizam Ali Khan Siddiqi Asaf Jah II", "text": "Biografia.\nM\u012br G\u0101rd\u012b \u02bfAl\u012b Kh\u0101n \u1e62idd\u012bq\u012b Asaf J\u0101h II nacque il 7 marzo 1734 ed era il figlio quartogenito del Ni\u1e93\u0101m Asaf Jah I di Hyder\u0101b\u0101d e di Unda Beg\u016bm.\nAsaf J\u0101h II divenne \"subahdar\" del Deccan l'8 luglio 1762 e trasfer\u00ec la capitale dello Stato da Aurangabad a Hyderabad nel 1763 dal momento che Aurangabad era molto vicina ai territori nemici dei Maratha ed esposta maggiormente a un'eventuale loro aggressione.\nNel 1762, Raghunathrao si alle\u00f2 con il \"Ni\u1e93\u0101m\" per combattere il potere di Madhavrao Peshwa. Il \"Ni\u1e93\u0101m\" e le sue truppe marciarono verso Poona ma vennero sconfitte nel 1763 a Rakshabhuvan e venne perci\u00f2 siglato un trattato di pace coi Maratha. Nel 1795, dopo nuovi scontri territoriali, i Maratha sconfissero nuovamente le truppe del \"Ni\u1e93\u0101m\" che questa volta dovette cedere Daulatabad, Aurangabad e Sholapur e pagare un'indennit\u00e0 di 30 milioni di rupie. \nL'anno successivo, sentendosi minacciato dal Sultano Tipu di Mysore, il \"Ni\u1e93\u0101m\" di Hyder\u0101b\u0101d si alle\u00f2 con i coloni britannici, stabilendo con loro fitte relazioni commerciali che resero presto Hyder\u0101b\u0101d uno dei principali e pi\u00f9 potenti Stati dell'India.\nAsaf J\u0101h II mor\u00ec a Chowmahalla presso Hyder\u0101b\u0101d all'et\u00e0 di 69 anni, il 6 agosto 1803."}
{"id": "2970817", "revid": "298229", "url": "https://it.wikipedia.org/wiki?curid=2970817", "title": "Miglio (atletica leggera)", "text": "Il miglio \u00e8 una specialit\u00e0 di mezzofondo dell'atletica leggera che si corre sulla distanza di un miglio terrestre; \u00e8 diffuso nel mondo anglosassone e non \u00e8 una gara facente parte del programma olimpico, le cui competizioni in linea si tengono su distanze conformi al sistema metrico decimale.\n\u00c8 tuttavia abbastanza diffuso nei Paesi del Commonwealth e negli Stati Uniti (unico grande Paese a non adottare ufficialmente il sistema metrico) e, occasionalmente, anche nelle riunioni internazionali di atletica leggera.\nCaratteristiche.\nLa corsa si svolge su una distanza di metri, corrispondenti a un miglio terrestre.\nEssendo le piste d'atletica omologate secondo gli standard di gara espressi nel sistema metrico, e avendo l'anello all'aperto dello stadio una lunghezza di 400 metri, la gara sul miglio si svolge su quattro giri di pista con partenza arretrata di metri rispetto alla linea d'arrivo in modo da avere una lunghezza totale di metri.\nRecord.\nIl record mondiale maschile \u00e8 detenuto dal marocchino Hicham El Guerrouj con il tempo di 3'43\"13, stabilito a Roma il 7 luglio 1999, mentre il primato femminile appartiene all'olandese Sifan Hassan, con il tempo di 4'12\"33, stabilito il 12 luglio 2019 nel Principato di Monaco. A livello indoor i record mondiali sono detenuti dall'etiope Yomif Kejelcha, con il tempo di 3'47\"01 corso il 3 marzo 2019 a Boston, e dalla connazionale Genzebe Dibaba, con il tempo di 4'13\"31 ottenuto il 17 febbraio 2016 a Stoccolma.\nMaschili.\n\"Statistiche aggiornate al 1\u00ba luglio 2021.\"\nFemminili.\n\"Statistiche aggiornate al 3 settembre 2021.\"\nMaschili indoor.\n\"Statistiche aggiornate al 27 febbraio 2022.\"\nFemminili indoor.\n\"Statistiche aggiornate al 29 gennaio 2022.\"\nLegenda:"}
{"id": "2970818", "revid": "1518447", "url": "https://it.wikipedia.org/wiki?curid=2970818", "title": "Universit\u00e0 di tecnologia di Tampere", "text": "LUniversit\u00e0 di tecnologia di Tampere (in finlandese Tampereen teknillinen yliopisto, TTY, nome ufficiale in inglese Tampere University of Technology, TUT) fu un'universit\u00e0 finlandese situata a Tampere, nel distretto di Hervanta. Fondata nel 1965, insieme al Politecnico di Helsinki fu uno dei principali centri d'educazione tecnico-economica in Finlandia, nonch\u00e9 l'universit\u00e0 finlandese con il pi\u00f9 alto numero di exchange-students e ricercatori di nazionalit\u00e0 straniera.\nTUT era un'universit\u00e0 pubblica a capitale statale, e non prevedeva tasse universitarie per gli studenti. Il budget annuale disponibile per il 2009 \u00e8 stato di 154.5 milioni di euro, di cui il 10% \u00e8 proveniente da aziende private. Dal 1\u00ba gennaio 2010 TUT divenne una fondazione.\nIl 1\u00ba gennaio 2019 l'Universit\u00e0 di scienze applicate di Tampere si fuse con l'Universit\u00e0 di Tampere creando un'unica istituzione."}
{"id": "2970819", "revid": "144796", "url": "https://it.wikipedia.org/wiki?curid=2970819", "title": "Asaf ad-Dawlah Mir Ali Salabat Jang", "text": ""}
{"id": "2970820", "revid": "144796", "url": "https://it.wikipedia.org/wiki?curid=2970820", "title": "Ali Khan Asaf Jah II", "text": ""}
{"id": "2970821", "revid": "1543377", "url": "https://it.wikipedia.org/wiki?curid=2970821", "title": "Dioro", "text": "Dioro \u00e8 un comune rurale del Mali facente parte del circondario di S\u00e9gou, nella regione omonima."}
{"id": "2970823", "revid": "339392", "url": "https://it.wikipedia.org/wiki?curid=2970823", "title": "Now!", "text": ""}
{"id": "2970824", "revid": "117122721", "url": "https://it.wikipedia.org/wiki?curid=2970824", "title": "Arnaldo D'Addario", "text": "Biografia.\nNato da Francesco e Vincenza Visconti, si trasferisce con la famiglia a Firenze nel 1934. Nel 1940 si iscrive alla Facolt\u00e0 di Lettere, laureandosi nel 1947 con Carlo Morandi, con una tesi su \"La storiografia italiana sulla Rivoluzione francese del 1789\". Il 20 maggio 1948, vince il concorso di archivista presso l'Archivio di Stato di Lucca, iniziando una lunga carriera tra gli archivi di Firenze, Arezzo, e la Soprintendenza Archivistica per la Toscana. \nNel 1959 ottiene la libera docenza in Archivistica e, nel 1971, la cattedra di Archivistica nella Facolt\u00e0 di Magistero dell'Universit\u00e0 di Lecce, divenendone successivamente preside, per passare poi, nel 1975, alla cattedra di Storia Moderna nella Facolt\u00e0 di Magistero dell'Universit\u00e0 di Perugia. Nel 1977 passa alla cattedra di Archivistica generale e Storia degli archivi nella Scuola speciale per archivisti e bibliotecari, divenendone preside dal 1982 al 1987, quando passa alla cattedra di Archivistica nella Facolt\u00e0 di Lettere e Filosofia di Firenze.\nArnaldo d'Addario entra a far parte dell'Ordine Francescano Secolare nel 1941, come novizio nella Fraternit\u00e0 di Montughi (Firenze), presso la Casa della Giovent\u00f9 Francescana di Firenze. Il 15 Febbraio 1942 emette la professione religiosa di Terziario, col nome di \"Fra Antonio\", scelta che ispirer\u00e0 la sua vita; all'avvicinarsi della sua morte esprime il desiderio di essere seppellito indossando il saio, l'abito del \"Terz'Ordine\". \nHa collaborato all'Enciclopedia Dantesca e al Dizionario Biografico degli Italiani e a riviste quali la \"Rassegna degli Archivi di Stato\", \"L'educazione giuridica\", la \"Rassegna storica toscana\", \"Archivalische Zeitschrift\" e l'\"Archivio storico italiano\", di cui \u00e8 stato anche direttore responsabile.\nNel 1999 gli viene conferito il diploma di professore emerito dal Ministro dell'Universit\u00e0 e della Ricerca scientifica e tecnologica.\nSi spegne a Firenze, ad 83 anni, il 30 maggio 2006.\nCollegamenti esterni.\nUn suo profilo sul sito dell'Universit\u00e0 di lecce"}
{"id": "2970827", "revid": "1543377", "url": "https://it.wikipedia.org/wiki?curid=2970827", "title": "Diouna", "text": "Diouna \u00e8 un comune rurale del Mali facente parte del circondario di S\u00e9gou, nella regione omonima.\nIl comune \u00e8 composto da 11 nuclei abitati:"}
{"id": "2970833", "revid": "1543377", "url": "https://it.wikipedia.org/wiki?curid=2970833", "title": "Dougabougou", "text": "Dougabougou \u00e8 un comune rurale del Mali facente parte del circondario di S\u00e9gou, nella regione omonima.\nIl comune \u00e8 composto da 7 nuclei abitati:"}
{"id": "2970834", "revid": "1543377", "url": "https://it.wikipedia.org/wiki?curid=2970834", "title": "Effetto della coppia inerte", "text": "Con il termine effetto della coppia inerte si intende la tendenza a non reagire dei due elettroni dell'orbitale s negli elementi pi\u00f9 pesanti di post transizione. Il termine \u00e8 usato spesso anche per significare l'aumento di stabilit\u00e0 di stati di ossidazione che sono inferiori di due unit\u00e0 rispetto al massimo possibile negli elementi pi\u00f9 pesanti dei gruppi 13, 14, 15 e 16 (tallio, piombo, bismuto, polonio). Il termine \"coppia inerte\" fu introdotto da Nevil Sidgwick nel 1927.\nAd esempio, nel gruppo 13 gli stati di ossidazione comuni sono +1 e +3. Per il tallio si osserva che lo stato di ossidazione +1 \u00e8 pi\u00f9 stabile, mentre composti nello stato di ossidazione +3 sono pi\u00f9 rari. Nel gruppo 13 la stabilit\u00e0 dello stato +1 cresce nella serie Al &lt; Ga &lt; In &lt; Tl. La situazione \u00e8 analoga nei gruppi 14, 15 e 16, e lo stato di ossidazione pi\u00f9 basso di due unit\u00e0 diventa pi\u00f9 stabile scendendo lungo il gruppo, anche se nel caso di piombo, bismuto e polonio i due stati di ossidazione sono entrambi ben noti.\nL'effetto della coppia inerte descrive una situazione di fatto, cio\u00e8 che i due elettroni s non entrano in gioco, ma non \u00e8 semplice spiegare perch\u00e9 questo succede.\nNel blocco p \u00e8 comune avere stati di ossidazione spaziati di due unit\u00e0. La spiegazione pi\u00f9 ovvia prevede che l'energia richiesta per rimuovere gli elettroni s aumenti scendendo lungo il gruppo, ma la situazione non \u00e8 cos\u00ec semplice. La tabella seguente riporta i valori dei potenziali di ionizzazione nel gruppo 13, da alluminio a tallio.\nL'energia richiesta per la rimozione degli elettroni s corrisponde alla somma del secondo e terzo potenziale di ionizzazione, e si vede che questo valore non ha un andamento regolare. La crescita che si osserva passando da alluminio a gallio \u00e8 giustificata con la contrazione del blocco d, e la crescita tra indio e tallio \u00e8 dovuta alla contrazione dei lantanidi e ad effetti relativistici.\nVa inoltre considerato che i composti in basso stato di ossidazione sono ionici, mentre tendono ad essere covalenti in stati di ossidazione elevati. Tenendo conto di questi effetti di covalenza, Drago nel 1958 ha proposto una spiegazione alternativa all'effetto della coppia inerte. Egli considera che \u00e8 richiesta meno energia per ossidare un elemento ad uno stato di ossidazione basso, e pi\u00f9 energia per ossidarlo ad uno stato di ossidazione elevato. Questa energia spesa deve essere compensata da quella rilasciata dai legami formati, ma in genere l'energia di formazione dei legami cala scendendo lungo un gruppo. Ad esempio, nei cloruri del gruppo 13 l'energia media di legame \u00e8 242, 206 e 153 kJ/mol, rispettivamente in GaCl3, InCl3 e TlCl3. Cos\u00ec succede che per gli elementi pi\u00f9 pesanti del blocco p la formazione dello stato di ossidazione pi\u00f9 elevato \u00e8 sfavorita. Ulteriori ricerche sugli effetti relativistici hanno confermato questa impostazione. Ad ogni modo, \u00e8 stato suggerito di utilizzare il termine \"effetto della coppia inerte\" come descrizione di un comportamento chimico, e non come spiegazione del medesimo."}
{"id": "2970836", "revid": "838137", "url": "https://it.wikipedia.org/wiki?curid=2970836", "title": "Farako", "text": "Il toponimo Farako pu\u00f2 riferirsi a diverse localit\u00e0 del Mali:"}
{"id": "2970837", "revid": "1522738", "url": "https://it.wikipedia.org/wiki?curid=2970837", "title": "Mir Akbar Ali Khan Siddiqi Asaf Jah III", "text": "Biografia.\nEgli nacque a Chowmahalla, al palazzo di Khilwath, l'11 novembre 1768 figlio secondogenito del nizam Asaf Jah II e di Tahniat un-nisa Begum.\nEgli ascese al trono alla morte del padre e fu durante il suo regno che venne di fatto creato il \"British Raj\" che ebbe influenza anche sull'Hyderabad, anche se \u00e8 bene dire che Asaf Jah III non firm\u00f2 mai alcun patto coi britannici e per questo molte delle sue relazioni commerciali vennero compremesse anche a scapito delle finanze statali.\nEgli spos\u00f2 in prime nozze Jahan Parwar Begum Sahiba (Haji Begum) figlia del Nawab Saif Ul Mulk (Maali Mian), figlio a sua volta di Moin un Daula Nawab Gulam Said Khan Bahadir Surab Jang. Il matrimonio avvenne nel maggio del 1800. Alla morte della prima moglie egli si rispos\u00f2 con Fazilath Unisa Begum (Chandni Begum).\nDai matrimoni nacquero 10 figli e nove figlie tra le quali si ricordano Mir Farqunda Ali khan Siddiqi (Naser Ud Daula), Mir Basheer Uddin Ali Khan (Sham Samul Mulk or Samsamad Daula), Mir Gawhar Ali Khan (Mubariz Ud Daula) e Zulfiqar Ul Mulk\nShazada Nawab Mir Tafazul Ali Khan Mir Badesha (Saif-ul-mulk), unico figlio maschio nel Nizam e di sua moglie Jahan Parwar Begum Sahiba (Haji Begum) fu primo ministro durante il regno del padre."}
{"id": "2970838", "revid": "287204", "url": "https://it.wikipedia.org/wiki?curid=2970838", "title": "Nazionale di pallacanestro della Comunit\u00e0 degli Stati Indipendenti", "text": "La nazionale di pallacanestro della Squadra Unificata, meglio conosciuta come nazionale di pallacanestro della Comunit\u00e0 degli Stati Indipendenti, \u00e8 stata una selezione, nata nel 1992 dalla dissoluzione della fortissima nazionale dell'URSS, composta dai migliori giocatori delle squadre sportive dell'ex-Unione Sovietica.\n\u00c8 stata allenata da Jurij Selichov.\nStoria.\nSi \u00e8 formata per partecipare in forma unificata ai Giochi della XXV Olimpiade di Barcellona, dove ha ottenuto un quarto posto.&lt;br&gt;\nLa squadra consisteva di atleti di tutte le ex-repubbliche sovietiche, ad eccezione dei Paesi Baltici e della Georgia, che non entr\u00f2 nella CSI fino al 1993.&lt;br&gt;\nUn'esperienza simile si era avuta dal 1956 al 1964 per le squadre della Germania Est e Germania Ovest che parteciparono come Squadra Unificata Tedesca."}
{"id": "2970840", "revid": "1305772", "url": "https://it.wikipedia.org/wiki?curid=2970840", "title": "Ivory Tower", "text": "Ivory Tower (torre d'avorio in lingua inglese) pu\u00f2 riferirsi a:"}
{"id": "2970841", "revid": "121890795", "url": "https://it.wikipedia.org/wiki?curid=2970841", "title": "Hammer DeRoburt", "text": "Fu il primo, quarto, sesto e ottavo presidente della repubblica di Nauru e deputato del parlamento di Boe. Sotto la sua presidenza, il 31 gennaio 1968 Nauru ottenne l'indipendenza dall'Australia, che precedentemente amministrava l'isola come territorio in Amministrazione fiduciaria delle Nazioni Unite. Nel 1982 \u00e8 stato premiato con la medaglia all'Ordine dell'Impero Britannico per volont\u00e0 della regina Elisabetta II. \u00c8 morto di diabete mellito."}
{"id": "2970846", "revid": "1543377", "url": "https://it.wikipedia.org/wiki?curid=2970846", "title": "Farako (S\u00e9gou)", "text": "Farako \u00e8 un comune rurale del Mali facente parte del circondario di S\u00e9gou, nella regione omonima.\nIl comune \u00e8 composto da 12 nuclei abitati:"}
{"id": "2970848", "revid": "88740", "url": "https://it.wikipedia.org/wiki?curid=2970848", "title": "Saartjie Baartman", "text": "Biografia.\nIn Sudafrica.\nSaartjie Baartman nacque nel 1789 da una famiglia di etnia khoikhoi, nelle vicinanze del fiume Gamtoos nell'odierno Sudafrica. Rimase orfana a causa di un raid di un commando sudafricano. Saartjie, pronunciato \"Sahr-ki\", \u00e8 la forma Afrikaans del suo nome; sta per \"piccola Sara\", in cui il diminutivo era probabilmente dovuto alla sua bassa statura (era alta 1 metro e 35 centimetri), e le fu assegnato dalla famiglia di boeri di Citt\u00e0 del Capo presso cui lavor\u00f2 come schiava. Il suo nome di nascita \u00e8 sconosciuto.\nHendrick Cezar, il fratello del suo schiavista, sugger\u00ec di portarla in Inghilterra come fenomeno da baraccone, promettendole un sicuro benessere. Saartjie fu trasferita a Londra nel 1810.\nIn Gran Bretagna.\nBaartman fu esibita in tutta l'Inghilterra, dove intratteneva la gente esponendo le sue natiche nude e le sue piccole labbra, mostrando agli europei le fattezze, per loro inusuali, del suo corpo. Aveva infatti natiche enormi (steatopigia) e le labbra della sua vulva sporgevano per oltre 8 centimetri (macroninfia), come accade sovente presso le donne Khoisan. Quest'ultimo tratto (definito \"grembiule ottentotto\"), tuttavia, non fu mai esibito dalla donna, che lo copriva con un straccio, mentre, legata alla catena, camminava a quattro zampe in maniera animalesca.\nLe sue esibizioni a Londra, dopo l'abolizione della schiavit\u00f9, crearono scandalo. Un'associazione benefica protest\u00f2 e chiese il suo rilascio. Baartman fu interrogata da una corte in lingua olandese (che lei padroneggiava perfettamente) e rispose che era capace d'intendere e di volere, che non era ridotta in schiavit\u00f9 e che le veniva garantito met\u00e0 del guadagno. Tuttavia, le condizioni in cui rilasci\u00f2 queste dichiarazioni sono sospette, dal momento che si contraddisse ripetutamente di fronte a resoconti delle sue esibizioni che furono esposti da Zachary Macaulay della African Institution ed altri testimoni.\nIn Francia.\nBaartman fu quindi venduta ad un francese, che la port\u00f2 nel suo paese. Un domatore di animali, Regu, la esib\u00ec in condizioni pi\u00f9 dure per quindici mesi. I naturalisti francesi, tra i quali Georges Cuvier, la visitarono ed ella fu soggetta ad innumerevoli illustrazioni al Jardin du Roi, dove fu esaminata nel maggio 1815: come Saint-Hilaire e Fr\u00e9d\u00e9ric Cuvier, il fratello minore di Georges, tramandarono, \"era abbastanza servizievole da spogliarsi e permettere di ritrarla nuda\". Quando le sue esibizioni passarono di moda, Baartman inizi\u00f2 a bere e a mantenersi con la prostituzione.\nMorte e sepoltura.\nSaartjie Baartman mor\u00ec il 29 dicembre 1815, all'et\u00e0 di 25 anni, di una malattia infettiva, probabilmente vaiolo mentre altri suppongono si sia trattato di sifilide o polmonite. Un'autopsia fu condotta e pubblicata dall'anatomista francese Henri Marie Ducrotay de Blainville nel 1816 e ripubblicata dal naturalista Georges Cuvier nelle \"Memorie del Museo di Storia Naturale\", nel 1817. Cuvier nota nella sua monografia che Baartman era una donna intelligente che aveva una eccellente memoria e parlava olandese fluentemente. Il suo scheletro, i suoi genitali e il suo cervello furono messi in mostra al Mus\u00e9e de l'Homme di Parigi fino al 1974, quando furono rimossi e conservati in un luogo fuori dalla vista; una copia fu ancora visibile per i due anni successivi.\nVi furono diverse richieste perch\u00e9 i resti di Baartman ottenessero una sepoltura gi\u00e0 negli anni quaranta, ma il caso divenne noto solo dopo la pubblicazione, del libro di Stephen Jay Gould \"The Hottentot Venus\" negli anni ottanta. Dopo la vittoria dell'African National Congress alle elezioni del Sudafrica del 1994, il presidente Nelson Mandela chiese ufficialmente alla Francia la restituzione dei resti. Dopo molte questioni legali e dibattiti la Francia accett\u00f2 la restituzione il 6 marzo 2002. Le spoglie giunsero in Sudafrica, nella valle del Gamtoos, il 6 maggio 2002 e furono finalmente sepolte nell'agosto di quello stesso anno sul \"Vergaderingskop\", una collina sovrastante la citt\u00e0 di Hankey, pi\u00f9 di 200 anni dopo la sua nascita.\nBaartman \u00e8 divenuta un'icona in Sudafrica in quanto rappresentativa di molti aspetti della societ\u00e0 e della storia del paese. Il \"Saartjie Baartman Centre for Women and Children\", un rifugio per sopravvissuti alla violenza domestica, apr\u00ec a Citt\u00e0 del Capo nel 1999. Anche il primo vascello di vedetta sudafricano, il \"Sarah Baartman\", ha preso il suo nome.\nCultura di massa.\nNel secondo romanzo della \"Trilogia Steampunk\" di Paul Di Filippo intitolato \"Il feticcio rubato\", la narrazione propone come protagonista una figlia (personaggio di fantasia) di Saartjie Baartman.\nNel 2010 \u00e8 stato presentato alla 67\u00aa Mostra internazionale d'arte cinematografica di Venezia il film \"Venere nera\" del regista tunisino Abdellatif Kechiche narrante la storia di Saartjie."}
{"id": "2970856", "revid": "767487", "url": "https://it.wikipedia.org/wiki?curid=2970856", "title": "Peter Nalitch", "text": "Nel 2010 \u00e8 stato scelto per rappresentare la Russia alla 55\u00aa edizione dell'Eurovision Song Contest."}
{"id": "2970875", "revid": "110157", "url": "https://it.wikipedia.org/wiki?curid=2970875", "title": "B\u00ebrzhit\u00eb", "text": "B\u00ebrzhit\u00eb \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, Dajt, Fark\u00eb, Kashar, Krrab\u00eb, Ndroq, Petrel\u00eb, Pez\u00eb, Sh\u00ebngjergj, Vaqarr, Zall Bastar, Zall Herr a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:\nIbe"}
{"id": "2970877", "revid": "767487", "url": "https://it.wikipedia.org/wiki?curid=2970877", "title": "Dajt", "text": "Dajt \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Fark\u00eb, Kashar, Krrab\u00eb, Ndroq, Petrel\u00eb, Pez\u00eb, Sh\u00ebngjergj, Vaqarr, Zall Bastar, Zall Herr a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2970878", "revid": "195924", "url": "https://it.wikipedia.org/wiki?curid=2970878", "title": "Waka Waka", "text": ""}
{"id": "2970880", "revid": "1543377", "url": "https://it.wikipedia.org/wiki?curid=2970880", "title": "Fark\u00eb", "text": "Fark\u00eb \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Dajt, Kashar, Krrab\u00eb, Ndroq, Petrel\u00eb, Pez\u00eb, Sh\u00ebngjergj, Vaqarr, Zall Bastar, Zall Herr a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2970882", "revid": "767487", "url": "https://it.wikipedia.org/wiki?curid=2970882", "title": "Dioh Williams", "text": ""}
{"id": "2970883", "revid": "1711063", "url": "https://it.wikipedia.org/wiki?curid=2970883", "title": "Kashar", "text": "Kashar \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Dajt, Fark\u00eb, Krrab\u00eb, Ndroq, Petrel\u00eb, Pez\u00eb, Sh\u00ebngjergj, Vaqarr, Zall Bastar, Zall Herr a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2970884", "revid": "110157", "url": "https://it.wikipedia.org/wiki?curid=2970884", "title": "Krrab\u00eb", "text": "Krrab\u00eb \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Dajt, Fark\u00eb, Kashar, Ndroq, Petrel\u00eb, Pez\u00eb, Sh\u00ebngjergj, Vaqarr, Zall Bastar, Zall Herr a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2970891", "revid": "110157", "url": "https://it.wikipedia.org/wiki?curid=2970891", "title": "Ndroq", "text": "Ndroq \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Dajt, Fark\u00eb, Kashar, Krrab\u00eb, Petrel\u00eb, Pez\u00eb, Sh\u00ebngjergj, Vaqarr, Zall Bastar, Zall Herr a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2970892", "revid": "1543377", "url": "https://it.wikipedia.org/wiki?curid=2970892", "title": "Farakou Massa", "text": "Farakou Massa \u00e8 un comune rurale del Mali facente parte del circondario di S\u00e9gou, nella regione omonima."}
{"id": "2970894", "revid": "118425973", "url": "https://it.wikipedia.org/wiki?curid=2970894", "title": "Paskuqan", "text": "Paskuqan \u00e8 una frazione del comune di Kam\u00ebz in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato al comune di Kam\u00ebz.\nLocalit\u00e0.\nIl comune era formato dall'insieme delle seguenti localit\u00e0:\nPersonaggi Famosi: djal noka"}
{"id": "2970895", "revid": "287204", "url": "https://it.wikipedia.org/wiki?curid=2970895", "title": "Petrel\u00eb", "text": "Petrel\u00eb \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Dajt, Fark\u00eb, Kashar, Krrab\u00eb, Ndroq, Pez\u00eb, Sh\u00ebngjergj, Vaqarr, Zall Bastar, Zall Herr a costituire la municipalit\u00e0 di Tirana.\nA 15\u00a0km da Tirana, la capitale dell'Albania, si trova Petrela: un piccolo villaggio, centro storico e culturale medioevale.\nPetrela \u00e8 un piccolo villaggio raccolto, conosciuto all'interno della nazione e presente nei libri scolastici, nonch\u00e9 meta di turismo per la presenza del suo maestoso castello medioevale, il quale \u00e8 stato una delle fortezze, insieme a Kruje e a Scutari, contro il dominio dell'Impero Ottomano.\n Quando ci si incammina per la scalata che porta al [castello], a met\u00e0 strada, infossato sulla pietra si trova l'impronta dello zoccolo del cavallo di Gjeorgj Kastrioti Skanderbeg, eroe nazionale per il suo impegno e la lotta contro il dominio Ottomano in Albania.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2970896", "revid": "110157", "url": "https://it.wikipedia.org/wiki?curid=2970896", "title": "Pez\u00eb", "text": "Pez\u00eb \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Dajt, Fark\u00eb, Kashar, Krrab\u00eb, Ndroq, Petrel\u00eb, Sh\u00ebngjergj, Vaqarr, Zall Bastar, Zall Herr a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2970902", "revid": "182396", "url": "https://it.wikipedia.org/wiki?curid=2970902", "title": "Economia dell'impero romano", "text": ""}
{"id": "2970904", "revid": "1543377", "url": "https://it.wikipedia.org/wiki?curid=2970904", "title": "Fatin\u00e9", "text": "Fatin\u00e9 \u00e8 un comune rurale del Mali facente parte del circondario di S\u00e9gou, nella regione omonima.\nIl comune \u00e8 composto da 26 nuclei abitati:"}
{"id": "2970905", "revid": "287204", "url": "https://it.wikipedia.org/wiki?curid=2970905", "title": "Fatine", "text": ""}
{"id": "2970906", "revid": "1543377", "url": "https://it.wikipedia.org/wiki?curid=2970906", "title": "Giovanni Cottone", "text": "Giovanissimo, si trasferisce a Milano ove inizia a lavorare nel settore del commercio di prodotti elettrodomestici. \nFonda diverse societ\u00e0 con cui commercia, sul mercato italiano, elettrodomestici, prodotti elettronici e telefoni cellulari.\nL'elettronica di consumo.\nGrazie alla conoscenza del mercato cinese, introduce in Italia numerosi prodotti elettronici di prezzi molto contenuti, quali lettori portatili di file musicali, lettori DVD, apparecchi home theatre, televisori, radio, apparecchi stereo. L'idea di fondo \u00e8 quella di congiungere le potenzialit\u00e0 del mercato cinese con l'efficacia della grande distribuzione commerciale organizzata.\nNel 2002, con la nuova societ\u00e0 Solari.com srl rilancia sul mercato italiano il marchio Amstrad, divenuto famoso gi\u00e0 negli anni ottanta per il settore elettronico, puntando sui prodotti elettronici pi\u00f9 recenti. .\nEx socio di Paolo Berlusconi nella societ\u00e0 Solari che distribuiva decoder, nel 2007 Cottone scamp\u00f2 fortunatamente ad un sequestro organizzato dalla ex-moglie (ora detenuta).\nCottone avrebbe ricavato, a dire della ex moglie, oltre settantacinque milioni di euro frodandoli a Paolo Berlusconi, depositati in un conto svizzero, ammontante ad oltre cento milioni di euro, il tesoretto era il motivo di tanto odio.\nNell'anno 2009, Cottone ritorna nuovamente sul mercato dell'elettronica, creando un'apposita divisione della Motom Italia Spa dedicata all'elettronica. La societ\u00e0 cambia la sua denominazione in Motom Electronics Group Spa e rileva altri marchi importanti nel settore: Sansui e Akai.\nL'esperienza nel mondo delle due ruote.\nNel corso del 2005 Cottone rileva il marchio Garelli ponendone le basi per il rilancio nel settore del motociclo.\nNel 2007 rileva e rilancia Motom, un altro marchio italiano del settore motociclistico.\nSuccessivamente progetta e realizza nel 2008 il ritorno sulle strade italiane della Lambretta, dopo averne rilevato il marchio e modernizzato il design.\nVita privata.\nIl 5 maggio 2013 sposa la showgirl Valeria Marini nella Basilica di Santa Maria in Aracoeli a Roma.\nI due si separano per\u00f2 dopo nemmeno un anno.\nIn realt\u00e0 si scopre che Cottone era gi\u00e0 sposato in chiesa e quindi il matrimonio con la Marini \u00e8 stato annullato. Ecco come ha commentato Valeria Marini la riforma dell'annullamento delle nozze religiose voluta da Papa Francesco: \"La mia \u00e8 stata una vicenda molto dolorosa, perch\u00e9 io sono profondamente cattolica. Io ho ottenuto la nullit\u00e0 delle nozze dalla Sacra Rota nel giro di quattro, cinque mesi, quindi in poco tempo per l'epoca, perch\u00e9 c'era un motivo valido, visto che prima del nostro matrimonio mio marito si era gi\u00e0 sposato in chiesa in Sicilia e mi aveva mentito dicendo che le sue precedenti nozze erano state registrate solo al Comune\"."}
{"id": "2970909", "revid": "399", "url": "https://it.wikipedia.org/wiki?curid=2970909", "title": "Seminario Vescovile di Patti", "text": ""}
{"id": "2970914", "revid": "32394811", "url": "https://it.wikipedia.org/wiki?curid=2970914", "title": "Jyv\u00e4skyl\u00e4n yliopisto", "text": ""}
{"id": "2970915", "revid": "726373", "url": "https://it.wikipedia.org/wiki?curid=2970915", "title": "I legionari dello spazio", "text": "I legionari dello spazio \u00e8 uno sceneggiato televisivo di fantascienza per ragazzi in cinque puntate, per la regia di Italo Alfaro, trasmesso nel 1966, la domenica pomeriggio sul programma nazionale.\nTrama.\nUn gruppo di legionari, guidati dal legionario Pinozzo e dal sergente Duval, sono incaricati di sconfiggere la malvagia regina Oreussa, che ha spodestato la sua gemella regina Assuero (antipodo di Oreussa).\nNelle sue trame Oreussa \u00e8 affiancata dal principe Rotul, controparte malvagia del suo gemello Lutor (antipodo di Rotul), che combatte a fianco di Assuero."}
{"id": "2970918", "revid": "1543377", "url": "https://it.wikipedia.org/wiki?curid=2970918", "title": "Kamiandougou", "text": "Kamiandougou \u00e8 un comune rurale del Mali facente parte del circondario di S\u00e9gou, nella regione omonima.\nIl comune \u00e8 composto da 19 nuclei abitati:"}
{"id": "2970929", "revid": "125737193", "url": "https://it.wikipedia.org/wiki?curid=2970929", "title": "Fruittella", "text": "Le Fruittella sono delle caramelle morbide alla frutta distribuite dalla Perfetti Van Melle.\nStoria.\nLe caramelle Fruittella furono inventate nel 1951 da un produttore di caramelle di Cracovia, in Polonia. I fratelli Van Melle ne acquisirono i diritti e lanciarono sul mercato olandese le Fruittella nello stesso anno. In seguito il prodotto fu commercializzato in quasi tutto il mondo, diventando uno dei prodotti pi\u00f9 celebri dell'azienda. In Italia per diverso tempo la Fruittella fu distribuita dalla Perugina.\nPromozione.\nNegli anni novanta in diversi paesi europei la campagna pubblicitaria utilizz\u00f2 il brano musicale \"I'm Too Sexy\" dei Right Said Fred, cambiando il testo in \"I'm Too Juicy\" (in italiano \"Sono troppo succosa\"). Nello stesso periodo invece, in Italia invece fu riadattato il testo del brano \"Il capello\" di Edoardo Vianello. I versi della canzone \"Non \u00e8 un capello, ma un crine di cavallo...\", furono cambiati in \"Non \u00e8 una gomma, non \u00e8 una caramella, allora che cos\u00e8? Fruittella!\"\nVarianti.\nAttualmente vengono prodotte numerose varianti della Fruittella. Sono state infatti lanciate sul mercato caramelle di diversi gusti, molti dei quali anche non strettamente legati alla frutta, come cioccolato, caramello o liquirizia. Inoltre sono state introdotte sul mercato versioni senza zucchero, con forme differenti, gommose o ripiene."}
{"id": "2970935", "revid": "1318658", "url": "https://it.wikipedia.org/wiki?curid=2970935", "title": "Ordinanza (ordinamento processuale italiano)", "text": "Unordinanza, nell'ordinamento giuridico italiano \u00e8 un provvedimento giurisdizionale che il giudice pu\u00f2 emanare nell'ambito del processo civile, del processo penale, nel processo amministrativo o costituzionale.\nCaratteristiche.\nNormalmente le ordinanze sono volte a regolare lo svolgimento del processo e non hanno valenza decisoria, ma ci sono eccezioni (si pensi all'ordinanza di convalida di sfratto).\nDi norma devono essere brevemente motivate e possono essere successivamente modificate o revocate dal giudice che le ha emanate. Possono essere pronunciate in udienza, e quindi risultano dal verbale, o fuori udienza, nel qual caso sono scritte in calce al verbale o in un foglio separato, datato e firmato dal giudice (o dal presidente della corte, nel caso di giudice collegiale).\nNel processo amministrativo.\nGeneralmente esse intervengono anche nel processo in cui sono presenti pubblici uffici.\nNel processo civile.\nIn diritto processuale civile l'ordinanza \u00e8 uno degli atti che il giudice emana nel corso del procedimento. Ha solitamente contenuto ordinatorio (in ci\u00f2 si distingue dalla sentenza che invece ha contenuto decisorio) ed \u00e8 tipicamente utilizzata per risolvere questioni procedurali e per regolare lo svolgimento del procedimento: \u00e8 pertanto un provvedimento che viene emanato necessariamente durante il contraddittorio tra le parti.\nParziale difformit\u00e0 ha l'ordinanza emessa dal Giudice in ordine alla competenza e che pu\u00f2 essere impugnata con specifico mezzo di impugnazione dinanzi alla Corte di cassazione, il regolamento di competenza.\nL'ordinanza deve recare motivazione non approfondita ma succinta e pu\u00f2 essere revocata (ex art. 134 cpc) fuori dai casi previsti dal comma III dell'art. 177 c.p.c. (ordinanza irrevocabile).\nAlcune ordinanze particolari, introdotte dalle leggi 26 novembre 1990 n. 353 e dicembre 1995 n. 534 sono:\nNel processo penale.\nNel diritto processuale penale l'ordinanza pu\u00f2 essere adottata dal giudice in contraddittorio tra le parti: pu\u00f2 trattarsi del giudice per le indagini preliminari, del giudice per l'udienza preliminare o del giudice del dibattimento, ma non dal pubblico ministero che non \u00e8 giudice.\nFunzione precipua dell'ordinanza \u00e8 provvedere a seguito di un'istanza di parte o convalidare atti del pubblico ministero (per esempio, quelli che dispongono misure precautelari). Il codice di procedura penale italiano indica i casi in cui il provvedimento del giudice assume la forma della ordinanza: ad esempio, con ordinanza sono dichiarate inammissibili le istanze e le impugnazioni che mancano dei requisiti di legittimit\u00e0 previsti dalla legge (art. 591 c.p.p.). Con ordinanza il giudice per le indagini preliminari dispone, in seguito all'opposizione alla richiesta di archiviazione depositata dalla parte offesa, e in seguito all'udienza in camera di consiglio, l'archiviazione o lo svolgimento di ulteriori indagini.\nL'ordinanza deve essere motivata, a pena di nullit\u00e0.\nA differenza della sentenza, non definisce la causa. Se non \u00e8 diversamente stabilito dalla legge, l'impugnazione delle ordinanze emesse nel corso degli atti preliminari o del dibattimento deve essere proposta e giudicata unitamente a quella della sentenza. Tuttavia, contro le ordinanze in materia di libert\u00e0 personale \u00e8 ammessa l'impugnazione immediata, indipendentemente da quella della sentenza; contro tali ordinanze \u00e8 sempre consentito il ricorso per cassazione.\nNel giudizio costituzionale.\nLa Corte costituzionale quando risolve una controversia su un giudizio di legittimit\u00e0 costituzionale delle leggi pu\u00f2 emettere una decisione che pu\u00f2 assumere sia la forma di una sentenza che la forma di una ordinanza.\nLa Corte emette ordinanza sia:"}
{"id": "2970936", "revid": "439868", "url": "https://it.wikipedia.org/wiki?curid=2970936", "title": "Innevamento artificiale", "text": ""}
{"id": "2970937", "revid": "125735121", "url": "https://it.wikipedia.org/wiki?curid=2970937", "title": "Provincia di Roma", "text": "La provincia di Roma \u00e8 stata - fino al 31 dicembre 2014 - una provincia italiana, la pi\u00f9 popolosa del Paese.\nSituata nel Lazio, il capoluogo era Roma. Dal 1\u00ba gennaio 2015 le \u00e8 succeduta la citt\u00e0 metropolitana di Roma Capitale, la quale ha quindi competenza sul territorio dell'ex provincia, composta di 121 comuni.\nGeografia fisica.\nTerritorio.\nLa provincia di Roma con i suoi oltre , copriva quasi un terzo del territorio del Lazio. Occupava la zona pianeggiante dell'Agro Romano e della Valle del Tevere e dell'Aniene fino ai monti Sabini, Monti Lucretili, Monti Ruffi, Monti Affilani e Monti Simbruini a cui si aggiungono le zone dei Monti della Tolfa e dei Monti Sabatini a nord-ovest, la zona dei monti Tiburtini, Monti Prenestini, la zona dei Colli Albani e delle propaggini settentrionali dei monti Lepini e l'alta valle del Sacco a sud-est. Il limite ovest della provincia era rappresentato dal Mar Tirreno su cui si sviluppava per circa il Litorale Romano da Civitavecchia a Torre Astura.\nQuasi un quarto () della sua superficie rientrava nel comune di Roma. I confini amministrativi della provincia soppressa corrispondevano a quelli della attuale citt\u00e0 metropolitana, a nord con la provincia di Viterbo, a nord-est con la provincia di Rieti, ad est con la provincia dell'Aquila e la provincia di Frosinone, a sud-est con la provincia di Latina e ad ovest e a sud con il mar Tirreno.\nStoria.\nLa provincia di Roma fu istituita nel 1870 in seguito alla conquista dello Stato Pontificio da parte del Regno d'Italia. Inizialmente era suddivisa nei cinque circondari di Roma, di Civitavecchia, di Frosinone, di Velletri e di Viterbo, corrispondenti alle vecchie delegazioni pontificie. Le prime elezioni provinciali si tennero il 13 novembre.\nNel 1923 venne aggregato alla provincia di Roma il circondario di Rieti, gi\u00e0 appartenente alla provincia di Perugia.\nNel 1927 il territorio provinciale venne fortemente ridotto per l'istituzione delle nuove provincie di Frosinone, di Rieti e di Viterbo; dopo pochi mesi i comuni di Amaseno, Castro dei Volsci e Vallecorsa furono ceduti alla provincia di Frosinone, e il comune di Monte Romano alla provincia di Viterbo.\nNel 1934 il territorio provinciale fu ulteriormente ridotto per l'istituzione della nuova Provincia di Latina.\nGeografia antropica.\nComuni.\nAppartenevano alla provincia di Roma i seguenti 121 comuni:\nComunit\u00e0 montane.\nNella provincia di Roma erano presenti cinque comunit\u00e0 montane."}
{"id": "2970940", "revid": "1543377", "url": "https://it.wikipedia.org/wiki?curid=2970940", "title": "Anello di pietra", "text": "Gli anelli di pietra sono una particolare conformazione del suolo dovuta, come per molti altri terreni figurati, all'alternarsi dei periodi stagionali di gelo e disgelo il quale produce l'espansione e la contrazione del suolo.\nLocalizzazione.\nCuriose bande e anelli di pietra si trovano oltre il limite della vegetazione arborea lungo molti sentieri nel Parco Nazionale Baxter (Baxter State Park), nella Contea di Piscataquis, Maine. Gli anelli di pietra pi\u00f9 grandi, 20\u00a0m o pi\u00f9 di diametro, con massi e ciottoli ai margini, si trovano sul tavolato del Monte Katahdin , la vetta pi\u00f9 alta del Maine. Anelli in miniatura, di alcuni centimetri di diametro e composti di piccoli ciottoli, sono visibili a inizio primavera lungo il Dudley Trail sul Pamola ma si distruggono a causa del traffico estivo . Se ne trovano altri, sempre nel Maine, in prossimit\u00e0 delle vette di molte montagne nella regione del \"Traveler Mountain\" e lungo le rive del Grande Lago Matagamon. Come tutti i tipi di suolo figurato, associato di solito al terreno permanentemente gelato, gli anelli si possono trovare in luoghi come la Siberia, l'Alaska settentrionale e il Canada settentrionale.."}
{"id": "2970944", "revid": "287204", "url": "https://it.wikipedia.org/wiki?curid=2970944", "title": "Anoka (Minnesota)", "text": "Anoka \u00e8 una citt\u00e0 degli Stati Uniti d'America, capoluogo della Contea di Anoka, dello Stato del Minnesota. La citt\u00e0 fu fondata nel 1844 e nel censimento del 2000 contava 18.076 abitanti."}
{"id": "2970954", "revid": "1543377", "url": "https://it.wikipedia.org/wiki?curid=2970954", "title": "Challenger Internazionale Dell'Insubria", "text": "Il Challenger Internazionale Dell'Insubria \u00e8 stato un torneo professionistico di tennis sulla terra battuta, che faceva parte dell'ATP Challenger Series. Si giocava annualmente a Chiasso in Svizzera dal 2006."}
{"id": "2970963", "revid": "125348582", "url": "https://it.wikipedia.org/wiki?curid=2970963", "title": "Tallahassee Tennis Challenger", "text": "Il Tallahassee Tennis Challenger \u00e8 un torneo professionistico di tennis che fa parte dell'ATP Challenger Tour e del circuito di eventi professionistici organizzati dalla United States Tennis Association. Si gioca annualmente al Forestmeadows Tennis Complex di Tallahassee, negli Stati Uniti, dal 2000. In precedenza si erano tenuti sugli stessi campi tornei del circuito satellite e del circuito Futures.\nLe prime edizioni si sono giocate su campi in cemento e dal 2014 si gioca su campi in terra battuta verde. Nel 2021 si \u00e8 giocato per la prima volta su campi in HydroCourt, terra battuta con sistema di irrigazione a regolazione automatica che bagna il campo da sotto."}
{"id": "2970975", "revid": "438678", "url": "https://it.wikipedia.org/wiki?curid=2970975", "title": "Cappella pontificia", "text": ""}
{"id": "2970978", "revid": "159341", "url": "https://it.wikipedia.org/wiki?curid=2970978", "title": "Villanova (Castenaso)", "text": "Villanova \u00e8 una frazione del comune di Castenaso nella citt\u00e0 metropolitana di Bologna, distante dal capoluogo comunale 4,56\u00a0km.\nMonumenti e luoghi d'interesse.\nVillanova di Castenaso \u00e8 celebre per la necropoli dell'Et\u00e0 del ferro, primo ritrovamento della civilt\u00e0 villanoviana, fase pi\u00f9 antica della civilt\u00e0 etrusca.\nVilla Gozzadini e la necropoli etrusca.\nNella frazione sorge \"Villa Gozzadini\", nota per essere stata centro degli scavi del conte archeologo Giovanni Gozzadini (1810-1887), che nel 1853 port\u00f2 alla luce vasti sepolcreti dell'Et\u00e0 del ferro, i cui principali reperti sono stati sino ad oggi conservati in tre musei:\nVilla Gozzadini fu fatta erigere dall'omonima famiglia nel XVI secolo e nei secoli successivi vi furono apportate delle modifiche. Attualmente (anno 2012) versa in stato d'abbandono.\nVilla Manaresi.\nVilla Manaresi (prima villa Silvani) \u00e8 un edificio edificato nel tardo cinquecento da un ramo della famiglia Ariosto, la stessa del poeta Ludovico Ariosto; fu acquistata negli anni \u201820 del XVII secolo dalla famiglia Pederzani, nota famiglia mercantile e mecenatizia bolognese, che la ristruttur\u00f2 aggiungendo un teatro, andato distrutto durante la seconda guerra mondiale, e facendola affrescare da vari artisti con scene dalla Gerusalemme liberata, l\u2019Orlando furioso e Le metamorfosi (Ovidio). \nNel 1820 la Villa fu acquistata dalla famiglia Silvani, nota famiglia risorgimentale bolognese che la us\u00f2 come residenza di campagna fino al 1944, anno in cui fu occupata come punto strategico dalle forze occupanti tedesche e dunque bombardata. I bombardamenti alleati distrussero il teatro seicentesco di cui oggi si possono osservare solo le fondamenta e alcune delle preti dell\u2019edificio principale, che tuttavia rimase pi\u00f9 o meno intatto; inoltre la casa del cocchiere, un fabbricato settecentesco adiacente alla villa fu praticamente rasa al suolo, e quella che \u00e8 osservabile oggi ne \u00e8 una riproduzione terminata nel 2005. Dopo i bombardamenti la Villa fu abbandonata e quindi saccheggiata di ogni cosa, fu messa in vendita per essere poi acquistata nel 1981 dalla famiglia Manaresi, che la ristruttur\u00f2, restaurando brillantemente gli affreschi, l\u2019edificio e le case del fattore e del cocchiere. \nChiesa di Sant'Ambrogio.\nLa parrocchia di Villanova \u00e8 intitolata a Sant'Ambrogio. Secondo la leggenda il celebre santo milanese si ferm\u00f2 da queste parti durante la sua visita a Bologna.\nOratorio di San Matteo della Pederzana.\nAltra testimonianza architettonica del XVII secolo \u00e8 l'oratorio di San Matteo della Pederzana, di struttura semplice, a pianta rettangolare e con campanile a vela. Sul fronte si trova una formella in cotto raffigurante San Matteo. Questo oratorio fu edificato nel 1658 e faceva parte delle pertinenze della villa Silvani-Manaresi.\nCultura.\nMusei.\nMUV: Museo della Civilt\u00e0 Villanoviana.\nAl conte Gozzadini faceva capo anche il cosiddetto \"predio di Casa Sant'Anna\", un complesso rurale costituito da una serie di edifici, tra cui un fienile e un forno-pollaio, realizzati agli inizi del XX secolo, oggi di propriet\u00e0 del comune di Castenaso. Proprio da questi due edifici si \u00e8 pensato di trarne un \"Centro Villanoviano\". Dopo un intervento di restauro, che permise di riportare le due costruzioni all'aspetto originario, il giorno 8 maggio 2009 \u00e8 stato inaugurato il MUV, ovvero il \"Museo della Civilt\u00e0 Villanoviana\", che raccoglie i reperti degli scavi di Marano di Castenaso e delle zone circostanti.\nEconomia.\nVillanova \u00e8 anche un importante polo commerciale: vi sono numerosi ipermercati, magazzini e mercati all'ingrosso, ed \u00e8 qui che ha sede legale la cooperativa di consumatori pi\u00f9 grande d'Europa per numero di soci:Coop Alleanza 3.0."}
{"id": "2970982", "revid": "73843", "url": "https://it.wikipedia.org/wiki?curid=2970982", "title": "Bartolomeo Guidobono", "text": "Biografia.\nCresciuto in una famiglia di maestri ceramisti, il padre Giovanni Antonio lavorava presso la corte reale della famiglia Savoia, fu ordinato sacerdote il 25 febbraio del 1679 dopo gli studi ecclesiastici conseguiti nella citt\u00e0 natia. Sar\u00e0 proprio a Savona che Bartolomeo Guidobono, conosciuto con l'appellativo de \"Il Prete di Savona\" o \"Prete Bartolomeo da Savona\", inizi\u00f2 la sua attivit\u00e0 pittorica affrescando la cappella della Crocetta presso il santuario di Nostra Signora della Misericordia. Complice la conoscenza con l'illustre pittore Domenico Piola, padrino di suo fratello Domenico, lo porteranno a frequentare le storiche botteghe e scuole pittoriche di Genova dove, secondo alcune ipotesi, apprender\u00e0 stili e tecniche che svilupper\u00e0 in seguito nella sua personale \"opera di lavoro\".\nConcluse le affrescature al santuario savonese, comp\u00ec diversi viaggi di studio a Parma (dove conoscer\u00e0 il Parmigianino e il Correggio) e Venezia fino al suo trasferimento, nel 1680, nel capoluogo genovese per la nuova commissione artistica presso il salone del secondo piano nobile di palazzo Rosso. Trasferitosi a Torino dal 1685 qui dipinger\u00e0 alcune opere nella chiesa abbaziale di Santa Maria di Casanova a Carmagnola e a palazzo Reale (\"Storia dei Savoia\") presso gli appartamenti di Madama Felicita.\nTornato a Genova, tra il 1689 e il 1690, realizzer\u00e0 gli affreschi della volta della galleria di palazzo Centurione, ancora una sala di palazzo Rosso (\"Fucina di Vulcano\") e la cappella della galleria con l'opera \"Historia di Daniello\". Nel Genovesato dipinger\u00e0 la pala d'altare de \"Le anime purganti\" (1697-1698) nella chiesa di San Giovanni Decollato di Montoggio e la \"Circoncisione\" (1699) nella chiesa di San Giorgio a Moneglia.\nLa fase pittorica finale della sua vita \u00e8 legata nuovamente a Torino e ai reali Savoia dove, trasferitosi dal 1705 assieme al fratello Domenico, esegu\u00ec diverse opere a palazzo Reale, al convento di San Francesco da Paola (\"Visione di San Francesco da Paola\") e la cupola della chiesa di Nostra Signora del Pilone.\nA Torino morir\u00e0 nel 1709 a 55 anni.\nNella sua citt\u00e0 natale \u00e8 dedicata al pittore, oltre ad una via comunale, dal 1963 una scuola secondaria di primo grado della citt\u00e0."}
{"id": "2970984", "revid": "287204", "url": "https://it.wikipedia.org/wiki?curid=2970984", "title": "Yasin Oztekin", "text": ""}
{"id": "2970998", "revid": "110157", "url": "https://it.wikipedia.org/wiki?curid=2970998", "title": "The Final Frontier World Tour", "text": "The Final Frontier World Tour \u00e8 un tour del gruppo musicale heavy metal Iron Maiden effettuato tra il 2010 e il 2011.\nNotizie generali.\nIl \"Final Frontier World Tour\" \u00e8 il tour promozionale dell'album omonimo, pubblicato il 17 agosto 2010. Il tour inizi\u00f2 negli Stati Uniti e in Canada per poi continuare in Europa, in cui fu inserita anche una data in Italia. Successivamente, il tour riprese nel 2011, toccando vari stati dell'Asia e dell'America Meridionale per poi ritornare in Europa.\nLe date previste per il 12 e 13 marzo 2011 a Tokyo vennero annullate a causa di un violento terremoto mentre la data a Rio de Janeiro del 27 marzo 2011 fu rinviata al giorno seguente a causa del cedimento delle barriere di protezione tra il palco e il pubblico.\nDurante la date del Final Frontier World Tour \u00e8 stato usato il classico \"Eddie Robot\", un robot vero e proprio con le sembianze della mascotte della band britannica; nella data di San Paolo in Brasile \u00e8 stato introdotto un nuovo Eddie, un grande robot a mezzo busto che fuoriesce dal retro del palco durante la canzone \"Iron Maiden\". Nelle date di Santiago del Cile e di Buenos Aires furono effettuate delle riprese professionali utilizzate per la produzione del DVD \"En vivo!\", pubblicato il 26 marzo 2012.\nGruppi di supporto.\nI gruppi di supporto previsti per il \"Final Frontier World Tour\" sono stati per la prima parte del tour (2010) del Nord America i Dream Theater (ad eccezione della data di Winnipeg); per tutte le altre date i gruppi di supporto sono variati da concerto a concerto; per la data italiana del 17 agosto 2010 a Udine il support act furono i Labyrinth.\nServizio aereo Bruce Air e Ed Force One 2011.\nPer i concerti a Udine e Madrid (2010) \u00e8 stato possibile usufruire del servizio \"Bruce Air\", ovvero la possibilit\u00e0 di viaggiare a bordo di un jet privato, pilotato dal cantante Bruce Dickinson nonch\u00e9 pilota e amministratore commerciale della Astraeus Airlines, per raggiungere il luogo del concerto. Le partenze sono avvenute dall'aeroporto di Londra-Gatwick, aeroporto di base della Astraeus Airlines, azienda che fornisce l'aeromobile. Nella parte del 2011 del tour \u00e8 stato usato l'Ed Force One per gli spostamenti del gruppo durante i primi 66 giorni del tour (dalla prima data a Mosca fino al concerto del 17 aprile in Florida-USA).\nScalette.\nIl tour si dipan\u00f2 su due anni, e vennero proposte due scalette differenti prima e dopo la pubblicazione del quindicesimo lavoro in studio, \"The Final Frontier\".\n2010.\nI concerti erano introdotti da \"Mars, The Bringer of War\", primo movimento della suite \"The Planets\" composta da Gustav Holst."}
{"id": "2971007", "revid": "2058190", "url": "https://it.wikipedia.org/wiki?curid=2971007", "title": "Imballaggio interagente", "text": "Un imballaggio interagente \u00e8 un tipo di imballaggio utilizzato prettamente in ambito alimentare, che si caratterizza per la sua capacit\u00e0 di monitorare o interagire con i cibi in esso contenuti.\nSi divide in imballaggio intelligente e imballaggio attivo. Quest'ultimo, grazie alla propria capacit\u00e0 d'interazione con l'alimento, permette di aumentare il periodo di conservazione (shelf life) dei prodotti alimentari, in particolare di quelli deperibili, contrastando per quanto possibile modifiche chimiche, microbiologiche, fisiche, strutturali e sensoriali in ogni caso inevitabili nel tempo, in accordo alla Prima Legge di Parisi della Degradazione Alimentare. \nImballaggio intelligente.\nGli imballaggi intelligenti sono sistemi di confezionamento in grado di monitorare i cibi contenuti, registrandone le variazioni e comunicando eventuali deficit nelle condizioni di conservazione ottimali. Esistono diversi sistemi di questo tipo.\nIndicatore di maturazione \u201cRipeSense\u201d.\nSi tratta di un sensore-etichetta che, applicato alla confezione, informa il consumatore sul grado di maturazione del frutto in essa contenuto. Il bollino ben visibile sulla vaschetta misura la dose di etilene prodotto dalla frutta durante la maturazione e, in base alla quantit\u00e0 presente, cambia colore.\nQuesto sistema non solo permette al cliente di optare per il prodotto col grado di maturazione che preferisce ma anche di ridurre al minimo gli scarti.\nIndicatore freschezza del prodotto ITT.\nQuesto dispositivo informa il consumatore sulla freschezza del prodotto contenuto nella confezione, avvalendosi dello stesso tipo di sensore cambia colore utilizzato nell'indicatore di maturazione.\nUn processo di conservazione degli alimenti a temperatura incostante pu\u00f2 incidere sulla capacit\u00e0 degli stessi di mantenersi integri fino alla data di scadenza impressa sulla confezione. L'indicatore misura le oscillazioni di calore nel tempo all'interno della confezione indicando attraverso l'etichetta l'effettivo momento di scadenza del prodotto.\nIl dispositivo offre al consumatore garanzia sulla freschezza e integrit\u00e0 del prodotto.\nTra i pi\u00f9 comuni indicatori di freschezza ricordiamo: Fresh-Check, Monitor Mark e I-Point\nTimestrip.\n\u00c8 un'etichetta adesiva che si aziona all'apertura della confezione cui viene applicata.\nViene utilizzata su prodotti che hanno vita breve in seguito all'apertura e segnala con precisione il tempo rimasto prima della scadenza. \u00c8 utile soprattutto come ulteriore verifica dell'integrit\u00e0 della confezione prima del suo acquisto da parte del cliente.\nFood Sentinel System &amp; Toxin Guard.\nSono indicatori di sicurezza rivolti all'individuazione di organismi patogeni e/o tossine all'interno della confezione. Prevedono la presenza di un sottile strato trattato con anticorpi che, a contatto col patogeno o tossina, attiva una reazione tale da fargli acquisire una determinata colorazione volta a denunciare la presenza indesiderata e ad impedire la lettura elettronica del codice a barre alle casse.\nIndicatori di ossigeno.\nSi tratta di tavolette, strisce o compresse da inserire all'interno della confezione e atti a rivelare la presenza di ossigeno al di sopra di una determinata soglia. Si utilizzano in prodotti confezionati sottovuoto o in atmosfere protettive\nIndicatori di CO2.\nRivelano la presenza di anidride carbonica segnalandone sia accumulo che riduzione al di sotto di determinate soglie. Anch'essi, come gli indicatori di ossigeno vengono utilizzati in prodotti confezionati in atmosfere protettive, oppure in atmosfere suscettibili di fermentazioni gasogene.\nImballaggio attivo.\nGli imballaggi attivi sono involucri che svolgono un'azione interattiva con il loro contenuto, rilasciando sostanze protettive per il cibo o assorbendone altre che invece ne accelerano il processo di deterioramento.\nSi dividono in assorbitori, rilasciatori e reattori.\nAssorbimento.\nAssorbitori di ossigeno.\nSi tratta di articoli di varia natura \u2013 sacchettini, etichette, vassoi \u2013 che inseriti all'interno della confezione, assorbono l'ossigeno l\u00ec presente permettendo cos\u00ec un prolungamento dell'integrit\u00e0 del prodotto, impedendo la crescita di muffe e batteri e rallentando il processo di ossidazione dei cibi.\nAssorbitori di etilene.\nBasati sullo stesso meccanismo degli assorbitori di ossigeno, i dispositivi anti-etilene assorbono questa sostanza \u2013 un ormone vegetale - prodotta naturalmente da frutta e verdura, necessaria alla loro maturazione ma anche responsabile del loro deterioramento. L'utilizzo di tale metodo permette quindi di mantenere il prodotto fresco pi\u00f9 a lungo.\nAssorbitori di umidit\u00e0.\nL'ampliamento dei tempi di conservazione degli alimenti \u00e8 possibile anche grazie all'eliminazione dell'umidit\u00e0 all'interno della confezione, cosa che evita anche la formazione di muffe e batteri. \nCi\u00f2 avviene attraverso dei dispositivi di assorbimento di vario tipo a seconda dell'esigenza, quali fogli superassorbenti per carne e pesce, o piccole bustine per prodotti secchi o disidratati.\nRilascio.\nRilascio di sostanze antiossidanti e antimicrobiche.\nLe azioni antiossidante e antimicrobica, di fondamentale importanza per la conservazione dei cibi a lungo termine e per il prolungamento della loro integrit\u00e0, si ottengono grazie all'emissione all'interno della confezione di sostanze attive. Tra quelle maggiormente efficaci troviamo l'etanolo \u2013 alcol etilico \u2013 e l'anidride carbonica, che inibiscono lo sviluppo di muffe e batteri grazie alle loro propriet\u00e0 batteriostatiche. Tali sostanze svolgono un'azione particolarmente efficace se associate a un assorbitore di ossigeno.\nReazione chimica.\nImballaggi riscaldanti / raffreddanti.\nSi tratta di un tipo di imballaggio attivo il cui meccanismo - una reazione esotermica o una reazione endotermica - permette il riscaldamento o raffreddamento del prodotto in esso contenuto in pochi istanti. Si rivelano molto utili in diverse occasioni, in particolare in caso di calamit\u00e0 naturali."}
{"id": "2971010", "revid": "104458", "url": "https://it.wikipedia.org/wiki?curid=2971010", "title": "Hannes Paul Schmid", "text": "Biografia.\nHannes Paul Schmid, originario di Terento, esord\u00ec nel Circo bianco il 26 dicembre 1995 sulle nevi di Abtenau, in Austria, partecipando a uno slalom gigante valido ai fini del punteggio FIS senza per\u00f2 riuscire a concludere la prima manche. In seguit\u00f2 si specializz\u00f2 nello slalom speciale; debutt\u00f2 in Coppa Europa il 22 gennaio 2001 a Donnersbachwald/Riesneralm e in Coppa del Mondo il 25 novembre 2001 ad Aspen, in entrambi i casi senza concludere la gara. Il 4 dicembre 2001 ottenne il suo primo podio in Coppa Europa (3\u00ba a Val Thorens) e nel 2003 partecip\u00f2 ai Mondiali di Sankt Moritz, sua unica presenza iridata, senza terminare la gara.\nIl 18 dicembre 2004 conquist\u00f2 a Pozza di Fassa l'ultimo podio in Coppa Europa (3\u00ba) e il 24 gennaio 2006 realizz\u00f2 il miglior risultato di carriera in Coppa del Mondo, giungendo 10\u00ba nello slalom speciale disputato in notturna a Schladming e vinto dal finlandese Kalle Palander. Convocato nello stesso anno per i XX Giochi olimpici invernali di , sua unica presenza olimpica, ottenne il 39\u00ba posto nello slalom speciale. Prese per l'ultima volta il via in Coppa del Mondo il 7 gennaio 2007 ad Adelboden e concluse l'attivit\u00e0 agonistica il 30 marzo 2008 partecipando allo slalom speciale di Bardonecchia valido ai fini del titolo nazionale, in entrambi i casi senza concludere la gara."}
{"id": "2971012", "revid": "6923", "url": "https://it.wikipedia.org/wiki?curid=2971012", "title": "Australovenator wintonensis", "text": "Australovenator (il cui nome significa \"cacciatore meridionale\") \u00e8 un genere estinto di dinosauro teropode megaraptoride vissuto nel Cretaceo superiore, circa 95 milioni di anni fa (Cenomaniano), in quella che oggi \u00e8 la Formazione Winton, in Australia. Il genere contiene una singola specie, ossia \"A. wintonensis\", nota da resti cranici e postcraniali parziali, descritti nel 2009 da Scott Hocknull e colleghi, sebbene continuino ad essere pubblicate ulteriori descrizioni ed analisi. \"Australovenator\" rappresenta il dinosauro predatore pi\u00f9 completo scoperto in Australia.\nDescrizione.\nSecondo Hocknull, \"Australovenator\" raggiungeva una lunghezza di 6 metri (20 piedi), un'altezza alle anche di 2 metri (6,6 piedi), per un peso di circa 500-1.000 chilogrammi (1.100-2.200 libbre). Come tutti gli altri megaraptori, \"Australovenator\" era un predatore bipede. Le sue proporzioni e la corporatura relativamente leggera, viene spesso identificato come il \"ghepardo della sua era\".\nClassificazione.\nUn'analisi filogenetica ha identificato \"Australovenator\" come un carnosauro allosauroide, condividendo alcune somiglianze con \"Fukuiraptor\" e i carcharodontosauridi. Nell'analisi iniziale, \u00e8 stato dimostrato che era il sister taxon di Carcharodontosauridae. Studi successivi pi\u00f9 dettagliati hanno portato ad una riclassificazione che vede l'animale formare un clade con molti altri allosauri di tipo carcharodontosauride, i Neovenatoridae. Le pi\u00f9 recenti analisi filogenetiche suggeriscono che \"Australovenator\" sia un tyrannosauroide, come tutti gli altri megaraptori. Un'analisi filogenetica del 2016, incentrata sul nuovo neovenatoride \"Gualicho\", ha rilevato che \"Australovenator\" e altri megaraptoridi siano sia allosauroidi sia coelurosauri basali piuttosto che tyrannosauroidi.\nLe caviglie di \"Australovenator\" e \"Fukuiraptor\" sono simili all'astragalo australiano, noto come NMVP 150070, che in precedenza era stato identificato come appartenente ad \"Allosaurus sp.\". Quest'osso, probabilmente, rappresenta un esemplare di \"Australovenator\" o un suo parente stretto. In alternativa, quest'osso potrebbe appartenere ad un abelisauro.\nIl cladogramma seguente segue l'analisi del 2010 di Benson, Carrano e Brusatte. Un altro studio pubblicato nel 2010 ha anche dimostrato che il teropode australiano \"Rapator\" era un megaraptoro, estremamente simile ad \"Australovenator\".\nStoria della scoperta.\n\"Australovenator\" \u00e8 basato sull'esemplare AODF 604, soprannominato affettuosamente \"Banjo\" in onore di Banjo Paterson, ritrovato nel \"sito Matilda\", le cui ossa erano mescolate con i resti del sauropode \"Diamantinasaurus matildae\" (AODL 85). L'olotipo, conservato presso l'Australian Age of Dinosaurs Museum of Natural History, consiste nel ramo mandibolare sinistro, alcuni denti, zampe anteriori parziali e arti posteriori quasi completi, un ileo destro parziale, costole, e gastralia. \"Australovenator\" \u00e8 stato descritto nel 2009, dal paleontologo Scott Hocknull del Queensland Museum e colleghi. La specie tipo \u00e8 \"A. wintonensis\", in riferimento alla vicina Winton. Sebbene l'olotipo sia stato descritto per la prima volta nel 2009, il processo di scavo del \"sito Matilda\" \u00e8 ancora in corso, pertanto sono ancora in corso pubblicazioni che descrivono nuovi elementi dell'esemplare.\nNel 2012, sono stati descritti ulteriori elementi del braccio dell'olotipo, altri elementi ossei delle gambe sono stati descritti nel 2013, ed il ramo mandibolare destro \u00e8 stato descritto nel 2015.\nIl genere \"Rapator\" \u00e8 stato descritto da Huene per un metacarpo dall'Australia. Quando \"Australovenator\" venne descritto, fu considerato un alvarezsauride o un teropode intermedio. Hocknull \"et al.\" (2009) identificarono alcuni caratteri distintivi tra i taxa, basati su un metacarpo I scarsamente conservato dall'olotipo di \"Australovenator\". Agnolin \"et al.\" (2010), ha quindi riclassificato \"Rapator\" come un megaraptora, potenzialmente come sister taxon di \"Australovenator\". Hanno inoltre menzionato che \"Megaraptor\", l'unico altro taxon che preservava anche il metacarpo I, era meno simile a \"Rapator\" che ad \"Australovenator\". Tuttavia, non vi erano chiare differenze tra quest'ultimi due generi. I metacarpi di entrambi i taxa furono ridescritti da White \"et al.\" (2014), che ha determinato che non erano sinonimi, aggiungendo pi\u00f9 caratteristiche e due potenziali caratteristiche identificate da Hocknull \"et al.\" e Angolan \"et al.\"\nPaleobiologia.\nData la relativa completezza di mani e piedi ben conservati, \"Australovenator\" \u00e8 stato oggetto di vari documenti di ricerca sullo studio delle dinamiche degli arti dei teropodi.\nUno studio del 2015, ha testato la gamma di movimento delle braccia di \"Australovenator\" usando modelli computerizzati, e ha scoperto che l'animale aveva braccia flessibili, con gli avambracci in grado di creare un angolo di 144-66 gradi con l'omero, una gamma di movimento del gomito simile a quella dei maniraptoriformi. Insolitamente, il radio dell'animale poteva scorrere indipendentemente dall'ulna quando il braccio era flesso, in modo simile agli uccelli ma a differenza della maggior parte dei dinosauri non-aviari. Lo studio ha anche dimostrato che le dita di \"Australovenator\" erano in grado di estendersi ben oltre quelle di qualsiasi altro teropode campionato, ad eccezione di \"Dilophosaurus\" che presenta una capacit\u00e0 d'estensione simile. Questo studio ha concluso che flessibilit\u00e0 degli arti dell'animale, facilitata da una combinazione di tratti sia primitivi che avanzati, giocasse un ruolo molto importante nella cattura della preda, dandogli la capacit\u00e0 di afferrare la preda e trattenerla vicino al petto, rendendo pi\u00f9 facile alle sue mascelle relativamente deboli di ferire mortalmente la preda.\nUno studio del 2016, ha utilizzato le scansioni TC di un piede d'em\u00f9 per ricostruire digitalmente la muscolatura e il tessuto molle di un piede di \"Australovenator\", nonch\u00e9 determinare in che modo il tessuto molle influisse sulla flessibilit\u00e0. Lo studio ha determinato che la gamma muscolare del movimento \u00e8 spesso sovrastimata quando non tiene conto dei tessuti molli e che la ricostruzione dei tessuti molli \u00e8 di vitale importanza per rendere pi\u00f9 accurate le future analisi sulla flessibilit\u00e0 dei teropodi. Una revisione degli elementi degli arti posteriori descritta nel 2013 ha ri-identificato diverse falangi che inizialmente erano posizionate in modo errato. Inoltre, not\u00f2 che la falange II-3 di \"Australovenator\" era distesa, una patologia che poteva essere il risultato dell'impatto del movimento di un calcio. Alcuni uccelli moderni, come il casuario, usano il secondo dito del piede come armi in combattimenti difensivi o territoriali.\nUn seguito del 2017, allo studio del 2016, ha utilizzato un modello stampato in 3D del piede dell'animale, ricostruito per creare impronte in una matrice di argilla e sabbia nel tentativo di comprendere la creazione di impronte di dinosauri. Lo studio in particolare \u00e8 stato progettato per chiarire l'identit\u00e0 di particolari impronte dall'origine controversa ritrovate presso Lark Quarry, che potrebbero essere state lasciate da un grande teropode,come \"Australovenator\", o un grosso ornitopode, come \"Muttaburrasaurus\". Lo studio ha scoperto che le orme di \"Australovenator\" artificiali erano simili a quelle di Lark Quarry, concludendo che le piste in questione erano probabilmente quelle di un teropode. Gli autori dello studio hanno espresso interesse a creare anche una ricostruzione del piede di un \"Muttaburrasaurus\", per testare la seconda ipotesi. Tuttavia, ci\u00f2 non \u00e8 ancora possibile data l'assenza di materiale dei piedi di \"Muttaburrasaurus\".\nPaleoecologia.\nL'esemplare AODL 604 \u00e8 stato ritrovato a circa 60 chilometri (37 miglia) a nord-ovest di Winton, vicino alla stazione di Elderslie, nella parte inferiore della Formazione Winton, datata alla fine del Cenomaniano, circa 95 milioni di anni fa. L'esemplare fu ritrovato in uno strato d'argilla tra strati di arenaria, interpretato come un lanca, o un billabong. La Formazione Winton aveva un assemblaggio faunistico molto variegato tra cui bivalvi, gasteropodi, insetti, dipnoi \"Metaceratodus\", tartarughe, il coccodrillo \"Isisfordia\", pterosauri e diversi tipi di dinosauri, come i sauropodi \"Diamantinasaurus\" e \"Wintonotitan\", e ankylosauri e hypsilophodonti ancora non descritti. Le piante conosciute dalla formazione comprendono felci, ginkgo, gimnosperme e angiosperme."}
{"id": "2971013", "revid": "34392", "url": "https://it.wikipedia.org/wiki?curid=2971013", "title": "S. Messa", "text": ""}
{"id": "2971016", "revid": "287204", "url": "https://it.wikipedia.org/wiki?curid=2971016", "title": "McKinney", "text": "McKinney \u00e8 un comune (\"city\") degli Stati Uniti d'America e capoluogo della contea di Collin nello Stato del Texas. La popolazione era di 131.117 abitanti al censimento del 2010, il che la rende la 19\u00aa citt\u00e0 pi\u00f9 popolosa dello stato. Fa parte della Dallas-Fort Worth Metroplex e si trova circa a nord di Dallas.\nGeografia fisica.\nSecondo lo United States Census Bureau, la citt\u00e0 ha una superficie totale di 162,86 km\u00b2, dei quali 161,12\u00a0km\u00b2 di territorio e 1,74\u00a0km\u00b2 di acque interne (1,07% del totale).\nSociet\u00e0.\nEvoluzione demografica.\nSecondo il censimento del 2010, la popolazione era di 131.117 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 74,81% di bianchi, il 10,49% di afroamericani, lo 0,71% di nativi americani, il 4,06% di asiatici, lo 0,07% di oceaniani, il 6,75% di altre razze, e il 3,11% di due o pi\u00f9 etnie. Ispanici o latinos di qualunque razza erano il 18,61% della popolazione."}
{"id": "2971019", "revid": "1573940", "url": "https://it.wikipedia.org/wiki?curid=2971019", "title": "Incontri internazionali di rugby a 15 di met\u00e0 anno 2008", "text": "Nel rugby a 15 \u00e8 tradizione, tra maggio e luglio una serie di test, che comprendono una serie di incontri tra le squadre dell'emisfero nord in tour all'emisfero sud. Con \"Down Under Tour\" sono indicati proprio i tour che si svolgono nell'emisfero australe tra maggio e luglio, in particolare ad opera delle squadre dell'emisfero nord.\nAvvenimenti.\nNel 2008, solo due squadre europee riescono a vincere all'emisfero sud. Sono la Scozia e l'Italia che superano l'Argentina in grande fase di rinnovamento.\nIl tour dei Barbarians.\nCome antuipasto, vi fu il classico tour dei Barbarians\nGalles in Sudafrica.\nDue sconfitte per i Gallesi in terra sudafricana\nIrlanda in Nuova Zelanda e Australia.\nAnche nel 2008 l'Irlanda, come gi\u00e0 due anni prima, disputa due ottime partite, ma non riesce a conquistarne nessuna.\n \nScozia in Argentina.\nLa Scozia, vendica l'eliminazione nei quarti del mondiale 2007, battendo l'Argentina nel secondo test. Va detto che i \"Pumas\" erano privi di molti giocatori impegnati nelle finali del campionato francese e quindi erano giocoforza in campo con una squadra sperimentale e assai rinnovata, dopo l'abbandono dei giocatori pi\u00f9 anziani al termine del mondiale.\nItalia in Sudafrica e Argentina.\nNel primo match, l'Italia di Nick Mallett disputa una partita di assoluto contenimento: limita in danni in difesa, ma non costruisce nulla in attaccao, come dimostra lo \"zero\" nel punteggio.\nIl successo arriva all'ultimo minuto con l'Argentina. Un risultato di prestigio. Conseguito anche grazie alla presenza dei giocatori assenti nella prima partita in quanto impegnati nel campionato francese.\nFrancia in Australia.\nPesantissime sconfitte per la Francia in Australia. I francesi arrivano senza molti giocatori impegnati nelle finali del campionato francese. Questo scatena le proteste ufficiali della federazione australiana all'International Rugby Board\nFrance Amateurs in Est Europa.\nUna selezione francese dei migliori giocatori delle leghe semiprofessionistiche visita Russia ed Ucraina "}
{"id": "2971021", "revid": "889014", "url": "https://it.wikipedia.org/wiki?curid=2971021", "title": "Exit (Unix)", "text": "exit (termine della lingua inglese che significa \"uscita\") \u00e8 un comando dei sistemi operativi Unix e Unix-like, che permette all'utente di chiudere la shell che si sta usando al momento o di interrompere l'esecuzione di uno script."}
{"id": "2971026", "revid": "438678", "url": "https://it.wikipedia.org/wiki?curid=2971026", "title": "Segherie", "text": ""}
{"id": "2971027", "revid": "250563", "url": "https://it.wikipedia.org/wiki?curid=2971027", "title": "Formula 2 stagione 1978", "text": ""}
{"id": "2971030", "revid": "1543377", "url": "https://it.wikipedia.org/wiki?curid=2971030", "title": "Caravello", "text": "I Caravello furono una nobile famiglia veneziana.\nAscritta al patriziato da tempo imprecisato, vi rimase anche dopo la serrata del 1297. Ebbe un ruolo di spicco nella vita politica veneziana fra Tre e Quattrocento, ricoprendo numerose cariche amministrative e militari e partecipando all'elezione dei dogi.\nStoria.\nCome si riporta in una cronaca attribuita a Piero Giustiniani (XIV secolo), la casata proverrebbe da Equilio. Le si attribuisce, assieme ai Barbarigo, la ricostruzione (1028) della chiesa di San Trovaso.\nPrimo riferimento scritto \u00e8 un documento del 1187 nella quale si riporta che un \"Dominicus Caravello\" aveva sovvenzionato, con altri cittadini, una spedizione militare contro la citt\u00e0 di Zara. Nel 1212 un \"Marin Caravelo\" \u00e8 tra i veneziani inviati a colonizzare Candia, seguito, nel 1232, da \"Sirico\", \"Filippo\" e \"Palmiero Caravello\".\nNel XIV secolo si distinse un Francesco, uomo d'armi e podest\u00e0 di Lesina. Poco pi\u00f9 tardi \u00e8 la volta di Marino, probabilmente il membro pi\u00f9 rilevante della casata, il quale fu diplomatico in Europa e in Oriente, e amministratore di varie piazzeforti dello \"Stato da M\u00e0r\". Nel 1406 fu uno dei primi podest\u00e0 della Padova veneziana.\nFu Leonardo Caravello, altro capitano di Padova, a sventare il rientro dei Carraresi, fatto che si concluse con la decapitazione di Marsilio da Carrara nel 1435. Dello stesso periodo era Marco Caravello, vescovo di Cittanova e Nauplia che nel 1456 tent\u00f2 l'elezione a patriarca di Grado.\nFece scalpore la vicenda di Marietta Caravello in Moro, che nel 1522 imbratt\u00f2 di pece le porte delle case di quattro patrizi, in quanto le loro mogli non l'avevano accompagnata a una festa. Fu bandita da Venezia per dieci anni.\nLa famiglia si estinse in un Luigi, morto senza eredi il 19 settembre 1567 nonostante i due matrimoni contratti rispettivamente con la figlia di Marco Diedo (1544) e con quella di Vicenzo Gritti (1549).\nCollegamenti esterni.\ni Caravello non sono estinti gi\u00e0 a Roma siamo pi\u00f9 di 7"}
{"id": "2971043", "revid": "729019", "url": "https://it.wikipedia.org/wiki?curid=2971043", "title": "Tour della Nazionale di rugby a 15 dell'Irlanda 2010", "text": "Tra le due edizioni del 2007 e 2011 della Coppa del Mondo di rugby, la nazionale irlandese di rugby si \u00e8 recata pi\u00f9 volte in tour nell'emisfero australe.\nIl tour del 2010 si \u00e8 svolto nel mese di giugno ed \u00e8 stata l'occasione per sperimentare nuovi giocatori in vista della Coppa del Mondo del 2011.\nIl tour si \u00e8 svolto in Australia e Nuova Zelanda, prevedendo 3 match di cui due test ufficiali e un incontro con i .\nNel match con la Nuova Zelanda, l'Irlanda resta in 14 dopo soli 15', quando Heaslip viene espulso per una serie di colpi al giocatore neozelandese McCaw, peraltro reo dell'ennesimo fallo non fischiato in ruck. Heaslip sar\u00e0 condannato a cinque settimane di squalifica \nSegue quindi un'altra sconfitta contro i \nInfine un'onorevole sconfitta contro l'Australia, peraltro battuta una settimana prima dall'"}
{"id": "2971050", "revid": "729019", "url": "https://it.wikipedia.org/wiki?curid=2971050", "title": "Tour della Nazionale di rugby a 15 della Scozia 2010", "text": "Tra le due edizioni della Coppa del Mondo di rugby del 2007 e del 2011, la nazionale scozzese di rugby a 15 si \u00e8 recata alcune volte in tour nel mese di giugno. Tali tour offrono occasioni per sperimentare nuovi giocatori in vista degli impegni ufficiali, ma sono anche momenti in cui si rivivono sfide tradizionali, come gli incontri tra Scozia ed Argentina. I \"Pumas\" sono le vere \"bestie nere\" per gli scozzesi.\nTrionfale tour in Argentina per gli \"Highlanders\". Due successi meritati contro una squadra argentina in profondo e difficile rinnovamento. Mentre nel primo match \u00e8 determinante il piede di Dan Parks, nel secondo fa la differenza una meta di Jim Hamilton.\n\u00c8 la prima volta che la Scozia si aggiudica il successo in una serie di test oltreoceano."}
{"id": "2971052", "revid": "1442080", "url": "https://it.wikipedia.org/wiki?curid=2971052", "title": "Feodora di Sassonia-Meiningen (1890-1972)", "text": "Famiglia d'origine.\nEra la primogenita di Federico Giovanni di Sassonia-Meiningen, figlio secondogenito del duca Giorgio II di Sassonia-Meiningen e della principessa Feodora di Hohenlohe-Langenburg; sua madre era la contessa Adelaide di Lippe-Biesterfeld, figlia del principe Ernesto II di Lippe-Biesterfeld e della contessa Carolina di Wartensleben.\nMatrimonio.\nDurante una visita estiva al palazzo Wilhelmsh\u00f6he, Feodora venne considerata dall'imperatore Guglielmo II come moglie di Guglielmo Ernesto, granduca di Sassonia-Weimar-Eisenach. Nonostante il suo ruolo, in occasione del loro fidanzamento, l'imperatore Guglielmo si rifiut\u00f2 di partecipare al matrimonio. Questo caus\u00f2 molta speculazione, siccome lui e sua moglie erano stati molto vicini al Granduca.\nLe nozze vennero celebrate il 14 gennaio 1910, a Meiningen.\nDal loro matrimonio nacquero quattro figli:\nFu un matrimonio infelice. All'et\u00e0 di 23 anni venne colpita da un grave attacco di morbillo e di scarlattina, che aveva contratto durante la visita a un manicomio da lei fondato. La sua particolare attenzione a questo luogo venne visto come una via di fuga dal matrimonio.\nFeodora era molto popolare tra le classi medie e basse di Weimar, gran parte attribuito al suo fascino e alla bont\u00e0 verso i poveri e i sofferenti.\nIl 5 gennaio del 1901 Guglielmo Ernesto era succeduto al nonno, il granduca Carlo Alessandro di Sassonia-Weimar-Eisenach, come granduca di Sassonia-Weimar-Eisenach, dal momento che il padre gli era premorto.\nIl suo regno dur\u00f2 fino al 9 novembre 1918, quanto Guglielmo Ernesto, assieme a tutti gli altri sovrani della Germania, a seguito della sconfitta dell'Impero Tedesco nella prima guerra mondiale, venne costretto ad abdicare. Il suo trono e tutti i suoi domini passarono al governo repubblicano ed egli, con la famiglia, si rec\u00f2 in esilio a Heinrichau, in Slesia."}
{"id": "2971054", "revid": "729019", "url": "https://it.wikipedia.org/wiki?curid=2971054", "title": "Tour della nazionale di rugby a 15 dell'Inghilterra 2010", "text": "Il tour 2010 della Nazionale di rugby a 15 dell'Inghilterra, sotto la guida del C.T. Martin Johnson, si tenne in Australasia nel giugno 2010.\nIn programma furono cinque incontri, di cui due \"test match\" contro l'.\nI rimanenti furono due incontri con gli Australian Barbarians (la Nazionale A australiana) e uno contro i New Zealand M\u0101ori.\nL'apertura fu contro gli Australian Barbarians, un 28 pari altamente spettacolare\nIl primo \"test match\" contro gli \"Wallabies\" vide l' soccombere 17-27; dopo un incontro vinto abbastanza agevolmente contro i Barbarians australiani 15-9, gli inglesi colsero la rivincita a Sydney nel secondo \"test match\" della serie, sconfiggendo l' 21-20 davanti a circa 50.000 spettatori grazie al calcio piazzato decisivo di Jonny Wilkinson.\nL'incontro finale in Nuova Zelanda contro i M\u0101ori termin\u00f2 con una sconfitta 28-35 al termine di una gara che vide marcate 8 mete, quattro per parte."}
{"id": "2971055", "revid": "291985", "url": "https://it.wikipedia.org/wiki?curid=2971055", "title": "Anonimo del Sublime", "text": ""}
{"id": "2971059", "revid": "1543377", "url": "https://it.wikipedia.org/wiki?curid=2971059", "title": "Progetto Excelsior", "text": "Il progetto Excelsior fu una serie di salti con paracadute effettuati negli anni 1959 e 1960 dall'aviatore statunitense Joseph Kittinger, colonnello della United States Air Force e direttore dei test, per collaudare il \"sistema Beaupre\" di paracadute a pi\u00f9 stadi.\nCon uno di questi salti Kittinger stabil\u00ec vari record del mondo: per il salto pi\u00f9 alto con paracadute, per il pi\u00f9 lungo atterraggio con parafreno e per la maggior velocit\u00e0 raggiunta da un uomo in atmosfera. Tutti questi record, tranne il maggior tempo trascorso in caduta libera da un pallone aerostatico, sono stati superati da Felix Baumgartner il 14 ottobre 2012.\nStoria del progetto.\nIl progetto.\nNegli anni 1950 gli aerei a reazione iniziarono a raggiungere velocit\u00e0 e quote molto elevate, e ci\u00f2 spinse l'aviazione statunitense (USAF) a porsi il problema della sicurezza di equipaggi costretti ad eventuali eiezioni di emergenza.\nEsperimenti effettuati su manichini mostrarono la tendenza dei corpi in caduta a cadere in vite con rotazioni fino a 200 giri al minuto, potenzialmente fatali.\nIl progetto Excelsior fu avviato nel 1958, con lo scopo di perfezionare un sistema di paracadute che permettesse una discesa controllata anche da alte quote. Un sistema fu proposto da Francis Beaupre, tecnico del Wright-Patterson Air Force Base dell'Ohio: consisteva in un paracadute di 2 metri con lo scopo di stabilizzare e impedire rotazioni incontrollate, e un paracadute principale di 8.5 metri da usare a quote minori. Entrambi i paracadute erano progettati per l'apertura automatica controllata da altimetri.\nPer il test del sistema, i tecnici della base costruirono un pallone aerostatico di elio alto 60 metri con capacit\u00e0 di 85000m\u00b3, che sollevasse una \"gondola\" (ossia un piccolo abitacolo aperto) con il collaudatore fino alla stratosfera.\nKittinger esegu\u00ec tre salti, indossando una tuta pressurizzata con strati di protezione dal freddo e il paracadute, che raddoppiavano il suo peso.\nI salti.\nIl primo test (Excelsior I) ebbe luogo il 16 novembre 1959. L'altezza da cui avvenne il salto era di 23300 m. Il primo paracadute si apr\u00ec troppo presto bloccando Kittinger per il collo e ponendolo in rotazione a 120 giri al minuto. L'aviatore giunse a terra incosciente ma salvo grazie al paracadute principale, apertosi automaticamente a 3000 metri di quota.\nSolo tre settimane dopo, l'11 dicembre, venne eseguito il secondo test, Excelsior II: Kittinger salt\u00f2 da 22800 metri di quota, scendendo in caduta libera per 17000 metri prima dell'apertura del paracadute principale.\nIl terzo ed ultimo test, Excelsior III, fu eseguito il 16 agosto 1960. Durante l'ascesa il guanto destro di Kittinger si depressurizz\u00f2 causando gravi danni alla mano, ma il colonnello non lo comunic\u00f2 all'equipaggio di terra. Continu\u00f2 l'ascesa fino alla quota di 31333 m, raggiunta in 91 minuti e superiore al precedente record per un pallone aerostatico con a bordo un uomo (30942 m, progetto Manhigh 1957). Kittinger rimase a tale quota per 12 minuti, perch\u00e9 il pallone raggiungesse l'area prevista per l'atterraggio, poi abbandon\u00f2 la gondola.\nIl paracadute di stabilizzazione si apr\u00ec al momento esatto e Kittinger, cadendo per 4'36\" stabil\u00ec il record per la pi\u00f9 lunga caduta libera (record non riconosciuto da alcuni per via dell'uso del paracadute secondario). A 5330 m di altezza Kittinger apr\u00ec il paracadute principale e atterr\u00f2 nel deserto del Nuovo Messico.\nLa discesa dur\u00f2 13 minuti e 45 secondi, attuale record del mondo per i salti con paracadute.\nDurante la caduta la temperatura minima toccata fu di -70\u00a0\u00b0C, e la velocit\u00e0 massima 988\u00a0km/h.\nI risultati.\nI test del progetto Excelsior dimostrarono sostanzialmente la possibilit\u00e0 per un equipaggio aereo di discendere in sicurezza da quote molto alte.\nIl presidente Dwight Eisenhower consegn\u00f2 a Kittinger l'Harmon Trophy. Il colonnello dell'USAF ricevette anche la medaglia Distinguished Flying Cross, il premio J.J. Jeffries, la medaglia Leo Stevens Parachute e il premio Wingfoot della Lighter-Than-Air Society."}
{"id": "2971060", "revid": "1305772", "url": "https://it.wikipedia.org/wiki?curid=2971060", "title": "Jet\u0159ichovice", "text": "Jet\u0159ichovice (in tedesco \"Dittersbach\") \u00e8 un comune della Repubblica Ceca facente parte del distretto di D\u011b\u010d\u00edn, nella regione di \u00dast\u00ed nad Labem.\nGeografia fisica.\nIl villaggio \u00e8 situato presso il torrente Jet\u0159ichovick\u00e1 B\u011bl\u00e1. I ruscelli che scorrono attorno al villaggio sono molto utili per far funzionare i mulini.\nI comuni limitrofi sono V\u0161emily, Vysok\u00e1 L\u00edpa e Kamenick\u00e1 Str\u00e1\u0148 ad ovest, Zadn\u00ed Jet\u0159ichovice e Zadn\u00ed Doubice a nord, Studen\u00fd, Rynartice, Lipnice e Doln\u00ed Ch\u0159ibsk\u00e1 ad est e Filipov, Kunratice, Srbsk\u00e1 Kamenice, Kamenick\u00e1 Nov\u00e1 V\u00edka, L\u00edska, \u010cesk\u00e1 Kamenice, Jansk\u00e1, Vesel\u00e9, Vesni\u010dka e Lu\u017en\u00e1 a sud.\nStoria.\nIl comune di Jet\u0159ichovice \u00e8 nato verso la fine del XIV secolo.\nLe fonti scritte del XVI e XVII secolo mostrano che in prossimit\u00e0 del villaggio vi erano delle segherie, nelle quali veniva lavorato legno delle foreste vicine.\nA capo del comune vi sono state diverse famiglie: Michalic\u016fm, Berk\u016fm di Dub\u00e9, e Kinsk\u00fdm Vartenberk. Nel corso dell'anno 1778, con l'invasione delle truppe prussiane, il villaggio fu saccheggiato.\nNel 1945 la maggioranza della popolazione era composta da persone di nazionalit\u00e0 tedesca. Dopo l'espulsione dei tedeschi, la popolazione di alcuni quartieri \u00e8 scesa notevolmente.\nIstruzione.\nLa scuola locale \u00e8 entrata in funzione nel 1889 ed \u00e8 tuttora funzionante.\nGeografia antropica.\nFrazioni.\nLe quattro frazioni che oggi si aggiungono al comune erano villaggi precedentemente separati ed unificati dal XVII secolo."}
{"id": "2971063", "revid": "125841470", "url": "https://it.wikipedia.org/wiki?curid=2971063", "title": "Mannaggia alla miseria", "text": "Mannaggia alla miseria \u00e8 un film per la televisione del 2010 diretto da Lina Wertm\u00fcller.\nDescrizione.\nIl film, prodotto da Ida Di Benedetto per Titania Produzioni, e da Rai Cinema e Rai Fiction, con il contributo dell'Apulia Film Commission, \u00e8 ispirato al fondatore della banca dei poveri, l'economista premio nobel Muhammad Yunus. Presentato in concorso alla 63\u00aa edizione del Festival del cinema di Salerno, il film \u00e8 andato in onda in prima visione su Rai 1 il 2 giugno 2010, ottenendo una audience di 4.817.000 telespettatori e uno share del 20,39%.\nTrama.\nAntonio, Chicchino e Marina, trentenni di ingegno, di ritorno dal Bangladesh decidono di realizzare a Napoli il sistema del microcredito ideato in Bangladesh dal banchiere dei poveri Muhammad Yunus, per consentire alla povera gente di intraprendere un'attivit\u00e0 in proprio emancipandosi dai disonesti datori di lavoro e ponendosi in conflitto con le regole della camorra. La vicenda si intreccia con gli intrighi amorosi che legano i tre personaggi: sia Antonio che Chicchino sono innamorati di Marina, ma la ragazza non si decide chiaramente tra i due.\nIl film si conclude con le immagini di repertorio di Muhammad Yunus che ritira il Premio Nobel per la pace nel 2006.\nAmbientazione.\nIl film \u00e8 ambientato a Napoli e girato a Taranto.\nI continui spostamenti furono dovuti anche al fatto che, durante la lavorazione del film, nell'autunno del 2008, la troupe fu costretta ad abbandonare Taranto a causa di richieste di pizzo provenienti da delinquenti locali, che spinsero la regista a partire alla volta di Brindisi.. In seguito gli estorsori furono arrestati dalle forze dell'ordine."}
{"id": "2971065", "revid": "1494169", "url": "https://it.wikipedia.org/wiki?curid=2971065", "title": "Dittersbach", "text": ""}
{"id": "2971070", "revid": "729019", "url": "https://it.wikipedia.org/wiki?curid=2971070", "title": "Tour della nazionale di rugby a 15 dell'Italia 2010", "text": "Nel giugno 2010 la nazionale italiana di rugby allenata da Nick Mallett intraprese un \"tour\" ufficiale in Sudafrica, seconda trasferta nel Paese d'origine del tecnico sudafricano dopo quella del 2008.\nNella terza settimana di giugno la Federazione Italiana Rugby organizz\u00f2 una trasferta in Sudafrica con i programma due \"test match\" contro gli \"Springboks\": il 19 giugno a Witbank e, sette giorni pi\u00f9 tardi, il 26 giugno a East London.\nNel match d'esordio, gli Azzurri ottennero quello che venne considerato un buon risultato: dopo un primo tempo sofferto con tre mete subite, resistettero bene e ridussero il divario, contro una squadra appagata, che aveva comunque travolto sette giorni prima la detentrice del Sei Nazioni 2010; il match termin\u00f2 13-29 per il .\nSette giorni dopo l'Italia torn\u00f2 ai risultati abituali, con gli \"Springboks\" che realizzarono sette mete, surclassando gli Azzurri che ne marcarono soltanto una, nel secondo tempo, a partita gi\u00e0 chiusa; l'incontro termin\u00f2 11-55 in favore dei sudafricani."}
{"id": "2971075", "revid": "599013", "url": "https://it.wikipedia.org/wiki?curid=2971075", "title": "Nicolas Fritsch", "text": "Non ha ottenuto grandissimi risultati in carriera se si eccettua un terzo posto nella classifica generale del Tour de Suisse 2002 e un terzo nella Parigi-Bourges 2003."}
{"id": "2971098", "revid": "110157", "url": "https://it.wikipedia.org/wiki?curid=2971098", "title": "Baton Rouge Pro Tennis Classic", "text": "Il Baton Rouge Pro Tennis Classic \u00e8 stato un torneo professionistico di tennis giocato su cemento. Ha fatto parte dell'ITF Men's Circuit nelle prime edizioni del 2006 e 2007, e dell'ATP Challenger Tour dal 2008 all'ultima edizione del 2010. Si giocava annualmente al Lamar Tennis Center di Baton Rouge negli Stati Uniti."}
{"id": "2971105", "revid": "228587", "url": "https://it.wikipedia.org/wiki?curid=2971105", "title": "XL Bermuda Open", "text": "L'XL Bermuda Open \u00e8 un torneo professionistico di tennis sul cemento, che faceva parte dell'ATP Challenger Series. Si giocava annualmente a Paget nelle Bermuda su campi in terra verde."}
{"id": "2971107", "revid": "713168", "url": "https://it.wikipedia.org/wiki?curid=2971107", "title": "Storia del reame di Napoli dal 1734 sino al 1825", "text": "La Storia del reame di Napoli dal 1734 sino al 1825 \u00e8 un saggio storico del generale napoletano Pietro Colletta.\nStruttura.\nIl periodo storico oggetto della \"Storia\" del Colletta va dal 1734, anno in cui Carlo di Borbone diventa re di Napoli e di Sicilia, al 1825, anno della morte di Ferdinando I delle Due Sicilie. La vasta materia \u00e8 divisa in dieci libri di cui nei primi due sono esposte le vicende fino al 1790, e nei rimanenti otto libri gli eventi pi\u00f9 recenti, quelli di cui l'autore spesso aveva conoscenza diretta. \nGenesi dell'opera.\nNel 1821, quando si rec\u00f2 in esilio a Br\u00fcnn e inizi\u00f2 la stesura della sua opera pi\u00f9 importante, Pietro Colletta aveva gi\u00e0 scritto dei saggi storici su argomenti recenti e si prefisse di ampliare la narrazione. Inizialmente cominci\u00f2 a scrivere sugli eventi del periodo costituzionale, che costituiranno il nono libro della \"Storia\", col proposito di farlo leggere esclusivamente a Metternich. Il progetto della \"Storia\" in dieci libri fu ideato a Firenze, citt\u00e0 nella quale si trasfer\u00ec nel 1822. Si dedic\u00f2 dapprima agli eventi successivi al regno di Giuseppe Bonaparte (libri dal VI al X); successivamente, dopo aver rielaborato profondamente il libro IX, pass\u00f2 a redigere i primi cinque.\nDiede grande importanza all'elaborazione formale. Colletta conosceva gli storiografi latini (Tacito, Sallustio, ecc.) Alla revisione formale della \"Storia\" collaborarono letterati suoi amici come Niccolini, Giordani e soprattutto Capponi, i quali leggevano il testo a mano a mano che veniva terminato ed erano prodighi di consigli. Dopo la morte di Colletta (11 novembre 1831) costoro rividero gli ultimi tre libri, non ancora corretti, e si interessarono della pubblicazione. L'opera fu pubblicata postuma a Capolago, preceduta da una \"Notizia intorno alla vita di Pietro Colletta\" anonima, ma scritta da Gino Capponi, ed ebbe numerose ristampe e traduzioni.\nGli ultimi libri contenevano spesso vicende controverse le quali diedero avvio a polemiche anche aspre da parte degli avversari ancora viventi del Colletta, quali il principe di Canosa e Francesco Pignatelli. Alcune riserve erano fondate. La \"Storia\" presenta spesso inesattezze da imputare soprattutto a difficolt\u00e0, da parte del Colletta, di procurarsi una documentazione affidabile da parte dei governi assoluti napoletani e austriaci."}
{"id": "2971108", "revid": "729019", "url": "https://it.wikipedia.org/wiki?curid=2971108", "title": "Tour della Nazionale di rugby a 15 dell'Australia 2010", "text": "I \"Wallabies\" nazionale di \"rugby a 15\" dell' tra il 2008 e il 2010 hanno in programma di recarsi sovente in tour, specialmente nel mese di novembre in Europa e Argentina.\nPer il 2010, \u00e8 in programma un match a Hong Kong contro la Nuova Zelanda, quindi una serie di match in Europa\nRisultati.\nA Hong Kong l' conquista la vittoria con una rimonta in extremis, favorita da gravi errori difensivi degli \"All Blacks\" nella fase decisiva.\nSbarcata in Europa, l'Australia supera il con un incisivo secondo tempo, trascinata da Kurtley Beale, anche se subisce nel finale il ritorno degli avversari che segnano una meta al 70'.\nNel \"mid-week\" contro Leicester gli \"Wallabies\" vincono a fatica 26-15\nIn tale occasione Leicester adotta per l'occasione la tradizionale identificazione dei giocatori attraverso lettere anzich\u00e9 numeri.\nA Londra, contro l' giunge un'inattesa pesante sconfitta per 35-18 e, nel \"mid-week\" successivo, in Irlanda, le seconde linee subiscono una sconfitta contro Munster. \nLa squadra della provincia irlandese, per la quarta volta dal 1967, batte gli australiani in casa propria, anche se nell'occasione per la prima volta a Thomond Park\nDopo la sconfitta irlandese gli \"Wallabies\" sbarcano sul continente; a Firenze, contro l', pur non brillando, vincono marcando due mete, una delle quali a tempo scaduto, contro una degli italiani; a Parigi invece si riscattano travolgendo per 59-16 la , fresca reduce della vittoria sull'"}
{"id": "2971111", "revid": "287204", "url": "https://it.wikipedia.org/wiki?curid=2971111", "title": "Incontri internazionali di rugby a 15 di fine anno 2008", "text": "\"Autumn International\" \u00e8 il modo con cui nell'emisfero nord si indica l'insieme delle tourn\u00e9e delle nazionali di rugby a 15 dell'emisfero Nord in Europa nel mese di novembre (nell'emisfero sud vengono invece ovviamente chiamati \"Tour di primavera\", vista la stagione in corso in quelle terre).\nAvvenimenti.\nL'edizione 2008 ha visto in tour nell'emisfero nord le nazionali di , , , , e la Selezione dei Pacific Islanders in tour in Europa.\nLa serie di incontri s\u00ec \u00e8 conclusa con il tradizionale \"final challenge\" in cui i Barbarians hanno questa volta affrontato l'Australia nello stadio di Wembley (primo test match nel nuovo stadio).\nIn anticipo alla serie di incontri in Europa, un match aggiuntivo per la Bledisloe Cup si \u00e8 disputato tra Nuova Zelanda ed Australia. Per la prima volta l'incontro si \u00e8 svolto in campo neutro ad Hong Kong.\nI test hanno avuto un ulteriore significato in quanto l'International Rugby Board ha deciso per la prima volta di utilizzare il ranking mondiale al 1\u00ba dicembre 2008 per determinare i gironi della fase finale della \nNuova Zelanda in Europa.\nCome gi\u00e0 nel 2005, gli All Blacks conquistano il grande slam battendo tutte le squadre delle isole britanniche.\nNew Zealand Heatrland in USA.\nLa selezione dei giocatori della seconda competizione provinciale neozelandese si reca in tour negli USA\nArgentina in Europa.\nDopo che nel 2006 l'Argentina era stata la vera protagonista dell'\"Autumn International\", grazie allo storico successo di Twickenham con l'Inghilterra, nel 2008, una nazionale assai rinnovata si presenta in Europa per tre test. Dopo un'onorevole sconfitta con la Francia, i \"pumas\" travolgono l'Italia, a Torino, prima di cedere ad una determinata Irlanda.\nIsole del Pacifico in Europa.\nDue anni dopo il tour precedente, i Pacific Islanders tornano in Europa per l'ultimo loro tour della storia. Conquistano la loro prima vittoria nell'ultimo match con l'Italia\nCanada in Europa.\nDue pesantissime sconfitte senza appello, con Irlanda e Scozia, una buona prestazione con il Galles ed una vittoria contro il modesto Portogallo.\nUsa in Giappone.\nDue test per gli USA in Giappone."}
{"id": "2971113", "revid": "767487", "url": "https://it.wikipedia.org/wiki?curid=2971113", "title": "Alfredo Marchionneschi", "text": "In carriera ha totalizzato complessivamente 124 presenze e 33 reti in Serie A e 55 presenze e 28 reti in Serie B.\nCaratteristiche tecniche.\nGiocava come ala.\nCarriera.\nFormatosi in club calcistici minori del genovesato, come l'Esperia Rivarolo e la Sestrese, fu ingaggiato dal nella stagione 1927-1928. Esord\u00ec con il Genoa l'8 dicembre 1927 nella vittoria casalinga per 3-0 contro il ; questa sua prima esperienza con i rossoblu non fu proficua, riuscendo a scendere in campo solo due volte.\nLa stagione seguente \u00e8 alla SPAL mentre l'anno successivo viene ingaggiato dal .\nNel 1932 si trasferisce nel capoluogo pugliese, e in quella stagione fu il migliore cannoniere del , con 8 reti.\nTerminata l'esperienza barese, torna nel 1936, al , ottenendo il quarto posto nella classifica dei cannonieri della stagione 1936-1937, con 16 reti; nella stessa stagione vinse anche la Coppa Italia con i rossoblu, disputando la finale.\nPassato al Novara, disputa con i piemontesi la finale del 18 maggio 1939 di Coppa di Italia, sfida che la sua squadra perse contro l'Ambrosiana Inter per 2-1: segna il gol dei piemontesi.\nRisulta essere il secondo miglior cannoniere della storia del , stabilendo nella stagione 1931-1932 il record di marcature in un campionato per il Foggia, con 29 reti, oltre che il giocatore ad avere segnato pi\u00f9 gol in una gara, 5, in una vittoria esterna contro il per 7-2."}
{"id": "2971117", "revid": "92723", "url": "https://it.wikipedia.org/wiki?curid=2971117", "title": "Trofeo Paolo Corazzi", "text": "Il Trofeo Paolo Corazzi \u00e8 stato un torneo professionistico di tennis giocato su cemento, che faceva parte dell'ATP Challenger Tour. Si giocava annualmente al Centro Sportivo Stradivari di Cremona in Italia; come torneo per club dal 1997 al 2003, come Futures dal 2004 al 2007, come Challenger dal 2008 al 2011."}
{"id": "2971120", "revid": "500246", "url": "https://it.wikipedia.org/wiki?curid=2971120", "title": "Logo di Google", "text": ""}
{"id": "2971126", "revid": "1318658", "url": "https://it.wikipedia.org/wiki?curid=2971126", "title": "Alessandro Ortis", "text": "Biografia.\nEx-Allievo della Scuola Militare Nunziatella di Napoli, ha conseguito la laurea in Ingegneria Nucleare presso il Politecnico di Milano, diplomandosi successivamente presso la \"SDA Bocconi School of Management\" dell'Universit\u00e0 commerciale Luigi Bocconi.\nDurante la sua carriera ha ricoperto ruoli dirigenziali in alcune tra le maggiori aziende private italiane, quali Gruppo Zanussi, Gruppo Pirelli, Gruppo ENI, Ispredil \u2013 ANCE, Serono, Tecnofarmaci.\nHa sviluppato poi un'elevata esperienza nel settore energetico, finanziario ed istituzionale, avendo ricoperto i ruoli di Vice Presidente dell'Enel; di Presidente di Eurelectric; Presidente del gruppo di esperti per il settore elettrico dell'Agenzia internazionale dell'energia (AIE); di Direttore Generale per l'Energia e le Risorse Minerarie al Ministero dello sviluppo economico; Presidente della CCSE (Cassa Conguaglio per il Settore Elettrico); Membro del Governing Board dell'AIE, del Consiglio superiore dei Lavori pubblici, della Commissione tecnico-scientifica del Dipartimento della Protezione Civile e del Comitato scientifico della Sogin.\nNel dicembre 2003 \u00e8 stato nominato Presidente dell'Autorit\u00e0 per l'energia elettrica e il gas, incarico che ha mantenuto fino al febbraio 2011. Ha anche ricoperto il ruolo di Vice Presidente del Consiglio europeo dei Regolatori per l'Energia e di Presidente di MEDREG, l'Associazione dei Regolatori per l'energia elettrica e il gas del Mediterraneo.\n\u00c8 stato senior advisor della Banca Europea per la Ricostruzione e lo Sviluppo. Attualmente \u00e8: Co-Presidente della Commissione Economia e Sviluppo della Assemblea Parlamentare del Mediterraneo; Presidente Onorario di MEDREG; Vice Presidente del Comitato Tecnico Scientifico dell'ENEA; membro del Consiglio Direttivo SIOI (Societ\u00e0 Italiana per l'Organizzazione Internazionale).\n\u00c8 insignito delle onorificenze di Cav. di Gr. Cr. dell'Ordine al merito della Repubblica Italiana e di Cavaliere della L\u00e9gion d'Honneur francese."}
{"id": "2971131", "revid": "37401", "url": "https://it.wikipedia.org/wiki?curid=2971131", "title": "Complemento di abbondanza", "text": ""}
{"id": "2971132", "revid": "37401", "url": "https://it.wikipedia.org/wiki?curid=2971132", "title": "Complemento di privazione", "text": ""}
{"id": "2971138", "revid": "1543377", "url": "https://it.wikipedia.org/wiki?curid=2971138", "title": "Rynartice", "text": "Rynartice (in tedesco \"Rennersdorf\") \u00e8 una frazione di Jet\u0159ichovice, comune ceco del distretto di D\u011b\u010d\u00edn, nella regione di \u00dast\u00ed nad Labem.\nGeografia fisica.\nIl villaggio si estende su una superficie di 773,16 ha (equivalenti a circa 7,73\u00a0km\u00b2). Si trova 3\u00a0km a sud-est da Jet\u0159ichovice. Nel villaggio sono state registrate 100 abitazioni, nelle quali vivono 33 persone.\nAltri comuni limitrofi sono V\u0161emily ad ovest, Doln\u00ed Ch\u0159ibsk\u00e1, Star\u00e9 Doubice e Nov\u00e9 Doubice a nord, Ch\u0159ibsk\u00e1, Kr\u00e1sn\u00e9 Pole, Horn\u00ed Ch\u0159ibsk\u00e1, Rybni\u0161t\u011b e Nov\u00e1 Ch\u0159ibsk\u00e1 ad est e Lipnice, Kunratice, L\u00edska, Filipov, \u010cesk\u00e1 Kamenice, Vesni\u010dka, Doln\u00ed Prysk ed Hun\u00edkov a sud."}
{"id": "2971144", "revid": "6923", "url": "https://it.wikipedia.org/wiki?curid=2971144", "title": "Scopus (base di dati)", "text": "Scopus \u00e8 un database di riassunti e citazioni per articoli di pubblicazioni riguardanti la ricerca. Il database \u00e8 stato creato nel 2004 dalla casa editrice Elsevier.\nCaratteristiche.\nScopus \u00e8 aggiornato periodicamente e offre circa 25000 articoli provenienti da pi\u00f9 di 5000 editori internazionali che includono: 16500 giornali sottoposti a processo di peer reviewing in ambito scientifico, tecnico, medico e sociale; 600 pubblicazioni commerciali; 350 edizioni di libri; una copertura estesa delle conferenze mondiali con 3 milioni e mezzo di conference papers.\nIn Scopus sono presenti 435 milioni di pagine web a carattere scientifico; 23 milioni di brevetti depositati nei cinque principali uffici brevetti del mondo (US Patent Office, European Patent Office, World Intellectual Property Organization, Japan Patent Office e UK Intellectual Property Office); oltre 80 fonti selezionate da varie istituzioni che comprendono archivi digitali e collezioni relative a specifici argomenti.\nIl portale permette la visualizzazione diretta di abstract e degli articoli completi cercati, permette l'impostazione di alerts per rimanere aggiornati circa uno specifico argomento o le pubblicazioni di un dato autore. In aggiunta ai dati bibliografici, Scopus offre anche servizi bibliometrici tra cui il calcolo dell'indice di Hirsch (h index). Tali servizi sono stati tra l'altro utilizzati nella prima valutazione della qualit\u00e0 della ricerca pubblica italiana, riferita al periodo 2004-2010, da parte dell'agenzia ANVUR. L'uso di indicatori di questo tipo nella valutazione universitaria ha suscitato molte polemiche, a causa della copertura non completa delle banche dati e dell'accesso non libero.\nSenza una sottoscrizione o d'istituto o personale \u00e8 consentito reperire solamente informazioni di base relative a ciascun autore. \u00c8 comunque possibile accedere a questo tipo di servizi di informazione dalle proprie connessioni personali (smartphone, netbook, pc, etc). Su iOS esiste un'applicazione creata appositamente per Scopus.\nUnitamente a Google Scholar, l'indicizzazione delle riviste nella base di conoscenza Scopus \u00e8 spesso utilizzata in ambito accademico per valutare la qualit\u00e0 di una pubblicazione, anche se, secondo uno studio recente, un numero notevole di riviste predatorie (circa un quarto del totale) di dubbio valore scientifico sarebbero comunque indicizzate su Scopus.\nElsevier afferma che all'interno di Scopus sono indicizzate pi\u00f9 di 2.300 Open Access (OA). Nel luglio 2018, Elsevier ha sottoscritto un accordo di partenariato con l'organizzazione senza scopo di lucro Impactstory per migliorare la funzionalit\u00e0 di ricerca avanzata degli articoli e delle riviste OA.\nAccoglienza.\nUno studio comparativo del 2006 mise a confronto le funzionalit\u00e0 di Scopus e di Web of Science (WoS), concludendo che i due servizi web si completano a vicenda. La copertura temporale di WoS \u00e8 pi\u00f9 estesa poich\u00e9 include le pubblicazioni scientifiche a partire dal 1945, mentre l'archivio online di Scopus \u00e8 disponibile solamente dall'anno 1956. Al contrario, Scopus presenta una migliore usabilit\u00e0 anche per gli utenti meno esperti, oltre ad una maggiore variet\u00e0 interdisciplinare e a un'interfaccia che facilita l'utente nel reperimento di risultati correlati e non strettamente attinenti alla propria disciplina."}
{"id": "2971149", "revid": "767487", "url": "https://it.wikipedia.org/wiki?curid=2971149", "title": "Roberto Guastalla", "text": "Nato in una famiglia di tradizioni militari (il padre Giuseppe era generale dei Carabinieri Reali), svolse i primi studi scolastici a Napoli, dove il padre si trovava in quegli anni in servizio. Dal 1871 al 1876 frequent\u00f2 i corsi di pittura dell'Accademia Parmense, sotto l'insegnamento di Guido Carmignani. Nel 1883 prest\u00f2 il servizio militare e poi si iscrisse all'Accademia Militare di Modena, ma nel 1886 l'abbandon\u00f2 per intraprendere una carriera di pittore. Influenzato dalle opere di Alberto Pasini, si accost\u00f2 a un tema che divenne dominante nella sua produzione artistica, l'Orientalismo.\nDal 1886 al 1906 fece una lunga serie di viaggi nel vicino Oriente, nei paesi dell'Impero Ottomano, in Egitto e in Marocco. Nel 1906 visit\u00f2 i paesi Balcanici: Croazia, Montenegro, Serbia, Bosnia, Romania ed Ungheria. Nel 1908 visit\u00f2 la Sicilia, la Tunisia e la Namibia.\nOltre ad eseguire moltissime tele, disegni e bozzetti, us\u00f2 uno strumento nuovo per quei tempi, la fotografia. Partecip\u00f2 a diverse esposizioni a Parma, ad iniziare dal 1879, in particolare a quelle triennali organizzate dalla locale \"Societ\u00e0 di Incoraggiamento\". Partecip\u00f2 anche a diverse esposizioni nazionali (di Bologna nel 1888, di Milano nel 1891, di Firenze nel 1892).\nNel 1996 il Museo Fondazione Cariparma ha organizzato una mostra antologica su di lui, dal titolo \"Roberto Guastalla, pellegrino del sole\"."}
{"id": "2971153", "revid": "767487", "url": "https://it.wikipedia.org/wiki?curid=2971153", "title": "Piotr Wadecki", "text": "Professionista dal 1996 al 2005, ha ottenuto quasi quaranta vittorie in carriera. Dal 2009 al 2018 \u00e8 stato direttore sportivo alla CCC Polkowice, e dal 2019 al 2020 del CCC Team.\nCarriera.\nPassista-scalatore, pass\u00f2 professionista nel 1996 con la Mr\u00f3z, il principale team polacco, per poi correre per quattro stagioni, dal 2001 al 2004, in squadre belghe (Domo-Farm Frites, Quick Step-Davitamon e Lotto-Domo). Dopo un 2005 tra le file della Intel-Action, ex Mr\u00f3z, ha chiuso la carriera nel 2006 con la CCC-Polsat, formazione di cui dal 2009 \u00e8 direttore sportivo.\nHa ottenuto molti successi tra i \"pro\", soprattutto in corse minori dell'Est Europa. Al suo attivo ci sono tuttavia anche risultati di spessore: tre campionati nazionali, due in linea e uno a cronometro, la Corsa della Pace nel 2000, tappe al Giro di Polonia, la quinta frazione della Parigi-Nizza 2001 e la prima della Quatre Jours de Dunkerque 2002.\nHa poi ottenuto il secondo posto dietro ad Alex Z\u00fclle nel Giro di Svizzera 2002, il sesto posto nel campionato del mondo 2001 e il settimo nella Cl\u00e1sica San Sebasti\u00e1n dello stesso anno, il settimo posto nella corsa in linea dei Giochi olimpici 2000 a Sydney."}
{"id": "2971155", "revid": "517263", "url": "https://it.wikipedia.org/wiki?curid=2971155", "title": "Giuseppe Rose", "text": "Biografia.\nLaureato giovanissimo in giurisprudenza, partecip\u00f2 alla guerra (1943). Tornato a Cosenza, inizi\u00f2 la carriera di avvocato che esercit\u00f2 per molti anni. Si trasfer\u00ec a Milano ed in seguito in Svizzera, dove si dedic\u00f2 al giornalismo. Durante il suo soggiorno a Milano, si avvicin\u00f2 ai gruppi anarchici con cui simpatizz\u00f2. Studioso di problemi politico-sociali, approfond\u00ec le idee dell'anarchismo e ne approfond\u00ec le ideologie. Fu in questi anni che assunse la direzione della rivista anarchica \"Volont\u00e0\", fino al 1972; fu collaboratore fisso di \"Umanit\u00e0 Nova\" e di \"Il Libertario\". \nIntanto si dedicava alla cura e alla traduzione in italiano di diverse opere straniere, tra le altre il saggio di Michail Bakunin, \"Dio e lo Stato\". Tra le sue pubblicazioni: \"Marxismo e bolscevismo di fronte al problema dell'autogestione\" e \"Le aporie del marxismo libertario\".\nScomparso prematuramente nell'estate del 1975, Rose ha lasciato due importanti lavori: la \"Bibliografia di Bakunin\", pubblicata postuma dalle edizioni \"Anarchismo\" come premessa alle \"Opere Complete\" di Bakunin, e la \"Bibliografia dell'anarchismo\", incompiuta, i cui materiali preparatori sono apparsi in due numeri della rivista \"Volont\u00e0\" (6/1975 e 2/1976). La sua biblioteca personale, di grande pregio per le opere antiche e rare che contiene, \u00e8 oggi depositata presso la Biblioteca Civica di Cosenza.\nLa sua personalit\u00e0 complessa lo portava a spaziare anche nel campo della pittura e in quello della poesia. Tenne numerose mostre in Italia ed in Svizzera, ottenne numerosi premi, l'ultimo a Catania nel 1974."}
{"id": "2971163", "revid": "209263", "url": "https://it.wikipedia.org/wiki?curid=2971163", "title": "Vodacom Park", "text": ""}
{"id": "2971164", "revid": "729019", "url": "https://it.wikipedia.org/wiki?curid=2971164", "title": "Tour della Nazionale di rugby a 15 del Canada 2008", "text": "Dopo i mondiali di rugby del 2007 (eliminata alla prima fase), la nazionale canadese di rugby union si reca in tour varie volte.\nNel 2008 i canadesi subiscono in Europa, due pesantissime sconfitte senza appello, con Irlanda e Scozia, una sconfitta malgrado una buona prestazione con il Galles ed una vittoria contro il modesto Portogallo."}
{"id": "2971167", "revid": "300067", "url": "https://it.wikipedia.org/wiki?curid=2971167", "title": "Albuquerque Thunderbirds 2009-2010", "text": "La stagione 2009-10 degli Albuquerque Thunderbirds fu la 9\u00aa nella NBA D-League per la franchigia.\nGli Albuquerque Thunderbirds arrivarono settimi nella \"Western Conference\" con un record di 18-32, non qualificandosi per i play-off."}
{"id": "2971171", "revid": "1543377", "url": "https://it.wikipedia.org/wiki?curid=2971171", "title": "V\u0161emily", "text": "V\u0161emily \u00e8 una frazione di Jet\u0159ichovice, comune ceco del distretto di D\u011b\u010d\u00edn, nella regione di \u00dast\u00ed nad Labem.\nGeografia fisica.\nIl villaggio si estende su una superficie di 486,7 ha (equivalenti a circa 4,87\u00a0km\u00b2). Si trova 4\u00a0km a sud da Jet\u0159ichovice. Nel villaggio sono state registrate 130 abitazioni, nelle quali vivono 59 persone.\nAltri comuni limitrofi sono Kamenick\u00e1 Str\u00e1\u0148 e R\u016d\u017eov\u00e1 ad ovest, Vysok\u00e1 L\u00edpa, Mezn\u00ed Louka e Zadn\u00ed Jet\u0159ichovice a nord, Filipov, Kunratice, Lipnice, Studen\u00fd e Rynartice ad est e Srbsk\u00e1 Kamenice, Jansk\u00e1, Kamenick\u00e1 Nov\u00e1 V\u00edka, Lu\u017en\u00e1, Star\u00e1 Ole\u0161ka, Vesel\u00e9, Vesel\u00ed\u010dko e Markvartice a sud."}
{"id": "2971176", "revid": "729019", "url": "https://it.wikipedia.org/wiki?curid=2971176", "title": "Tour della nazionale di rugby a 15 della Nuova Zelanda 2010", "text": "A fine 2010 gli \"All Blacks\" si recarono in \"tour\" nelle Isole britanniche per incontrare le quattro \"Home nations\"; reduci dal Grande Slam di due anni prima si ripresentarono in Europa di nuovo guidati in panchina da Graham Henry e in campo da Richie McCaw, al suo terzo \"tour\" da capitano.\nIl prologo fu a Hong Kong per il quarto incontro, ininfluente, per la Bledisloe Cup contro l': la , infatti, reduce da tre vittorie contro gli \"Wallabies\" nel Tri Nations 2010, si era gi\u00e0 aggiudicata la Coppa.\nLa sconfitta sub\u00ecta non ebbe risvolti quindi riguardo alla conquista del trofeo, ma interruppe a quota 10 una striscia di vittorie consecutive degli \"All Blacks\".\nSbarcati nelle Isole Britanniche, la squadra di McCaw vinse dapprima a Twickenham, contro l', una partita persa nelle mischie ma risolta dal miglior gioco dei tre quarti.\nA Edimburgo, contro la , non vi fu partita: la si impose con sette mete trasformate contro solo un calcio di punizione scozzese e, a Dublino, l' resse solo un tempo prima di cedere con venti punti di scarto; lo Slam si concretizz\u00f2 a Cardiff contro un combattivo che cedette solo nel finale per 25-37.\nPer la si tratt\u00f2 del quarto Grande Slam in assoluto, il secondo consecutivo, e McCaw divenne il primo capitano a guidare una Nazionale alla conquista di due Slam."}
{"id": "2971180", "revid": "599013", "url": "https://it.wikipedia.org/wiki?curid=2971180", "title": "Christophe Agnolutto", "text": "Carriera.\nProfessionista dal 1996 al 2006 nelle squadre francesi Casino (poi divenuta AG2R) e Agritubel, partecip\u00f2 per cinque volte al Tour de France, aggiudicandosi la sesta tappa dell'edizione 2000 a Limoges. Al secondo anno tra i \"pro\" fece suo inoltre il Giro di Svizzera 1997."}
{"id": "2971185", "revid": "252548", "url": "https://it.wikipedia.org/wiki?curid=2971185", "title": "Think Different", "text": ""}
{"id": "2971188", "revid": "287204", "url": "https://it.wikipedia.org/wiki?curid=2971188", "title": "Havis de Giorgio", "text": "Biografia.\nNato in Tunisia dal professor Guido De Giorgio, esoterista originario di San Lupo (Italia), residente a Torino dal 1933, si iscrisse alla Facolt\u00e0 di Lettere dell'Universit\u00e0 di Torino.\nInterruppe gli studi al secondo anno per arruolarsi come camicia nera semplice nella 104\u00aa sezione Camicie Nere della 4\u00aa Divisione CC.NN. \"3 gennaio\". Tra il 9 novembre 1935 ed il marzo 1936 rimaneva in zona d'operazioni, lasciandola in seguito all'ammissione al corso allievi ufficiali di complemento di Sagan\u00e8iti. \nOttenuta la nomina a sottotenente di complemento degli alpini il 25 giugno 1936, fu assegnato al battaglione \u201cSaluzzo\u201d dell'11\u00ba reggimento. Quando questa unit\u00e0 fu rimpatriata, fece richiesta con successo di rimanere in Africa e fu aggregato al Regio Corpo Truppe Coloniali, II Battaglione Eritreo \"Hidalgo\" della 9\u00aa Brigata coloniale. Rimase in servizio con questo reparto per oltre due anni, effettuando numerose azioni di polizia nella regione del Gimma meridionale, nei pressi del Lago Margherita (oggi Lago Abaja) e del Lago Ruspoli (oggi Lago Ciam\u00f2).\nNel 1941 l'Universit\u00e0 di Torino gli ha conferito la Laurea in Lettere \"ad Honorem\" alla memoria.\nAlla sua memoria \u00e8 inoltre dedicato rifugio alpino Havis De Giorgio (m. 1761 slm) situato nei pressi delle sorgenti del fiume Ellero in una conca prativa sormontata dalla punta omonima e dalle Rocche del Pis, contrafforti della Cima delle Saline.\nOnorificenze.\n Medaglia d'oro al valor militare (Torrente Manta, 1939)\n Medaglia d'argento al valor militare (Tol\u00e0-Giob\u00f2, 1937)"}
{"id": "2971189", "revid": "6923", "url": "https://it.wikipedia.org/wiki?curid=2971189", "title": "Freedom Force vs The 3rd Reich", "text": "Freedom Force vs the 3rd Reich \u00e8 un videogioco di ruolo sviluppato e pubblicato da Irrational Games. In questo sequel di Freedom Force, il giocatore guida una squadra di supereroi che viaggia indietro nel tempo per aiutarlo a cambiare la Germania nazista ei suoi alleati durante la seconda guerra mondiale. \u00c8 stato pubblicato all'inizio del marzo 2005.\nStoria.\nDurante una missione a Cuba, la Freedom Force riesce a stendere il magico gigante Nuclear Winter. Ci\u00f2 che la squadra non sa \u00e8 che quella missione era architettata da qualcuno che vuole i segreti dell'Uomo del Tempo, che si era alleato con Nuclear Winter, e che potrebbe davvero riscrivere la storia. In breve, gli eroi della Freedom Force si ritrovano catapultati in una versione parallela della Terra dove il Nazismo ha vinto la guerra ed \u00e8 diventato padrone del mondo. Adesso, la Freedom Force dovr\u00e0 combattere per far riportare il mondo alla sua vera timeline.\nPersonaggi.\nNel gioco si disporr\u00e0 inizialmente gi\u00e0 di alcuni personaggi, e durante le missioni ne verranno assegnati altri, altri invece si dovranno comprare con il denaro ricevuto completando le missioni.\nEroi.\nCondannato a morte ingiustamente per un omicidio che non ha mai commesso, Nathan Graves al momento dell'esecuzione viene inondato di una strana energia chiamata \"Energia X\" e cos\u00ec il suo spirito ritorna dall'Aldil\u00e0 per punire i criminali e i malvagi sotto il nome di Tombstone.\nAnsioso di servire il suo Paese, l'Inghilterra, Jack St. John Spade ha per\u00f2 passato molto tempo riflettendo sulle tristi condizioni dei soldati inglesi in trincea e giocando a carte con il suo unico amico e mentore, un uomo che per\u00f2 ha dovuto uccidere affinch\u00e9 i segreti che aveva non passassero nelle mani dei Nazisti. E ora che le carte sono state scoperte, un nuovo eroe chiamato Black Jack pu\u00f2 entrare in azione.\nSpadaccina francese e campionessa olimpionica di scherma, Sabrine Tricolette \u00e8 stata catturata dai Nazisti dopo che questi si sono impadroniti dell'Energia X. Dopo aver subito un lavaggio del cervello, \u00e8 passata dalla parte dell'Asse divenendo una formidabile cacciatrice di sovversivi antinazisti. Quando cattura dei partigiani francesi che verranno condannati alla fucilazione, questi cominciano a cantare la Marsigliese. Sar\u00e0 quel canto patriottico che spezzer\u00e0 l'influenza nel cervello della donna e la ricondurr\u00e0 alla giustizia, diventando la portabandiera della Francia partigiana col nome di Tricolour.\nAce Gunner era solo un famoso attore hollywoodiano che impersonava \"Sky King\", una sorta di supereroe americano che lottava contro i Nazisti. Dopo che un vero Nazista, camuffato da comparsa, si intrufol\u00f2 sul set, Gunner cap\u00ec che la sua vera vocazione era quella di diventare un supereroe e cos\u00ec, modificando il suo costume, diventa un asso del volo, Sky King.\nFrank Stiles era uno scienziato che venne ferito a morte mentre tentava di sventare un complotto comunista. Moribondo, si avvicin\u00f2 alla statua del patriota Minuteman, che si irradi\u00f2 di Energia X che non solo lo guar\u00ec e gli salv\u00f2 la vita, ma lo ringiovan\u00ec e gli fece avere l'identit\u00e0 e l'abbigliamento da patriota americano, diventando la reincarnazione di Minuteman.\nGiovane ragazzo latino, Ricardo faceva parte di una banda chiamata \"Los Diablos\", i Diavoli, che erano in guerra con i Vipers.\nUn giorno, dopo un'ennesima guerra tra Diablos e Vipers, l'energia X cadde su di lui sotto forma di fiamme. Spaventato all'inizio, not\u00f2 poi che le fiamme invece di bruciarlo lo stavano facendo levitare in alto dandogli il potere del volo.\nConscio dei suoi poteri, si diresse verso il luogo della battaglia intimando tutti di smettere di combattere, e che da quel momento El Diablo avrebbe combattuto per l'unione della gente di tutto il mondo.\nCatherine Larchmont-Price era una ragazza snob che trattava tutti come pezze da piedi, sicura solo di una cosa: il suo fascino smisurato. Emily, invece, era la sua compagna di stanza che credeva nel culto della dea dell'Est. Catherine si fece beffe di lei fino a quella notte, quando lo spirito della dea entr\u00f2 nel suo corpo, dotandola del potere di \"trasformare il male in bene cos\u00ec come un alchimista trasforma la pietra in oro\".\nIn un pianeta molto distante dalla Terra, il malvagio conquistatore alieno Lord Dominion e il suo servo stavano preparando un piano mortale per la conquista del nostro pianeta: il loro piano era di irradiare i pi\u00f9 avidi e corrotti tra gli esseri umani di Energia X in modo da uccidersi e permettere al conquistatore di prendersi la Terra indisturbato.\nMa non sapevano che nella sala qualcuno li stava ascoltando: Mentor, che desideroso di sventare quel piano si intrufol\u00f2 nella navicella piena di Energia X e part\u00ec alla ricerca delle donne e gli uomini pi\u00f9 meritevoli di avere energia X in modo da contrastare i piani di Lord Dominion. Sfortunatamente, il suo piano venne scoperto e Mentor si trov\u00f2 ad essere seguito dalla flotta del conquistatore.\nSembrava avercela fatta, quando a un certo punto un laser colpisce la navicella e Mentor deve lanciarsi. L'alieno buono cade sulla cittadina di Patriot City, cos\u00ec come le bombolette di energia X che creeranno i futuri eroi.\nCreato sulla falsariga di Iron Man e di Robot Man della DC Comics, Man-Bot prima era solamente Ted, un miliardario playboy che la vita sembrava aver trattato benissimo. Un giorno, mentre era sulla sua Spider con la sua fiamma, un fascio di Energia X cade sul suo corpo e lo irradia. L'uomo sente che l'energia gli fa troppo male e decide di andare a vedere suo fratello Tom, un genio informatico, per capire di cosa si tratta. Tom gli spiega che \u00e8 un'energia che non aveva mai visto e che ancora non c'\u00e8 una cura precisa, l'unica cosa che pu\u00f2 contenere quella grande energia \u00e8 una tuta metallica speciale che permette ai paralitici di camminare.\nAccecato dalla vanit\u00e0, Ted si rifiuta di mettere quella tuta ma l'energia nel suo corpo cresce e accidentalmente uccide il fratello. Da quel giorno, e fino a quando non si trover\u00e0 una cura, Ted sar\u00e0 solamente conosciuto come Man-Bot.\nFiglia di uno sceicco arabo, la giovane Jani Al-Hajani venne strappata dalla sua natia Arabia e costretta a venire a Patriot City, dove trascorse cinque mesi chiusa nella sua camera senza poter uscire neanche per prendere un po' d'aria. La giovane era triste perch\u00e9 si sarebbe dovuta sposare tramite un matrimonio combinato con un uomo che non aveva mai conosciuto e che non sapeva se avrebbe amato. Era disperata e avrebbe fatto di tutto per uscire. Mustafa, il vecchio cameriere, la sent\u00ec e intenerito le rivel\u00f2 la via per la porta principale. Purtroppo, lo sceicco Al-Hajani scopr\u00ec il tentativo di fuga e minacci\u00f2 di uccidere entrambi. Quand'ecco piovere dal cielo una bomboletta di Energia X che irradi\u00f2 il corpo di Jani, trasformandola in una versione femminile del Genio della lampada chiamata Green Genie.\nTizoc Azotl e il nipote Johnny ogni anno si incontravano nel vecchio museo di Patriot City affinch\u00e9 il nonno, di discendenza azteca spiegasse al nipote le leggende del mondo antico. Ma a Johnny non interessavano leggende e racconti aztechi, lui apparteneva al mondo moderno. Scappato sul tetto del museo per stare da solo coi suoi pensieri, Johnny non si rende conto che un ladro entra nel museo e spara a suo nonno. Sgomento, cerca di fermare il malvivente, che ha rubato lo scettro di Quetzalcoatl. Improvvisamente, dell'energia X cade sullo scettro che passa alle mani di Johnny. E un mix di energia e antichi poteri derivanti dallo scettro si impadroniscono del ragazzo, trasformandolo in un Guerriero aquila. Confuso e disorientato per essersi trovato in un mondo nuovo, questo guerriero avverte una grande tristezza perch\u00e9 Johnny ha perso suo nonno e una lacrima gli cade dal viso. Miracolosamente, quella lacrima cade sul volto di Tizoc riportandolo in vita.\nOra Tizoc \u00e8 vivo, ma Johnny \u00e8 come intrappolato in un mondo di spiriti. E il guerriero noto come Quetzalcoatl capisce che lui e Johnny sono legati da qualcosa.\nDon Samson era un poliziotto che prestava fede al suo giuramento di \"Servire E Proteggere\". Ma le alte sfere lo vedevano come un pivellino inetto e quindi lo misero a proteggere Sarah, un'avvocatessa cieca testimone di un delitto di mafia. I piani alti rivelano a Samson che faranno fuori la ragazza per proteggere gli attentatori, e che lui ha due scelte: o muore con lei, o passa dalla parte della mafia. Samson ci pensa, poi in un atto di vigliaccheria abbandona Sarah per poi tornare a soccorrerla e morire con lei facendo il suo dovere.\nSe non fosse che un fascio di energia X irradia lui e Sarah, trasformandoli in Law &amp; Order, la coppia della giustizia: armato di un pesante martello, Order adesso vuole ripulire la citt\u00e0 dalla feccia di Patriot City.\nCreato sulla falsariga di eroi come Namor e Aquaman, prima di diventare Man'O'War, c'erano solamente Hank Waters, uno sfortunato pescatore, e la sua barca, chiamata Man'O'War. Un giorno, sent\u00ec un rumore venire dal ponte e trov\u00f2 una ragazzina alla quale serviva un passaggio fino a Boston. Purtroppo stava per infuriare una tempesta, e la barca rischiava di rompersi.\nPurtroppo Waters cadde in mare, e sarebbe morto se non fosse che un fascio di energia X irradi\u00f2 il corpo della ragazzina, moltiplicandone le forze e permettendole di salvare cos\u00ec il capitano. Tuttavia, anche Waters ottenne dei poteri, e anche una mutazione fisica: trasformato in una sorta di uomo-pesce, adesso \u00e8 Man'O'War, il signore delle acque, che gira sempre in compagnia della sua giovane e fedele assistente Sea Urchin.\nLa giovane assistente di Man'O'War, nonch\u00e9 sua salvatrice.\nCreato ispirandosi a Flash, The Bullet \u00e8 in realt\u00e0 il maggiore Dwight Arrow, dell'aviazione degli Stati Uniti d'America. Dwight ha deciso di intraprendere la carriera di aviere ispirato dal suo supereroe preferito, Sky King.\nDurante un'esercitazione nel Vietnam del Nord, il suo velivolo viene colpito da una strana energia violacea, l'energia X, che per\u00f2 lui scambia per una nuova superarma dei Vietcong. Una volta aperto il paracadute, si salva ma ad aspettarlo ci sono due vietcong con i fucili puntati sul maggiore. Stanno per sparare quando ad un certo punto, Dwight con mossa fulminea si sposta ed evita i proiettili. Da l\u00ec capisce che quell'energia lo ha trasformato in un superessere. Lo ha trasformato in Bullet, l'Uomo Pi\u00f9 Veloce Del Mondo.\nAttorucolo mediocre, Harry Holmes amava cos\u00ec tanto il teatro e le opere di William Shakespeare al punto che anche la donna che amava lo lasci\u00f2. Furioso, scagli\u00f2 il suo liuto contro una vicina bombola di Energia X, che esplose. L'esplosione che ne scatur\u00ec gli don\u00f2 i poteri di Talia, la Musa della Commedia, trasformandolo nel Bardo.\nUn cyborg di un futuro alternativo dove i robot governano la Terra e gli esseri umani sono solamente feccia da eliminare, non si sa molto di questo androide se non le poche cose che Mentor ha preservato nella sua memoria nel tentativo di cancellarla. Adesso \u00e8 stato riprogrammato usando i suoi poteri per combattere le forze del Male.\nLa sua storia \u00e8 simile a quella di Peter Parker: John Miller \u00e8 infatti il classico ragazzino intelligente ed introverso, bersaglio ideale per i bulli della scuola. Un giorno, infatti, buttano John nel giardino del bidello che ha un cane con un bruttissimo carattere. John, stordito, sente una strana energia invadergli il corpo e, vedendo il cane correre verso di lui, improvvisamente il ragazzo scava un buco nel terreno come se fosse una termite. Vedendo che i bulli stanno andando da lui, scappa via arrampicandosi sui muri come un ragno. Improvvisamente ha acquisito le capacit\u00e0 degli insetti. John crede siano state le formiche, in realt\u00e0 \u00e8 l'energia X che lo ha irradiato trasformandolo in The Ant.\nSarah era un'avvocatessa che si prendeva cura del suo amato capo, il giudice Wilson, non pi\u00f9 tanto giovane. Dopo aver arrestato il boss mafioso Franky Carbone, la citt\u00e0 si poteva dichiarare un luogo sicuro. Invece, una rappresaglia del braccio destro di Carbone fece saltare la macchina del giudice Wilson, uccidendolo e rendendo Sarah cieca.\nLasciata alla protezione di Don Samson, un onesto poliziotto, entra in un programma di protezione testimoni venendo a sapere per\u00f2 che hanno intenzione di farla fuori. Improvvisamente rimasta sola, cerca di uccidersi gettandosi da un balcone ma viene salvata da Don. In quel momento, un fascio di energia X trasforma l'avocatessa cieca in una guerriera amazzone armata di spada, Law.\nNick Craft era solo un giovane ragazzo con una sfrenata passione per i supereroi. Cercava sempre di imitare le loro gesta e sognava di diventare uno di loro...ma mai si sarebbe aspettato che, complice una trasfusione di sangue di Minuteman, sarebbe diventato uno di loro vestendo i panni di Liberty Lad. \u00c8 il pi\u00f9 giovane dei supereroi.\nCassandra Calloway era una ladruncola nera che passava la sua vita entrando ed uscendo dalla prigione di Capitol City con la stessa accusa: furto. Dopo aver capito che il crimine non pagava, decise di cambiare e diventare una tranquilla cittadina finch\u00e9 un fascio di Energia X non la irradi\u00f2 e l\u00ec cap\u00ec cosa doveva fare: invece di cercare il crimine, d'ora in avanti lo avrebbe combattuto.\nEx wrestler, Alfred \"Iron Ox\" Jenkins gir\u00f2 per tutta l'Inghilterra facendo incontri di lotta dimostrativi. Quando vide che non c'era niente per lui, torn\u00f2 in America in cerca di fortuna. La fortuna arriv\u00f2 tramite un fascio di energia X, che lo rinvigor\u00ec dandogli di nuovo la possibilit\u00e0 per lui di menare le mani.\nNon si sa molto di questo personaggio se non che \u00e8 un cyborg venuto dal nulla. Forse viene da un altro mondo, ma lo scopo \u00e8 comunque di combattere il Male.\nNemici.\nDivo italiano dell'Opera, fisicamente ispirato alla figura di Benito Mussolini, anche Fortissimo \u00e8 stato irradiato dall'Energia X per mano di Blitzkrieg, che ha trasformato i suoi assoli in potentissime armi sonore che stordiscono chi li ascolta.\nDopo che Blitzkrieg ha preso l'Energia X, ne ha trasferita un po' nel corpo di un importante generale giapponese trasformandolo in Red Sun, un essere che ha il potere di creare cloni di s\u00e9 stesso che se uccisi ritornano nel corpo originale."}
{"id": "2971205", "revid": "4175", "url": "https://it.wikipedia.org/wiki?curid=2971205", "title": "Tour dei Pacific Islanders 2008", "text": ""}
{"id": "2971207", "revid": "491592", "url": "https://it.wikipedia.org/wiki?curid=2971207", "title": "Snaefell Mountain Course", "text": ""}
{"id": "2971208", "revid": "2134764", "url": "https://it.wikipedia.org/wiki?curid=2971208", "title": "Wagner Diniz", "text": "Caratteristiche tecniche.\n\u00c8 un terzino.\nCarriera.\nInizia a giocare nel Clube de Regatas Brasil, squadra della sua citt\u00e0 natale nello Stato di Alagoas.\nNel 2004 passa al Treze Futebol Clube di Campina Grande e con questa maglia conquista il campionato statale nel 2005 (Campionato Paraibano). Le sue prestazioni in campionato e nella Coppa del Brasile 2005, dove il Treze arriva sino ai quarti di finale venendo eliminato solo ai rigori dal Fluminense dopo aver superato formazioni pi\u00f9 quotate come il S\u00e3o Caetano e il Coritiba, suscitano l'interesse del Vasco da Gama di Rio de Janeiro che gli offre un contratto. Rimane nel club carioca sino al 2008 quando il Vasco retrocede nel Campeonato Brasileiro S\u00e9rie B.\nNel 2009 il suo cartellino \u00e8 acquistato dal San Paolo tuttavia gioca poche partite con la squadra paulista prima di essere ceduto in prestito al Santos. Nella stagione 2010 viene mandato in prestito all'Atl\u00e9tico Paranaense poco prima dell'inizio del Brasileir\u00e3o 2010. All'esordio in campionato con la nuova maglia mette a segno una rete nella sconfitta per 2-1 contro il Corinthians.\nNel gennaio 2012 passa all'Itumbiara Esporte Clube, dopo aver disputato il Campionato Goiano cambia ancora squadra firmando un contratto con l'Ava\u00ed Futebol Clube militante nel Campeonato Brasileiro S\u00e9rie B."}
{"id": "2971213", "revid": "125348447", "url": "https://it.wikipedia.org/wiki?curid=2971213", "title": "Roma Open", "text": "Il Roma Open, noto anche come Garden Open, \u00e8 un torneo professionistico di tennis giocato sulla terra battuta, che fa parte dell'ATP Challenger Tour. Si gioca annualmente al Tennis Club Garden di Roma in Italia, dal 1996 (come Satellite dal 1996 al 1999 e nel 2001, come Futures nel 2000 e come Challenger dal 2002)."}
{"id": "2971214", "revid": "10431", "url": "https://it.wikipedia.org/wiki?curid=2971214", "title": "Lago Ciam\u00f2", "text": "Il lago Ciam\u00f2 o lago Ruspoli (\"Chamo Hayk\" in amarico), \u00e8 un lago dell'Etiopia meridionale.\nDescrizione.\nSi trova nella Great Rift Valley ad un'altitudine di 1.110 metri. \u00c8 appena a sud del lago Abaja e della citt\u00e0 di Arba Minch, ad est dei monti Guge. In occidente \u00e8 noto dal 1893, quando fu raggiunto dall'esploratore italiano Eugenio Ruspoli.\nLa parte settentrionale del lago si trova nel Parco nazionale di Nechisar. Secondo i dati dell'Agenzia centrale di statistica, il lago Ciam\u00f2 \u00e8 lungo 32 chilometri ed \u00e8 ampio 13, con un'area di 317 chilometri quadrati ed una profondit\u00e0 massima di 14 metri."}
{"id": "2971216", "revid": "729019", "url": "https://it.wikipedia.org/wiki?curid=2971216", "title": "Tour della nazionale di rugby a 15 degli Stati Uniti d'America 2004", "text": "Tra le edizioni della Coppa del mondo di rugby del 2004 e del 2007, la nazionale degli USA di \"rugby a 15\" si \u00e8 recata in tour nel 2004 in Europa."}
{"id": "2971225", "revid": "466539", "url": "https://it.wikipedia.org/wiki?curid=2971225", "title": "Tunis Open", "text": "Il Tunis Open \u00e8 un torneo professionistico di tennis giocato sulla terra battuta, che fa parte dell'ATP Challenger Tour. Si gioca annualmente al Tennis Club de Tunis di Tunisi in Tunisia dal 2005."}
{"id": "2971232", "revid": "547034", "url": "https://it.wikipedia.org/wiki?curid=2971232", "title": "Dakota Wizards 2009-2010", "text": "La stagione 2009-10 dei Dakota Wizards fu la 4\u00aa nella NBA D-League per la franchigia.\nI Dakota Wizards arrivarono terzi nella \"East Conference\" con un record di 29-21. Nei play-off persero al primo turno contro gli Austin Toros (1-2)."}
{"id": "2971234", "revid": "713714", "url": "https://it.wikipedia.org/wiki?curid=2971234", "title": "Persano (cavallo)", "text": "La real razza di Persano \u00e8 una razza equina creata nelle scuderie reali del Regno di Napoli, site nell'omonima localit\u00e0 vicino a Serre, in provincia di Salerno. \nStoria.\nLa razza fu voluta dal Re Carlo di Napoli che ordin\u00f2 nel 1741 di incrociare stalloni turchi con fattrici locali. Nel 1761, il Re, divenuto Carlo III di Spagna Invio in allevamento a Persano, tre stalloni spagnoli. In epoca pi\u00f9 recente vennero anche impiegati su alcune linee di fattrici, stalloni purosangue inglesi, per cui alcuni dei cavalli di Persano moderni possono avere un aspetto che ricorda l'anglo-arabo, ma dalle caratteristiche morfologiche pi\u00f9 complesse.\nNel 1874 le scuderie di Persano vennero chiuse e la mandria fu dispersa o venduta all'asta pubblica, la dinastia Savoia ne ordin\u00f2 infatti la soppressione nel tentativo di cancellare i segni lasciati dalla dinastia borbonica nel Regno delle due Sicilie, questo perch\u00e9 nel corso degli anni il cavallo persano era diventato uno dei simboli del Regno Borbonico, oggi ne resta traccia nello stemma della provincia di Napoli dove \u00e8 rappresentato in posizione rampante sovrastato da una corona. La razza dispersa fu poi ricostituita 26 anni pi\u00f9 tardi presso Persano. Nel 1900 il governo decise di cambiare direzione e di ricostruire la razza con il nome di \"razza governativa di Persano\", a partire da fattrici e stalloni della real razza di Persano che erano state vendute ad allevatori privati e da un gruppo di soggetti che era stato acquistato dal re Vittorio Emanuele per la sua tenuta reale di San Rossore, vicino a Pisa.\nLa razza fu da sempre allevata per le esigenze della Cavalleria militare. Cavalli di questa razza furono tra i protagonisti della carica di Izbu\u0161enskij, l'ultima carica di cavalleria classica nella storia che avvenne nell'agosto 1942 sul fronte del Don. Il reggimento Savoia Cavalleria sconfisse una forza di circa 2000 fanti siberiani. Il persano vanta quindi di essere uno dei cavalli militari per eccellenza, essendo stato capace di operare nelle aspre steppe della Russia.\nDopo la seconda guerra mondiale, nel 1972, la razza (un totale di 246 esemplari) venne trasferita al Deposito quadrupedi di Grosseto (una installazione dell'Esercito Italiano), mentre altri soggetti vennero venduti ad allevatori privati. In particolare, il principe Alduino di Ventimiglia di Monteforte Lascaris \u00e8 entrato in possesso degli ultimi esemplari in purezza (circa 70 capi) salvando la razza dall'estinzione."}
{"id": "2971237", "revid": "287204", "url": "https://it.wikipedia.org/wiki?curid=2971237", "title": "Criosuzione", "text": "La criosuzione \u00e8 la suzione capillare risultante dalla pressione negativa che si forma in un suolo congelato nel quale l'acqua, migrando per capillarit\u00e0 attraverso le porosit\u00e0 del suolo, raggiunge la zona di congelamento dove si trasforma in ghiaccio.\nI suoli a grana fine, come le argille e il silt, consentono l'instaurarsi di pressioni negative superiori a quelle dei suoli a grana pi\u00f9 grossolana a causa della minore dimensione dei loro pori. In ambiente periglaciale questo meccanismo \u00e8 particolarmente importante ed \u00e8 il processo predominante nella formazione di lenti di ghiaccio nelle aree a permafrost.\nProcesso.\nDal momento che il congelamento procede normalmente dalla superficie verso il basso, la formazione di uno strato di ghiaccio vicino alla superficie provoca man mano il criosollevamento. Mentre cresce, questo strato attrae dal basso per criosuzione l'acqua, la quale si congela nella parte inferiore dello strato che si sta sviluppando. Il ghiaccio cos\u00ec formato viene chiamato ghiaccio di segregazione, perch\u00e9 separa segregandola l'acqua precedentemente dispersa nel suolo. L'acqua trasportata per mezzo della criosuzione verso lo strato superiore del suolo forma cos\u00ec il ghiaccio di segregazione; questa veicolazione del liquido, agevolata anche dal fatto che l'acqua si espande del 9% dopo il congelamento, solleva gradualmente la superficie del terreno al formarsi del ghiaccio di segregazione, causando il fenomeno del criosollevamento.\nIl ghiaccio di segregazione spesso forma strati distanziati in modo regolare. Ogni strato che si forma tende a risucchiare liquido dal terreno sottostante prosciugandolo. Quando la forza della criosuzione non \u00e8 pi\u00f9 in grado di sollevare per capillarit\u00e0 l'acqua dal basso, l'ispessimento dello strato corrente cessa e il raffreddamento prosegue verso il basso fino a che un nuovo strato di ghiaccio non sia in grado di iniziare a formarsi ad una profondit\u00e0 maggiore.\nLenti di ghiaccio.\nIn ambienti periglaciali questo meccanismo \u00e8 particolarmente importante ed \u00e8 il processo predominante nella formazione di lenti di ghiaccio nelle aree a permafrost. Sono stati proposti vari modelli per la formazione di lenti di ghiaccio per criosuzione, tra cui il modello idrodinamico e il modello a pre-fusione; molti di essi sono basati sull'equazione di Clausius-Clapeyron con varie assunzioni, che portano a potenziali di criosuzione fino a 11-12 atm per grado Celsius al di sotto dello zero, in funzione della dimensione dei pori."}
{"id": "2971238", "revid": "287204", "url": "https://it.wikipedia.org/wiki?curid=2971238", "title": "Agnolo di Ventura", "text": "Non si conoscono con certezza le date esatte della nascita e della morte, ma \u00e8 attestato per la prima volta nel 1312 ed ancora vivo nel 1349.\nFu stretto collaboratore di Agostino di Giovanni, con il quale collabor\u00f2 tra le altre cose alla realizzazione del monumento funebre di Guido Tarlati (1330, ubicato nel Duomo di Arezzo) e della Porta Romana a Siena (iniziata nel 1328). A lui si deve la costruzione della Porta Tufi (1325-1326), sempre a Siena. Gli sono state attribuite diverse opere nel territorio toscano, come a Volterra e Massa Marittima.\nIl Vasari lo menziona nelle sue \"Vite\" insieme ad Agostino di Giovanni nella biografia a loro intitolata: \"Agnolo e Agostino\"."}
{"id": "2971241", "revid": "1645873", "url": "https://it.wikipedia.org/wiki?curid=2971241", "title": "Sagan\u00e8iti", "text": "Sagan\u00e8iti (nome ufficiale locale: Segheneyt\u012b; alternativamente, Saganeiti, Seganeiti, Seganeyti, Segeleyti, Segeneyti, Segeneyt\u012b, Segheneiti, Segheneity; in tigrino \u1230\u1308\u1290\u12ed\u1272) \u00e8 una piccola citt\u00e0 nella Regione Amministrativa Sud dell'Eritrea.\nEssa si trova sulla strada tra Asmara-Decamer\u00e8-Addi Cai\u00e8h-Senaf\u00e8 \n\u00c8 la sede dell'Eparchia di Sagan\u00e8iti (Segheneyti) della Chiesa cattolica eritrea.\nL'8 marzo 1888 \u00e8 stata teatro della battaglia di Sagan\u00e8iti."}
{"id": "2971242", "revid": "125494605", "url": "https://it.wikipedia.org/wiki?curid=2971242", "title": "Unione internazionale degli istituti di archeologia", "text": "L'Unione internazionale degli istituti di archeologia, storia e storia dell'arte in Roma \u00e8 un'associazione che opera nel campo della ricerca archeologica, storica e storico artistica. Fondata il 6 febbraio 1946 come interlocutore internazionale con lo scopo di far rientrare in Italia le biblioteche di quattro importanti istituti umanistici tedeschi (la Bibliotheca Hertziana, l'Istituto archeologico germanico di Roma, l'Istituto storico germanico di Roma e l'Istituto storico germanico di Storia dell'arte di Firenze), che erano state trasferite in Germania tra la fine del 1943 e l'inizio del 1944, l'Unione conserva la vocazione di promuovere la cooperazione tra gli istituti di ricerca che la compongono (attualmente 38) e svolge un'attivit\u00e0 di coordinamento fra di essi. Inoltre organizza convegni e conferenze e pubblica dal 1959 la rivista \"Annuario\" (ISSN: 0501-185X)\".\"\nOrganizzazione.\nL'Unione \u00e8 retta da un Comitato di presidenza composto da cinque membri, uno in qualit\u00e0 di presidente, eletto dall'assemblea per la durata di due anni, e quattro in qualit\u00e0 di consiglieri. Vi sono poi il segretario generale, il tesoriere, due revisori dei conti e una segreteria operativa che attualmente ha sede presso la Escuela Espa\u00f1ola de Historia y Arqueolog\u00eda en Roma, in via di Sant'Eufemia 13.\nGli istituti.\nFanno parte dell'Unione gli istituti culturali dei seguenti stati: Austria, Belgio, Citt\u00e0 del Vaticano, Danimarca, Finlandia, Francia, Germania, Gran Bretagna, Italia, Norvegia, Paesi Bassi, Polonia, Repubblica Ceca, Repubblica Slovacca, Romania, Spagna, Stati Uniti d'America, Svezia, Svizzera, Ungheria.\nSono membri dell'Unione i seguenti istituti italiani:\nSono membri dell'Unione i seguenti istituti non italiani:\nSono membri dell'Unione i seguenti istituti internazionali:"}
{"id": "2971245", "revid": "69794", "url": "https://it.wikipedia.org/wiki?curid=2971245", "title": "Agnolo da Siena", "text": ""}
{"id": "2971247", "revid": "1543377", "url": "https://it.wikipedia.org/wiki?curid=2971247", "title": "Ostdeutscher Sparkassen Cup", "text": "L'Ostdeutscher Sparkassen Cup \u00e8 stato un torneo professionistico di tennis sulla terra rossa, che faceva parte dell'ATP Challenger Series. Si giocava annualmente a Dresda in Germania dal 2005."}
{"id": "2971250", "revid": "110157", "url": "https://it.wikipedia.org/wiki?curid=2971250", "title": "Vysok\u00e1 L\u00edpa", "text": "Vysok\u00e1 L\u00edpa (in tedesco \"Hohenleipa\") \u00e8 una frazione di Jet\u0159ichovice, comune ceco del distretto di D\u011b\u010d\u00edn, nella regione di \u00dast\u00ed nad Labem.\nGeografia fisica.\nIl villaggio si estende su una superficie di 1498,43 ha (equivalenti a circa 14,98\u00a0km\u00b2). Si trova sul confine meridionale della Svizzera boema, a 3\u00a0km a sud-ovest da Jet\u0159ichovice. Nel villaggio sono state registrate 102 abitazioni, nelle quali vivono 88 persone.\nAltri comuni limitrofi sono Mezn\u00ed Louka, Mezn\u00e1, R\u016d\u017eov\u00e1, Nov\u00e1 V\u00edska e Nov\u00fd Sv\u011bt ad ovest, Zadn\u00ed Jet\u0159ichovice, Hinterhermsdorf, Zadn\u00ed Doubice e Ottendorfer Raumicht a nord e Kamenick\u00e1 Str\u00e1\u0148, V\u0161emily, Srbsk\u00e1 Kamenice, Lu\u017en\u00e1, Star\u00e1 Ole\u0161ka, Jansk\u00e1, Filipov, Kamenick\u00e1 Nov\u00e1 V\u00edka e Kunratice a sud.\nToponimo.\nIl toponimo ha evidentemente un riferimento alla zona alta dell'insediamento e a una denominazione boschiva, il cui secondo elemento costitutivo del nome risale probabilmente a \"lipa\" (= slavo \"tiglio\"). Gi\u00e0 nel 1387 si menzionava nel registro cittadino di Kamnitz (ceco \"Kamenice\") una magistratura ereditaria \"Hoeleype\".\nStoria.\nVysok\u00e1 Lipa \u00e8 uno degli insediamenti pi\u00f9 antichi della regione. Poich\u00e9 il villaggio non possedeva una parrocchia autonoma, esso apparteneva, nel XIV secolo, alla parrocchia di San Venceslao, del paesino di Srbsk\u00e1 Kamenice. Nel 1787 fu istituita la parrocchia di San Giovanni Nepomuceno.\nNel 1654 vi erano 24 case, mentre nel 1760 il numero delle abitazioni era salito a 47.\nEconomia.\nNel 1939, il 40% della popolazione faceva parte del settore agricolo e forestale, il 31% lavorava nell'industria e il 12% nel commercio e nei trasporti. Oggi la citt\u00e0 \u00e8 una localit\u00e0 con ristoranti, guest house ed un camping.\nMonumenti.\nNel 1995, Vysok\u00e1 Lipa \u00e8 stata dichiarata zona speciale di conservazione. Numerose sono le abitazioni della citt\u00e0 risalenti a prima del 1620, conservate nel loro stato originale. Nella parte settentrionale del villaggio vi \u00e8 un monumento alle vittime della prima e seconda guerra mondiale sotto forma di un obelisco in pietra arenaria. Inoltre vi \u00e8 una cappella di nicchia del 1716."}
{"id": "2971255", "revid": "709565", "url": "https://it.wikipedia.org/wiki?curid=2971255", "title": "Titans East", "text": "Titans East \u00e8 il nome di numerose squadre di personaggi dei fumetti pubblicati dall'editore statunitense DC Comics. La squadra comparve nei fumetti e nelle serie animate dei Teen Titans. La prima incarnazione dei fumetti comparve nella storia \"Titans Tomorrow\", ambientata nel futuro. La prima moderna incarnazione fa la sua prima apparizione in \"Teen Titans\" (vol. 3) n. 43 (2007), ed erano un gruppo di supercriminali guidati da Deathstroke. Cyborg ha recentemente raggruppato una nuova versione della squadra.\nStoria.\nLa Titans East si basa sulla controparte dei Teen Titans della costa ovest chiamata Titans West, una squadra di eroi adolescenti meno noti di cui fanno parte Beast Boy, Flamebird e Hawk e Dove. La squadra principale dei \"Titans\" si trova a San Francisco, in California, sulla costa ovest.\nTitans Tomorrow.\nLa Titans East originale comparve per la prima volta nella storia Titans Tomorrow in cui i Teen Titans incontrarono i malvagi s\u00e9 stessi del futuro. Questa incarnazione della Titans East \u00e8 un gruppo di ex Titans che si ribellarono contro la sovranit\u00e0 dei futuri Titans sugli Stati Uniti della costa ovest.\nI Titans di Deathstroke.\nDeathstroke cre\u00f2 una squadra da lui chiamata Titans East specificatamente per screditare il nome dei Teen Titans.\nAlla fine della storia, Deathstroke pens\u00f2 tra s\u00e9 e s\u00e9 che aveva creato i Titans East per guidare i suoi stessi figli, i membri dei Teen Titans Ravager e Jericho, perch\u00e9 stessero proprio nei Titans. Dato che pensava che non sarebbe mai potuto essere un buon padre per loro, li manipol\u00f2 perch\u00e9 avessero una famiglia nella squadra dei giovani eroi, finendo per pensare di essere un buon padre in fin dei conti. Questa versione della squadra si sciolse poco dopo la fine della storia.\nTitans East Special.\nNel novembre 2007, la DC pubblic\u00f2 un'auto conclusivo dal titolo \"Teen Titans East Special\", scritto da Judd Winick con illustrazioni di Ian Churchill e Norm Rapmund. Nello speciale, Cyborg stava mettendo insieme una squadra di giovani eroi da addestrare come nuovi \"Titans East\". Questi membri inclusero:\nTuttavia, durante una delle prime missioni di addestramento, furono attaccati, seriamente feriti o uccisi da un assalitore sconosciuto.\nIn \"Titans\" n. 1, si scopr\u00ec che sopravvissero tutti tranne Power Boy. Anima, il Figlio di Vulcano, e Lagoon Boy erano in coma; Little Barda si trovava in una situazione critica, e Cyborg era incosciente, ma in condizioni stabili; mentre Hawk e Dove erano anche loro in condizioni stabili. Si pens\u00f2 che la fonte dell'attacco fosse il demone Trigon, un ex nemico dei Titans. Col tempo, Cyborg si svegli\u00f2, ma aspettando per i rimpiazzi dei suoi arti, fu temporaneamente costretto su una sedia a rotelle simile a quella del Professor X. In tali condizioni sciolse la squadra dei Titans East e si un\u00ec alla nuova formazione dei Titans, scoprendo poi che i responsabili del massacro sarebbero potuto essere i figli di Trigon.\nComparse in altri media.\nNella serie animata \"Teen Titans\", la Titans East era un risultato delle continue attivit\u00e0 per la H.I.V.E. di Brother Blood. Cyborg fu il leader temporaneo della squadra nell'episodio \"Titans East\", in cui aiut\u00f2 a costruire la Titans Tower e li aiut\u00f2 a divenire una squadra coesa, agendo come una sorta di mentore o mediatore. La Titans Tower fu quasi distrutta dall'armata di cloni robotici di Brother Blood chiamati \"Cycloni\" (creati dai progetti di Cyborg), e mentre Cyborg combatteva lo stesso Blood, i Cycloni catturarono e sottoposero gli altri Titans East al lavaggio del cervello; divennero servi senza volont\u00e0 e senza mente di Brother Blood, da utilizzare come trappola per Cyborg, ma invece, una volta liberati, agirono come una vera squadra di supereroi. L'episodio \"For Real\" li mostra mentre occupavano l'intera citt\u00e0 dei Titans durante la loro assenza, ed ebbero numerosi cameo mentre combattevano la Confraternita del Male negli episodi \"Calling All Titans\" e \"Titans Together\", che marcarono la fine del conflitto tra i Titans e la Confraternita.\nI membri di questi Titans East sono:"}
{"id": "2971257", "revid": "729019", "url": "https://it.wikipedia.org/wiki?curid=2971257", "title": "Tour della Nazionale di rugby a 15 degli Stati Uniti d'America 2008", "text": "Tra le edizioni della Coppa del mondo di rugby del 2007 e del 2011, la nazionale degli USA di \"rugby a 15\" si \u00e8 recata in tour in modo saltuario.\nNel 2008 si \u00e8 recata in Giappone per due match contro la nazionale locale. match che l'hanno vista soccombere "}
{"id": "2971258", "revid": "125348658", "url": "https://it.wikipedia.org/wiki?curid=2971258", "title": "Ostrava Open Challenger", "text": "L'Ostrava Open, conosciuto in passato anche come Prosperita Open per ragioni di sponsorizzazione, \u00e8 un torneo professionistico di tennis giocato sulla terra rossa, che fa parte dell'ATP Challenger Tour. Si gioca annualmente sui campi dell'SC Ostrava di Ostrava, in Repubblica Ceca, dal 2004."}
{"id": "2971263", "revid": "110157", "url": "https://it.wikipedia.org/wiki?curid=2971263", "title": "Morocco Tennis Tour Rabat", "text": "Il Morocco Tennis Tour \u00e8 stato un torneo professionistico di tennis giocato sulla terra rossa, che faceva parte dell'ATP Challenger Tour e dell'ITF Women's Circuit. Si giocava annualmente a Rabat in Marocco dal 2007 al 2012."}
{"id": "2971273", "revid": "110157", "url": "https://it.wikipedia.org/wiki?curid=2971273", "title": "Rijeka Open", "text": "Il Rijeka Open era un torneo professionistico di tennis giocato sulla terra rossa, che faceva parte dell'ATP Challenger Tour. Si \u00e8 giocato annualmente a Fiume in Croazia dal 2007 al 2011."}
{"id": "2971278", "revid": "110157", "url": "https://it.wikipedia.org/wiki?curid=2971278", "title": "Men's Pro Challenger at Tunica National", "text": "Il Men's Pro Challenger at Tunica National \u00e8 un torneo professionistico di tennis sulla terra verde, che faceva parte dell'ATP Challenger Series. Si giocava annualmente a Tunica Resorts dal 2005."}
{"id": "2971285", "revid": "4711", "url": "https://it.wikipedia.org/wiki?curid=2971285", "title": "The George Washington University", "text": ""}
{"id": "2971288", "revid": "110157", "url": "https://it.wikipedia.org/wiki?curid=2971288", "title": "Morocco Tennis Tour Marrakech", "text": "Il Morocco Tennis Tour - Marrakech \u00e8 stato un torneo professionistico di tennis giocato sulla terra battuta, che faceva parte dell'ATP Challenger Tour. Si giocava annualmente a Marrakech in Marocco dal 2007 al 2012."}
{"id": "2971297", "revid": "478814", "url": "https://it.wikipedia.org/wiki?curid=2971297", "title": "Sanremo Tennis Cup", "text": "Il Sanremo Tennis Cup \u00e8 stato un torneo professionistico di tennis giocato sulla terra battuta, che faceva parte dell'ATP Challenger Tour. Si \u00e8 giocato annualmente al Circolo Tennis Sanremo di Sanremo in Italia dal 2002 al 2010.\nIl tennis maschile professionistico era gi\u00e0 stato nella citt\u00e0 ligure con il Sanremo Challenger dell'ATP Challenger Series, la cui unica edizione si tenne nel 1981, e con il San Remo Open dell'ATP Tour giocato solo nel 1990."}
{"id": "2971308", "revid": "287204", "url": "https://it.wikipedia.org/wiki?curid=2971308", "title": "Campionati del mondo di triathlon del 2010", "text": "I campionati del mondo di triathlon del 2010 (XXII edizione) sono consistiti in una serie di sei gare di Campionati del mondo, denominate Dextro Energy Triathlon - ITU World Championship Series 2010, che hanno condotto alla Gran Finale di Budapest, (Ungheria) del 12 settembre del 2010.\nLa serie \u00e8 stata organizzata sotto il patrocinio dell'ente che gestisce il trathlon a livello mondiale - la International Triathlon Union (ITU) - ed \u00e8 stata sponsorizzata da Dextro Energy.\nTra gli uomini ha vinto lo spagnolo Javier G\u00f3mez (secondo titolo iridato), mentre la gara femminile \u00e8 andata per la seconda volta consecutiva all'australiana Emma Moffatt.\nLa gara Under 23 \u00e8 andata al britannico Jonathan Brownlee e all'australiana Emma Jackson.\nLa gara junior ha visto trionfare lo spagnolo Fernando Alarza, mentre tra le donne ha vinto l'australiana Ashleigh Gentle.\nGli eventi della serie.\nPer il secondo anno i campionati del mondo di triathlon prevedono la formula delle series. I sei eventi, propedeutici alla Gran Finale, si sono tenuti in tre diversi continenti, in particolare nelle localit\u00e0 precedentemente utilizzate con successo nelle gare di coppa del mondo.\n\u00c8 stata, inoltre, nuovamente concessa la possibilit\u00e0 agli atleti di provare il circuito della gara che si terr\u00e0 alle Olimpiadi del 2012 ad Hyde Park, Londra.\nRisultati.\nRisultati Gran Finale.\nLa Gran Finale dei Campionati mondiali di triathlon del 2010 si \u00e8 tenuta a Budapest, Ungheria in data 12 settembre 2010."}
{"id": "2971322", "revid": "767487", "url": "https://it.wikipedia.org/wiki?curid=2971322", "title": "Zadn\u00ed Jet\u0159ichovice", "text": "Zadn\u00ed Jet\u0159ichovice (in tedesco \"Hinter Dittersbach\") \u00e8 una frazione di Jet\u0159ichovice, comune ceco del distretto di D\u011b\u010d\u00edn, nella regione di \u00dast\u00ed nad Labem. Dopo la seconda guerra mondiale, tra il 1949 ed il 1950, gli abitanti sono stati evacuati ed il sito \u00e8 stato completamente distrutto.\nGeografia fisica.\nIl nome del villaggio vuol dire letteralmente \"dietro Jet\u0159ichovice\". Esso sorgeva a nord di Jet\u0159ichovice.\nI comuni limitrofi sono Mezn\u00e1 e Ottendorfer Raumicht ad ovest, Hinterhermsdorf, Mikul\u00e1\u0161ovice, Tom\u00e1\u0161ov, Salmov, Saupsdorf, Kopec, Star\u00e9 Hrab\u011bc\u00ed e Vil\u00e9mov, Zadn\u00ed Doubice ad est e Vysok\u00e1 L\u00edpa, Mezn\u00ed Louka, Kamenick\u00e1 Str\u00e1\u0148, V\u0161emily, Studen\u00fd, Rynartice e Srbsk\u00e1 Kamenice a sud."}
{"id": "2971328", "revid": "438678", "url": "https://it.wikipedia.org/wiki?curid=2971328", "title": "Rennersdorf", "text": ""}
{"id": "2971329", "revid": "1543377", "url": "https://it.wikipedia.org/wiki?curid=2971329", "title": "Alessandra Vittoria di Schleswig-Holstein-Sonderburg-Gl\u00fccksburg", "text": "Famiglia d'origine.\nSuo padre era il duca Federico Ferdinando di Schleswig-Holstein-Sonderburg-Gl\u00fccksburg, figlio maggiore del duca Federico di Schleswig-Holstein-Sonderburg-Gl\u00fccksburg e della principessa Adelaide di Schaumburg-Lippe; sua madre era la principessa Carolina Matilde di Schleswig-Holstein-Sonderburg-Augustenburg, figlia di Federico VIII di Schleswig-Holstein-Sonderburg-Augustenburg e della principessa Adelaide di Hohenlohe-Langenburg.\nMatrimonio.\nIl 22 ottobre del 1908, nella citt\u00e0 di Berlino, Alessandra spos\u00f2 il principe, e suo primo cugino, Augusto Guglielmo di Prussia, figlio dell'imperatore Guglielmo II di Germania e dell'imperatrice Augusta Vittoria di Schleswig-Holstein-Sonderburg-Augustenburg, sorella della madre di Alessandra.\nLa coppia ebbe un figlio:\nIl matrimonio venne organizzato dall'Imperatore e dall'Imperatrice, ma fu relativamente felice. Alessandra fu, tra le nuore, la preferita di sua suocera, considerando il fatto che essa era anche sua nipote. Una contemporanea della corte, la principessa Caterina Radziwi\u0142\u0142, comment\u00f2 che Alessandra \"si mostrava sempre disposta ad ascoltare sua suocera. Era una ragazza carina, bella e grassa, il tipo perfetto per la 'Deutsche Hausfrau' cara agli scrittori romantici tedeschi\". Altri contemporanei scrivono che il matrimonio venne celebrato per amore, e che Alessandra era \"incantevolmente carina e una ragazza brillante\".\nLa coppia programm\u00f2 inizialmente di prendere la residenza in Sch\u00f6nhausen Palace a Berlino, ma cambiarono idea quando il padre di Augusto Guglielmo decise di lasciare al figlio Villa Liegnitz nel parco Sanssouci a Potsdam. La loro residenza si trasform\u00f2 in un luogo di incontro per artisti e studiosi.\nAlessandra e Augusto Guglielmo divorziarono il 16 marzo del 1920.\nIn seconde nozze Alessandra spos\u00f2, il 7 gennaio del 1922, Arnold R\u00fcmann. Questo matrimonio non ebbe figli e termin\u00f2 anch'esso con un divorzio nel 1933.\nDopo la seconda guerra mondiale, Alessandra visse in una roulotte nei pressi di Wiesbaden, dove si guadagnava da vivere come pittrice di paesaggi. Mor\u00ec il 14 aprile 1957 in un hotel a Lione."}
{"id": "2971332", "revid": "438678", "url": "https://it.wikipedia.org/wiki?curid=2971332", "title": "Hinter Dittersbach", "text": ""}
{"id": "2971334", "revid": "438678", "url": "https://it.wikipedia.org/wiki?curid=2971334", "title": "Hohenleipa", "text": ""}
{"id": "2971338", "revid": "170423", "url": "https://it.wikipedia.org/wiki?curid=2971338", "title": "Campionati del mondo di triathlon del 2010 - Sydney", "text": "La prima gara della serie dei Campionati mondiali di triathlon del 2010 si \u00e8 tenuta a Sydney, Australia in data 11 aprile 2010."}
{"id": "2971343", "revid": "2039709", "url": "https://it.wikipedia.org/wiki?curid=2971343", "title": "Luigi Tomasini", "text": "Biografia.\nLuigi Tomasini ricevette probabilmente la prima educazione musicale a Pesaro; all'et\u00e0 di 16 anni fu scoperto dal principe Paolo II Antonio Esterh\u00e1zy, durante un viaggio in Italia: assunto come domestico, entr\u00f2 a far parte dell'orchestra di corte degli Esterh\u00e1zy a Eisenstadt (1757). Il talento mostrato dal giovane musicista spinse il principe a mandarlo a Venezia nel 1759, perch\u00e9 perfezionasse la tecnica violinistica. Ritornato ad Eisenstadt attorno al 1761, anno in cui Haydn divenne maestro di cappella presso gli Esterh\u00e1zy, divenne \"Konzertmeister\" (primo violino) nell'orchestra di corte Esterh\u00e1zy. Diverr\u00e0 egli stesso maestro di cappella nel 1766, succedendo ad Haydn, quando quest'ultimo prese il posto di Gregor Werner nella direzione dell'orchestra di corte.\nTomasini ebbe due mogli: dalla prima, Josepha Vogl, ebbe dodici figli; un altro figlio lo ebbe dalla seconda moglie, Barbara Feichtinger. Josepha Vogl mor\u00ec nel 1793; il matrimonio con la ventiquattrenne Barbara Feichtinger avvenne nel 1799. Sono ricordati due suoi figli:\nTomasini fu soprattutto un violinista. Si ritiene che Haydn abbia scritto per Tomasini i suoi tre concerti per violino, le sinfonie concertanti per violino (in particolare la Sinfonia concertante in si bemolle numero 105) e le parti per violino dei quartetti. Fra le sue composizioni si ricordano:\nLa stima degli Esterh\u00e1zy per Tomasini fu sempre molto alta: Tomasini era il musicista pi\u00f9 pagato , era uno dei pochissimi orchestrali che avesse facolt\u00e0 di farsi accompagnare a corte dalla moglie, venne ricordato nel testamento di Nicola I Esterh\u00e1zy (1790) con una pensione vitalizia di 400 \"Gulden\" ed ebbe il privilegio di essere seppellito nella cripta dei Cappuccini di Eisenstadt, dove erano seppelliti gli Esterh\u00e1zy e dove sar\u00e0 poi seppellito Haydn."}
{"id": "2971347", "revid": "767487", "url": "https://it.wikipedia.org/wiki?curid=2971347", "title": "Nasir-ud-dawlah, Asif Jah IV", "text": "Biografia.\nNasir-ud-dawlah, Asaf Jah IV era il figlio primogenito di Mir Akbar Ali Khan Siddiqi Asaf Jah III, al quale succedette dopo la di lui morte. Durante il suo regno il generale C.B. Low divenne residente britannico e ricevette ordine dal governatore generale, Lord Dalhousie, di contribuire nell'Hyderabad al mantenimento del contingente inglese sul territorio indiano e ovviamente questo ricadeva non solo sulla popolazione, ma anche sul Nizam che vedeva lentamente ma progressivamente la sua autorit\u00e0 logorarsi.\nAlla fine venne raggiunto un accordo il 20 maggio 1853 che prevedeva l'intervento inglese in caso di attacco ma un sostegno economico annuale per il mantenimento dell'esercito in area coloniale. Cos\u00ec facendo, per\u00f2, cess\u00f2 di fatto ogni funzione dell'esercito dell'Hyderabad che venne quasi completamente sostituito da quello britannico.."}
{"id": "2971358", "revid": "253269", "url": "https://it.wikipedia.org/wiki?curid=2971358", "title": "Van Nest Polglase", "text": "Biografia.\nStudi\u00f2 da architetto e inizi\u00f2 a lavorare negli anni venti come scenografo per la \"Famous Players-Lasky\", il primo nome della Paramount, ove rimase fino agli anni trenta quando fu chiamato dalla RKO Pictures. Lavor\u00f2 come scenografo a diversi film divenuti capolavori e fu candidato per ben sei volte all'Oscar alla migliore scenografia senza mai riuscire a vincerlo. Fra le sue opere si ricordano: \"Cerco il mio amore\", sua prima candidatura nel 1934, commedia musicale con Fred Astaire e Ginger Rogers e \"Cappello a cilindro\" (1935), altro celeberrimo film con la coppia danzante e sua seconda candidatura. Ancora si ricordano: \"Un grande amore\" (1939), melodramma con Irene Dunne, quarta candidatura, \"Le mie due mogli\" (1940), che gli frutt\u00f2 la quinta candidatura, \"Quarto potere\" (1941), che gli port\u00f2 l'ultima, e \"Gilda\" (1946).\nSi ritir\u00f2 dalle scene a met\u00e0 degli anni cinquanta e mor\u00ec nel 1968 nell'incendio della sua casa."}
{"id": "2971362", "revid": "287204", "url": "https://it.wikipedia.org/wiki?curid=2971362", "title": "Campionati del mondo di triathlon del 2010 - Seul", "text": "La seconda gara della serie dei Campionati mondiali di triathlon del 2010 si \u00e8 tenuta a Seul, Corea del Sud in data 8 maggio 2010."}
{"id": "2971366", "revid": "648716", "url": "https://it.wikipedia.org/wiki?curid=2971366", "title": "Afzal ad-Dawlah, Asaf Jah V", "text": "Biografia.\nDopo la morte di Nasir-ud-dawlah, Asif Jah IV, sal\u00ec al trono Asaf Jah V che fu un monarca centrale per quanto riguarda la storia dell'Hydebarad nell'Ottocento. Egli si preoccup\u00f2 di riformare il sistema giuridico del paese, istituendo anche un sistema postale e dando ordine di costruire la prima ferrovia e la prima rete telegrafica del paese.\nIl 31 agosto 1861 ricevette l'Ordine della Stella d'India dal governo britannico, mentre nel medesimo anno i coloni inglesi suddividevano il suo dominio in sedici distretti. Nel 1855 venne fondata anche la tesoreria statale.\nEgli mor\u00ec il 26 febbraio 1869."}
{"id": "2971367", "revid": "287204", "url": "https://it.wikipedia.org/wiki?curid=2971367", "title": "World Masters Games", "text": "I World Masters Games sono una manifestazione multisportiva per atleti master (con \"range\" d'et\u00e0 minimo dai 25 ai 35 anni a seconda dello sport), organizzata, con cadenza biennale (ogni quattro anni l'edizione estiva e quella invernale, sfalsate di due anni esattamente come avviene per i Giochi olimpici), dalla International Masters Games Association (IMGS), associazione internazionale membro di SportAccord."}
{"id": "2971370", "revid": "144796", "url": "https://it.wikipedia.org/wiki?curid=2971370", "title": "Mir Akbar Ali Khan Sikander Jah, Asaf Jah III", "text": ""}
{"id": "2971372", "revid": "144796", "url": "https://it.wikipedia.org/wiki?curid=2971372", "title": "Nasir-ud-dawlah, Asaf Jah IV", "text": ""}
{"id": "2971380", "revid": "77594", "url": "https://it.wikipedia.org/wiki?curid=2971380", "title": "Long Barn", "text": "Long Barn \u00e8 un edificio residenziale nei pressi di Sevenoaks, in Kent, e rientra nella lista britannica degli edifici di interesse storico. Fu la casa dove abit\u00f2 Vita Sackville-West col marito Harold Nicolson. La casa ha ospitato anche personalit\u00e0 del calibro di Douglas Fairbanks e Charles Lindbergh in differenti periodi.\nStoria.\nSi pensa che Long Barn risalga alla met\u00e0 del secolo XIV, quando il corpo principale venne suddiviso per ospitare i lavoranti alla fattoria.\nRestaurata nel secolo XIX, fu ampliata aggiungendo appunto una \"long barn\" (in inglese \"deposito, granaio\"), da cui il nome attuale. I lavori di restauro furono iniziati dalla famiglia Thompson e continuati dal diplomatico Harold Nicolson e sua moglie, la scrittrice Vita Sackville-West, che visse nella casa fino al 1931.\nQuando comprarono la casa nel 1915, Vita Sackville-West e il marito iniziarono ad allestire un giardino che, come il precedente nella residenza di Giardino del Castello di Sissinghurst, rispecchiava i diversi gusti ed i temperamenti della coppia.\nIl giardino venne successivamente completato dal loro amico Edwin Lutyens nel 1925.\nVisitatori.\nIl cosiddetto Bloomsbury Group era uso incontrarsi spesso a Long Barn, e tra i suoi visitatori si ricordano Virginia Woolf, Stephen Spender, Clive Bell, Lytton Strachey, E. M. Forster, Hugh Walpole, e altri quali Roy Campbell, Rosamund Grosvenor (l'amante giovanile di Vita), Violet Trefusis, Charlie Chaplin, e Douglas Fairbanks.\nIn seguito al rapimento del loro figlio, l'aviatore americano Charles Lindbergh e sua moglie, la scrittrice e aviatrice a sua volta Anne Morrow, affittarono la casa dai Nicolsons. Gli abitanti del villaggio ricordano ancora il loro secondo figlio sorvegliato a vista da una guardia armata quando giocava in giardino.\nOggi.\nSebbene la casa non sia aperta al pubblico, i giardini lo sono periodicamente, e durante la Christian Aid Week."}
{"id": "2971381", "revid": "6923", "url": "https://it.wikipedia.org/wiki?curid=2971381", "title": "Lexi Belle", "text": "Biografia.\nJessica McComber nasce il 5 agosto 1987 a Independence (in Louisiana) e ha origini irlandesi. Sua madre muore in un incidente stradale quando ha sei anni e viene quindi data in affidamento per due anni, fino a quando \u00e8 adottata da una famiglia stabile. Vive con loro fino ai dodici anni, finch\u00e9 viene nuovamente presa sotto la tutela della Stato quando alla madre adottiva \u00e8 diagnosticato un cancro che, secondo quanto afferato dal cugino adottivo, rende troppo gravoso per la donna doversi prendere cura della figlia adottiva.\nDichiaratamente bisessuale, Belle \u00e8 un'attivista per il benessere degli animali.\nCarriera.\nNel 2006, all'et\u00e0 di diciotto anni, mentre lavora in una videoteca, viene approcciata da uno scopritore di talenti che l'aveva notata sulla sua pagina Myspace, che la convince a entrare nell'industria del porno: tre mesi dopo gira la sua prima scena di \"fellatio\".\nNel 2011 \u00e8 inserita nella lista di CNBC come una delle dodici pi\u00f9 popolari pornodive, in virt\u00f9 dei numerosi premi e candidature ricevuti da \"Adult Video News\" (\"AVN\") e XBIZ e della popolarit\u00e0 del suo sito web personale, uno dei principali dell'industria del porno. Nel maggio 2013 \u00e8 eletta \"Pet of the Month\" per \"Penthouse\" e \"Pet of the Year\" nel 2014. Nel 2015 fa il suo debutto come attrice in un film non pornografico, quando interpreta il ruolo di Hera nel \"thriller\" d'azione \"Samurai Cop 2: Deadly Vengeance\", insieme alla collega Kayden Kross e con Tommy Wiseau.\nNel 2016 conduce il \"reality show\" \"Sex Factor\" insieme ad Asa Akira, Keiran Lee, Remy LaCroix e Tori Black."}
{"id": "2971382", "revid": "110157", "url": "https://it.wikipedia.org/wiki?curid=2971382", "title": "Prez\u00eb", "text": "Prez\u00eb \u00e8 una frazione del comune di Vor\u00eb in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme all'ex-comune di B\u00ebrxull\u00eb a costituire la municipalit\u00e0 di Vor\u00eb.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2971390", "revid": "110157", "url": "https://it.wikipedia.org/wiki?curid=2971390", "title": "Vaqarr", "text": "Vaqarr \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Dajt, Fark\u00eb, Kashar, Krrab\u00eb, Ndroq, Petrel\u00eb, Pez\u00eb, Sh\u00ebngjergj, Zall Bastar, Zall Herr a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2971391", "revid": "31886", "url": "https://it.wikipedia.org/wiki?curid=2971391", "title": "Ispinada", "text": "L'ispinada \u00e8 un piatto tipico della Sardegna.\nSi tratta di una sorta di piccolo spiedo in legno con infilzata carne di pecora dei tagli pi\u00f9 morbidi, alternata a parti del grasso della schiena. Era questo il pasto dei pastori sardi che andavano a svernare col gregge; il freddo consentiva di conservare la carne anche per vari giorni. Inoltre per cuocere l'ispinada (il termine viene dal termine sardo \"ispina\" che vuole indicare il pezzo di legno su cui la carne veniva infilata), basta un fuoco piccolo, poich\u00e9 la cottura \u00e8 piuttosto rapida, tre o quattro minuti. Il fuoco spesso veniva fatto scavando una piccola trincea nel terreno, in direzione del vento, e appoggiando l'ispinada sui bordi del piccolo fossato, cosa che consentiva di girare la carne affinch\u00e9 cuocesse in modo regolare."}
{"id": "2971392", "revid": "287204", "url": "https://it.wikipedia.org/wiki?curid=2971392", "title": "Susanna Centlivre", "text": "Di origini irlandesi, le informazioni biografiche sul suo conto sono scarse e spesso romanzate. Se da una parte si ritiene che sia fuggita da casa, dall'altra si pensa che sia rimasta orfana di padre a tre anni e di madre a dodici; appena sedicenne si spos\u00f2 con Sir Fox che la lasci\u00f2 vedova dopo un anno di matrimonio, facendola convolare a nozze con un ufficiale di nome Carroll, del quale porter\u00e0 il cognome nelle sue prime produzioni teatrali. Rimasta vedova una seconda volta a causa della morte del marito in un duello, nel 1707 spos\u00f2 il cuoco reale Joseph Centlivre.\nLa sua produzione teatrale \u00e8 attestata gi\u00e0 a partire dagli ultimi anni del XVII secolo, con un crescendo di successi come testimoniato dalla frequente messinscena delle sue opere e dalle strette collaborazioni con poeti come George Farquhar, William Burnaby, Nicholas Rowe, Colley Cibber, Ambrose Philips, Thomas Baker, Thomas Burnet e Richard Steele, per i quali ha composto a quattro mani prologhi di commedie o che hanno partecipato alla stesure delle sue.\nTra i lavori pi\u00f9 noti vanno ricordati la tragedia \"The Perjured Husband\" del 1700, le commedie \"The Gamester\" del 1705, \"Love at a Venture\" e \"The Basset-table\" del 1706, \"The Busy Body\" del 1709, \"A Bold Stroke for a Wife\" del 1718 e \"The Wonder! a Woman keeps a Secret\" del 1714, dove prese parte come attore anche David Garrick.\nAl suo nome \u00e8 dedicato il cratere Centlivre su Venere."}
{"id": "2971394", "revid": "110157", "url": "https://it.wikipedia.org/wiki?curid=2971394", "title": "Zall Bastar", "text": "Zall Bastar \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Dajt, Fark\u00eb, Kashar, Krrab\u00eb, Ndroq, Petrel\u00eb, Pez\u00eb, Sh\u00ebngjergj, Vaqarr e Zall Herr a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2971396", "revid": "1064007", "url": "https://it.wikipedia.org/wiki?curid=2971396", "title": "Zall Herr", "text": "Zall Herr \u00e8 una frazione del comune di Tirana in Albania (prefettura di Tirana).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Baldushk, B\u00ebrzhit\u00eb, Dajt, Fark\u00eb, Kashar, Krrab\u00eb, Ndroq, Petrel\u00eb, Pez\u00eb, Sh\u00ebngjergj, Vaqarr e Zall Bastar a costituire la municipalit\u00e0 di Tirana.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2971400", "revid": "21880", "url": "https://it.wikipedia.org/wiki?curid=2971400", "title": "Palaeoloxodon antiquus falconeri", "text": ""}
{"id": "2971401", "revid": "120170929", "url": "https://it.wikipedia.org/wiki?curid=2971401", "title": "Mesopotam", "text": "Mesopotam \u00e8 una frazione del comune di Finiq in Albania (prefettura di Valona).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Aliko, Livadhja, e Dhiv\u00ebr a costituire la municipalit\u00e0 di Finiq.\nLa citt\u00e0 \u00e8 conosciuta per la chiesa ortodossa e monastero del XIII secolo dedicata a San Nicola di Mira.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2971402", "revid": "1345932", "url": "https://it.wikipedia.org/wiki?curid=2971402", "title": "Bilunabirotunda", "text": ""}
{"id": "2971405", "revid": "47767", "url": "https://it.wikipedia.org/wiki?curid=2971405", "title": "Sindibad", "text": ""}
{"id": "2971415", "revid": "47767", "url": "https://it.wikipedia.org/wiki?curid=2971415", "title": "Sindibad il marinaio", "text": ""}
{"id": "2971417", "revid": "1305772", "url": "https://it.wikipedia.org/wiki?curid=2971417", "title": "Isabella d'Asburgo-Teschen", "text": "Isabella balz\u00f2 agli onori della cronaca per il suo breve matrimonio con il principe Giorgio di Baviera; la loro separazione ed il successivo annullamento del vincolo matrimoniale furono ampiamente riportate dai quotidiani. A causa di questa vicenda e delle sue successive attivit\u00e0 di infermiera nell'esercito austriaco, Isabella fu considerata dalla stampa come una figura romantica; una pubblicazione la defin\u00ec come \u00abla pi\u00f9 romantica eroina dell'attuale guerra in Austria\u00bb.\nBiografia.\nIsabella era la settima figlia dell'arciduca Federico d'Asburgo, duca di Teschen, e della moglie, la principessa Isabella von Cro\u00ff. Tra le sue sorelle c'erano Maria Anna, principessa di Borbone-Parma, e Maria Cristina, principessa ereditaria di Salm-Salm.\nI nonni paterni di Isabella erano l'arciduca Carlo Ferdinando d'Asburgo-Teschen e l'arciduchessa Elisabetta Francesca d'Asburgo-Lorena; i nonni materni erano Rodolfo, duca di Cro\u00ff e la principessa Natalie di Ligne.\nIl matrimonio.\nLa cerimonia.\nIl 10 febbraio 1912 Isabella spos\u00f2 il lontano cugino Giorgio di Baviera, figlio maggiore di Leopoldo di Baviera e dell'arciduchessa Gisella d'Asburgo-Lorena. Le nozze furono celebrate nel castello di Sch\u00f6nbrunn, a Vienna, e furono invitate numerose personalit\u00e0 dell'epoca, tra cui l'imperatore Francesco Giuseppe I d'Austria, nonno materno dello sposo. Prima del matrimonio Isabella dovette rinunciare ai suoi diritti di successione al trono d'Austria-Ungheria, atto richiesto a tutte le arciduchesse in procinto di sposarsi, indipendentemente dal rango dello sposo. Ella comp\u00ec la sua rinuncia formale di fronte all'intera corte viennese.\nSi ritiene che Isabella in realt\u00e0 avesse dei dubbi sul proprio matrimonio ancora prima di sposarsi, ma che venne costretta a procedere nonostante tutto. La sera prima della cerimonia scoppi\u00f2 un inspiegabile incendio, domato prima che bruciasse l'intero edificio, il quale per\u00f2 non risparmi\u00f2 l'abito nuziale e la sua dote. Alcuni resoconti, affermano che Isabella utilizz\u00f2 l'incendio come una scusa per posticipare le nozze, indicando cos\u00ec la sua colpa; il \"Washington Post\" riport\u00f2 che \u00abla sposa, ribelle e in lacrime, dimostrava in ogni azione che odiava il marito\u00bb.\nLa separazione.\nLa coppia trascorse la luna di miele in Galles, a Parigi e ad Algeri, ma si separ\u00f2 prima del rientro in Baviera; alcune fonti riportano che essi litigarono durante tutto il viaggio e che le divergenze divennero insanabili. Al loro ritorno la coppia stabil\u00ec la propria residenza a Monaco, dove Isabella speriment\u00f2 per la prima volta la vita della corte bavarese; vissero insieme per tre giorni prima che l'arciduchessa lasciasse il tetto coniugale per tornare nella sua casa viennese dalla madre, rifiutandosi di tornare a Monaco.\nI famigliari provarono a riconciliare i novelli sposi e per un breve periodo di tempo si nutrirono delle speranze di risolvere la questione; anche questi tentativi fallirono ed il padre di Giorgio, il principe Leopoldo, si rec\u00f2 appositamente a Vienna per convincere la nuora a ritornare. Alla fine tutti gli sforzi si rivelarono vani: i due erano molto differenti per carattere e disposizione d'animo e Isabella diceva di essersi sentita offesa dai membri della corte reale bavarese; la ragione ufficiale dell'epoca fu che la separazione era dovuta \u00aball'incompatibilit\u00e0 basata su fondamentali differenze di carattere\u00bb. L'11 ottobre 1912 il \"Lord Ciambellano\" di Luitpold, principe reggente di Baviera, fece un annuncio ufficiale riguardo alla coppia; nel dichiarare la contrariet\u00e0 del Principe Reggente all'annullamento come termine di separazione, egli affermava per\u00f2 il consenso al divorzio:\nIl 17 gennaio 1913 l'unione venne ufficialmente dissolta dalla suprema corte reale bavarese. Nonostante la precedente dichiarazione in senso contrario del \"Lord Ciambellano\", il 5 marzo dello stesso anno il matrimonio venne annullato dalla Santa Sede sulla base del fatto che esso non era stato consumato. Giorgio di Baviera, in seguito, venne ordinato sacerdote della Chiesa cattolica.\nVita matura.\nA seguito dell'annullamento del matrimonio, Isabella riassunse tutte le pretese ai troni degli Asburgo cui aveva precedentemente rinunciato. Come in precedenza le altre arciduchesse rimaste vedove o separate dai mariti si erano ritirate in un convento, ci si aspettava che anche Isabella seguisse tale tradizione, ma essa segu\u00ec un'altra strada.\nNei mesi che precedettero lo scoppio della prima guerra mondiale si scopr\u00ec che c'era una mancanza di infermiere preparate disponibili a lavorare in tempo di guerra. Di conseguenza la Croce Rossa apr\u00ec numerose scuole nell'Impero per formare pi\u00f9 infermiere e, nel 1913, l'arciduchessa Isabella si prest\u00f2 ad iniziare il corso presso il pi\u00f9 grande ospedale viennese per poveri ed in seguito progett\u00f2 di unirsi alla Croce Rossa. Prese immediatamente servizio come infermiera nell'esercito austriaco durante la Grande Guerra utilizzando il nome di Sorella Irmingarda (talvolta Ildegarda), curando le ferite dei soldati che le venivano affidati. Essa organizz\u00f2 un proprio \"staff\" di assistenza e don\u00f2 buona parte delle sue ricchezze per acquistare forniture mediche.\nDurante il conflitto bellico Isabella si innamor\u00f2 del medico Paul Albrecht (1873-1928) e per un breve periodo si fidanzarono, ma l'imperatore Francesco Giuseppe proib\u00ec il matrimonio. Isabella non si sarebbe mai pi\u00f9 sposata e mor\u00ec a La Tour-de-Peilz, in Svizzera, il 6 dicembre 1973."}
{"id": "2971418", "revid": "767487", "url": "https://it.wikipedia.org/wiki?curid=2971418", "title": "Shots in the Dark", "text": "Gli Shots in the Dark sono un gruppo musicale italiano di genere ska original, formatosi nel 1999 a Roma.\nStoria del gruppo.\nGli Shots in the Dark sono un gruppo musicale romano attivo dal 2000 le cui influenze spaziano dallo ska al rocksteady, dall'early reggae al northern soul.\nLa band ha alle spalle tre dischi, centinaia di concerti su palchi, locali, rassegne e centri sociali in Italia e in Europa. Ha suonato su palchi prestigiosi, chiamata ad aprire concerti di interpreti dello ska mondiale quali Skatalites, Laurel Aitken, Derrick Morgan, Johnny Clarke, Skalariak, Trojans, Bad Manners, Roy Ellis.\nIl 26 settembre 2008 \u00e8 stato pubblicato dall'etichetta discografica indipendente italiana Raged Records, \"Spaghetti Skank!\", il terzo disco ufficiale del gruppo, distribuito in tutto il territorio italiano da Goodfellas.\n\"Spaghetti Skank!\" \u00e8 l'ultimo di una lunga serie di pubblicazioni, tra cui due album e varie compilation. Gli Shots hanno alle spalle un cd autoprodotto ormai passato alla storia della musica capitolina \"From Kingston to Rome...\" (2001). \"Shots from the ghetto!\" (2003), primo disco edito dalla Raged Records, ha sancito la nascita dell'attuale collaborazione con l'etichetta indipendente romana. Il terzo disco \u00e8 intitolato \"Spaghetti Skank!\" (2008). La band ha inoltre partecipato alle raccolte \"Ska Ska Skandal n\u00b07\", \"5 Jahre Lost Boyz Flingern\", \"Skannibal Party n\u00b0 4\" pubblicate dall'etichetta tedesca Mad Butcher.\nNel 2013, il gruppo torna in studio per registrare un EP tributo alla propria citt\u00e0 natale, intitolato \"...a Roma!\". L'EP contiene la rivisitazione in chiave Ska di tre stornelli classici della cultura popolare Romana: \"Fiori trasteverini\", \"Semo centoventitr\u00e9\", \"Sinn\u00f2 me moro\". L'EP viene interamente registrato un weekend e le riprese effettuate nel corso delle registrazioni andranno a realizzare il video del primo singolo dell'album, \"Fiori trasteverini\".\nA settembre del 2014 il gruppo decide di prendere un periodo di pausa, ed interrompe tutte le sue attivit\u00e0 live ed in studio.\nAd aprile del 2017, in occasione della ristampa in vinile 7\" del EP \"...a Roma!\" il gruppo riprende l'attivit\u00e0 dal vivo con alcuni cambi di line-up. Pochi mesi dopo il gruppo torner\u00e0 in studio per registrare l'EP \"Unchained\" che verr\u00e0 pubblicato il 19 settembre 2017 su piattaforma digitale."}
{"id": "2971426", "revid": "3831", "url": "https://it.wikipedia.org/wiki?curid=2971426", "title": "Compagnia dei balestrieri di Lucca", "text": ""}
{"id": "2971436", "revid": "709565", "url": "https://it.wikipedia.org/wiki?curid=2971436", "title": "Episodi di Codice rosso", "text": "Gli episodi di \"Codice rosso\" andarono in onda in prima visione nel 2006.\n\"Il rogo\".\nIl pompiere caposquadra della 15A, Pietro Vega, durante un incendio perde tre uomini. Durante la tragedia Pietro ha dovuto tagliare la sua corda per salvare il resto della squadra."}
{"id": "2971437", "revid": "767487", "url": "https://it.wikipedia.org/wiki?curid=2971437", "title": "Soul-Crusher", "text": "Soul-Crusher \u00e8 il primo album in studio del gruppo musicale statunitense White Zombie, pubblicato nel 1987 dalla Silent Explosion.\nQuesto \u00e8 l'unico album della band a presentare sonorit\u00e0 noise rock."}
{"id": "2971440", "revid": "359266", "url": "https://it.wikipedia.org/wiki?curid=2971440", "title": "Coltura microbiologica", "text": ""}
{"id": "2971441", "revid": "30610", "url": "https://it.wikipedia.org/wiki?curid=2971441", "title": "Coltura di microorganismi", "text": ""}
{"id": "2971447", "revid": "253269", "url": "https://it.wikipedia.org/wiki?curid=2971447", "title": "Margaret Lindsay", "text": "Biografia.\nNata in Iowa e prima di cinque figli, decise di intraprendere la carriera di attrice e studi\u00f2 presso l'Accademia Americana di Arti Drammatiche. In attesa di scritture, si trasfer\u00ec temporaneamente in Inghilterra con lo scopo di approfondire i propri studi, ed \u00e8 proprio l\u00e0 che debutt\u00f2 sul palcoscenico, consolidando la propria reputazione. Rientrata in patria, riprese a sostenere provini per Broadway, ma con scarsi risultati.\nNello stesso periodo riusc\u00ec per\u00f2 ad ottenere diverse piccole parti in produzioni della Universal, casa produttrice che la scrittur\u00f2 per il tocco \"british\" che l'attrice aveva affinato durante il suo soggiorno in Europa. Dopo il film \"Lady Killer\" (1933), la sua carriera inizi\u00f2 a decollare, e la Lindsay si ritrov\u00f2 a condividere la scena con star come Bette Davis, con cui recit\u00f2 in diverse occasioni, tra le quali nel melodramma \"Figlia del vento\" (1938), kolossal che anticip\u00f2 di un anno \"Via col vento\" (1939).\nDopo quasi sei anni di lavoro nel cinema, la Lindsay continuava a vedersi offrire ruoli in film minori, che nulla avrebbero aggiunto alla sua carriera, o si vedeva proporre scritture per parti da comprimaria, spalla di altri attori o attrici. All'inizio degli anni quaranta l'attrice accett\u00f2 pertanto di recitare in una serie di pellicole incentrate sulla figura del detective Ellery Queen, che in patria la diedero effettivamente una certa notoriet\u00e0. \nNel 1945 ottenne ancora un ruolo prestigioso nel film noir \"Strada scarlatta\" (1945) di Fritz Lang e, dalla fine del decennio, pass\u00f2 alla televisione, dove recit\u00f2 quasi esclusivamente negli anni successivi, con un ritorno al cinema in un'unica occasione per il film \"Il sole nella stanza\" (1963), prima del ritiro dalle scene nel 1967. \nRimasta nubile per tutta la vita, visse con una delle sorelle fino alla morte, avvenuta nel 1981 a causa di un enfisema. Secondo lo storico e biografo William J. Mann, ebbe una lunga relazione con l'attrice Mary McCarty, conclusasi nel 1980 con la morte della McCarty."}
{"id": "2971448", "revid": "1632387", "url": "https://it.wikipedia.org/wiki?curid=2971448", "title": "Declaration", "text": "Declaration \u00e8 il quinto album del gruppo metalcore Bleeding Through, pubblicato nel 2008."}
{"id": "2971449", "revid": "1851848", "url": "https://it.wikipedia.org/wiki?curid=2971449", "title": "Damien Monier", "text": " Professionista dal 2005, su strada ha vinto una tappa del Giro d'Italia, mentre su pista \u00e8 stato due volte campione francese nell'inseguimento individuale."}
{"id": "2971452", "revid": "339392", "url": "https://it.wikipedia.org/wiki?curid=2971452", "title": "Coltura batterica", "text": ""}
{"id": "2971454", "revid": "287204", "url": "https://it.wikipedia.org/wiki?curid=2971454", "title": "Colonne sonore del Professor Layton", "text": "Questa pagina \u00e8 dedicata alle colonne sonore della serie di videogiochi, comprendente anche un film, del Professor Layton e raccoglie tutti i CD dei diversi capitoli.\nTutte le tracce sono composte ed arrangiate da Tomohito Nishiura, salvo i titoli di coda presenti dal secondo videogioco in poi. Per ogni disco ad eccezione della \"Layton Kyoju To Eien no Utahime Original Soundtrack\" vi sono quattro tracce, di cui una \u00e8 il tema portante del gioco, eseguite dalla Layton Grand Caravan Orchestra e contrassegnate dalla dicitura \"Live Version\".\n\"Layton ky\u014dju to fushigi na machi original soundtrack\".\n\"Layton Ky\u014dju to fushigi na machi original soundtrack\" \u00e8 la colonna sonora ufficiale del primo capitolo della serie, \"Il professor Layton e il paese dei misteri\". \u00c8 stata messa in vendita solamente in Giappone il 24 dicembre dell'anno 2008. La raccolta \u00e8 costituita da ventisei tracce composte da Tomohito Nishiura. Le tracce dalla 20 alla 23 sono eseguite dalla Layton Grand Caravan Orchestra e quelle dalla 24 alla 26 sono versioni in alta qualit\u00e0 di brani gi\u00e0 presenti nell'album. La maggior parte delle tracce \u00e8 suonata mediante un bandone\u00f3n sintetizzato.\nTracce (75:48):\n\"Layton ky\u014dju to akuma no hako original soundtrack\".\n\"Layton Ky\u014dju to akuma no hako original soundtrack\" \u00e8 la colonna sonora ufficiale del secondo capitolo della serie, \"Il professor Layton e lo scrigno di Pandora\". \u00c8 stata messa in vendita solamente in Giappone il 24 dicembre dell'anno 2008. La raccolta \u00e8 costituita da ventiquattro tracce composte da Tomohito Nishiura. Le tracce dalla 18 alla 21 sono eseguite dalla Layton Grand Caravan Orchestra e quelle dalla 22 alla 24 sono versioni in alta qualit\u00e0 di brani gi\u00e0 presenti nel disco. Si nota l'introduzione di nuovi strumenti, prevalentemente strumenti ad arco. Gli ending credits, sia la versione cantata dall'artista giapponese Salyu sia la versione strumentale composta in occasione della pubblicazione in America ed Europa, sono per motivi sconosciuti esclusi dal disco e sostituiti da una versione suonata al carillon.\nTracce (74:14):\n\"Layton ky\u014dju to saigo no jikan ryoko original soundtrack\".\n\"Layton ky\u014dju to saigo no jikan ryoko original soundtrack\" \u00e8 la colonna sonora ufficiale del terzo capitolo della serie, \"Il professor Layton e il futuro perduto\". \u00c8 stata messa in vendita solamente in Giappone il 21 gennaio dell'anno 2009. La raccolta \u00e8 costituita da ventotto tracce composte da Tomohito Nishiura. Le tracce 1 e dalla 24 alla 26 sono eseguite dalla Layton Grand Caravan Orchestra e le numero 27 e 28 sono versioni in alta qualit\u00e0 di brani gi\u00e0 presenti nel disco. Vi \u00e8 un notevole ritorno alle sonorit\u00e0 del primo album. Gli ending credits sono anche questa volta esclusi dal CD e sostituiti da una versione suonata al pianoforte.\nTracce (73:43):\n\"Layton ky\u014dju to majin no fue original soundtrack\".\n\"Layton ky\u014dju to majin no fue original soundtrack\" \u00e8 la colonna sonora ufficiale del quarto capitolo della serie, \"Il professor Layton e il richiamo dello spettro\". \u00c8 stata messa in vendita solamente in Giappone il giorno 16 dicembre 2009. La raccolta \u00e8 costituita da venticinque tracce composte da Tomohito Nishiura. Le tracce 2 e dalla 23 alla 25 sono eseguite dalla Layton Grand Caravan Orchestra; questo \u00e8 il primo album della serie a non contenere tracce in alta qualit\u00e0. La musica, con l'inizio della seconda trilogia di Layton, cambia completamente sonorit\u00e0, abbandonando quasi completamente il bandone\u00f3n e comunque relegandolo a ruoli minori. Gli ending credits sono per la terza volta esclusi dal disco e neanche sostituiti da una versione strumentale.\nTracce (64:28):\n\"Layton ky\u014dju to eien no utahime original soundtrack\".\n\"Layton ky\u014dju to eien no utahime original soundtrack\" \u00e8 la colonna sonora ufficiale del primo film della serie, \"Il professor Layton e l'eterna Diva\". \u00c8 stata messa in vendita solamente in Giappone il 19 gennaio dell'anno 2010. La raccolta \u00e8 costituita da trentanove tracce composte da Tomohito Nishiura. Tutti i brani sono eseguiti dalla Layton Grand Caravan Orchestra. Sono presenti sia arrangiamenti di brani gi\u00e0 usati nei precedenti quattro videogiochi (tra i quali spiccano il Professor Layton's Theme e il Descole's Theme) sia brani composti per l'occasione. La traccia 39, \"The Eternal Diva\", \u00e8 cantata da Nana Mizuki.\nTracce (62:36):"}
{"id": "2971455", "revid": "767487", "url": "https://it.wikipedia.org/wiki?curid=2971455", "title": "Maestro di Oropa", "text": "Il suo ciclo pittorico pi\u00f9 famoso, dal quale deriva anche la designazione accademica dell'artista, \u00e8 quello composto dagli affreschi che ornano il sacello pi\u00f9 interno del Santuario di Oropa. Tra i temi raffigurati si trova la stella ad otto punte che divenne in seguito il simbolo araldico del santuario stesso.\nOltre che gli affreschi di Oropa al Maestro vengono attribuiti nel Biellese i dipinti della cappella gentilizia dal Castello di Valdengo ed alcuni degli affreschi presenti all'interno del battistero di Biella. Questi ultimi furono eseguiti tra il 1318 e il 1319 in parte dal maestro stesso e in parte, probabilmente, dalla sua bottega.\nGli \u00e8 stata inoltre attribuita la figura di un santo affrescata sul pilastro del campanile meridionale nel deambulatorio del Duomo di Ivrea. Questa mostra un giovane dalla folta chioma e vestito con eleganza che tiene in mano la palma del martirio.\nIl Maestro di Oropa avrebbe direttamente influenzato vari artisti del Piemonte nord-orientale ed in particolare l'autore degli affreschi di San Giovanni al Monte di Quarona (VC)."}
{"id": "2971456", "revid": "339392", "url": "https://it.wikipedia.org/wiki?curid=2971456", "title": "Alghe marine", "text": ""}
{"id": "2971457", "revid": "300067", "url": "https://it.wikipedia.org/wiki?curid=2971457", "title": "Huntsville Flight 2001-2002", "text": "La stagione 2001-02 degli Huntsville Flight fu la 1\u00aa nella NBA D-League per la franchigia.\nGli Huntsville Flight arrivarono quinti nella NBA D-League con un record di 26-30, non qualificandosi per i play-off."}
{"id": "2971459", "revid": "21880", "url": "https://it.wikipedia.org/wiki?curid=2971459", "title": "Serie gessoso-solfifera", "text": ""}
{"id": "2971460", "revid": "767487", "url": "https://it.wikipedia.org/wiki?curid=2971460", "title": "Mahbub Ali Khan Siddiqi, Asif Jah VI", "text": "Biografia.\nMahbub Ali Khan nacque il 17 agosto 1866, unico figlio di Nawab Afzal-ud-Daula. Alla morte di suo padre egli aveva appena due anni e sette mesi di vita, ma venne comunque proclamato suo successore nel 1869 sotto la reggenza di Mir Turab Ali Khan, Salar Jung I il Grande, Nawab Rasheeduddin Khan Shams-ul-Umra III. Shams-ul-Umra III mor\u00ec il 12 dicembre 1881 e Salar Jung divenne il solo reggente dello stato.\nDurante la sua infanzia egli venne educato da Mahboob Ali Khan che gli venne imposto quale tutore dal governatorato inglese. Successivamente egli viene sostituito dal capitano John Clerk il quale gli insegn\u00f2 il persiano, l'arabo e l'urdu. Asaf Jah VI divenne un monarca rispettato e popolare anche per le riforme che egli intraprese col suo medico personale, il dr. Abdul Husain, col quale cerc\u00f2 di arginare la peste che periodicamente preoccupava Hyderabad.\nMahbub Ali Khan crebbe e divenne noto in particolare per lo stile di vita lascivo e lussuoso, contraddistinto da un'enorme passione per i vestiti di classe e le automobili. Appassionato di oggettistica, la sua era una delle collezioni pi\u00f9 ampie del suo tempo e comprendeva mantelli, collari, calze, scarpe, turbanti, bastoni da passeggio e profumi. Egli decise ad un certo punto di devolvere un'intera ala del suo palazzo a proprio guardaroba e non voleva indossare lo stesso vestito due volte.\nEgli acquist\u00f2 inoltre il Jacob Diamond, che si trova ancora oggi nei gioielli della corona dei Nizams di propriet\u00e0 del governo indiano. Egli mor\u00ec il 31 agosto 1911."}
{"id": "2971461", "revid": "287204", "url": "https://it.wikipedia.org/wiki?curid=2971461", "title": "Roanoke Dazzle 2003-2004", "text": "La stagione 2003-04 dei Roanoke Dazzle fu la 3\u00aa nella NBA D-League per la franchigia.\nI Roanoke Dazzle arrivarono quinti nella NBA D-League con un record di 20-26, non qualificandosi per i play-off."}
{"id": "2971473", "revid": "92723", "url": "https://it.wikipedia.org/wiki?curid=2971473", "title": "Fable III", "text": "Fable III \u00e8 il terzo capitolo della saga di Fable. Si tratta di un action RPG creato da Lionhead Studios e pubblicato da Microsoft Game Studios. \u00c8 stato pubblicato per Xbox 360 il 29 ottobre 2010. La versione per Microsoft Windows \u00e8 stata rimandata al 20 maggio 2011.\nCaratteristiche.\nIl gioco \u00e8 ambientato ancora una volta ad Albion e il protagonista sar\u00e0 il figlio o la figlia del protagonista di Fable II. Il terzo episodio si svolge a cinquanta anni di distanza dai fatti narrati nel precedente capitolo, in un Albion messa in ginocchio dalla politica del nuovo re, Logan. Il gioco inizia con Jasper (il fidato maggiordomo di corte) intento a svegliare il principe o la principessa per poi informarlo che la sua fidanzata o il suo fidanzato deve parlargli, una volta arrivato lei lo informer\u00e0 che a Bowerstone (la capitale e citt\u00e0 nella quale risiede il principe) \u00e8 scoppiata una rivolta e lo implora di chiedere a suo fratello Logan (il re) di risparmiare i capi della rivolta. Logan lo porr\u00e0 davanti alla prima delle tante scelte fra bene e male: salvare i capi della rivolta o la sua fidanzata/o in entrambi i casi il principe si vedr\u00e0 in camera sua, dove lo raggiunger\u00e0 il suo mentore Walter che lo porta nella cripta dove \u00e8 sepolto il vecchio re. Li riveler\u00e0 al principe che \u00e8 un eroe e lo aiuta a fuggire dal castello per scatenare la rivoluzione.\nIl resto del gioco sar\u00e0 un susseguirsi di avventure allo scopo di accumulare un numero sufficiente di seguaci per detronizzare Logan. In queste avventure si scoprir\u00e0 anche il continente di Aurora dove l'eroe e Walter incontreranno un tremendo nemico, lo Strisciante, che controlla l'Ombra (che come dice il nome \u00e8 un insieme di oscurit\u00e0 e paura). Riusciranno a sfuggirvi, per poi scoprire che tiene in pugno il continente di Aurora.\nAl ritorno da questo viaggio inizier\u00e0 la battaglia per il destino di Albion, che vedr\u00e0 vincitore il nostro eroe.\nMa una volta deposto, Logan si scusa dicendo che ha governato cos\u00ec brutalmente solo per radunare fondi sufficienti ad affrontare la pi\u00f9 grande minaccia della storia di Albion. La stessa oscurit\u00e0 che avevano incontrato l'eroe e Walter incombe su Albion ancora pi\u00f9 forte e tremenda e pronta a risucchiare tutta la luce di quel mondo. L'eroe ha solo un anno per radunare un esercito abbastanza forte da fronteggiare le armate dello Strisciante, allo scadere dell'anno inizier\u00e0 la battaglia in cui l'eroe affronter\u00e0 lo Strisciante, che vedendosi sconfitto, entra nel corpo di Walter e lo obbliga a combattere contro l'eroe che riluttante, capisce che l'unico modo per salvare Albion \u00e8 uccidere Walter e con esso lo strisciante. Una volta sconfitto la storia principale sar\u00e0 conclusa ma rimarranno comunque molte avventure da vivere in Albion.\nModalit\u00e0 di gioco.\nAnche in questo capitolo saranno le scelte del giocatore a caratterizzare l'aspetto fisico e caratteriale del personaggio. A seconda delle scelte che far\u00e0 anche le sue armi prenderanno un aspetto diverso (per malattie, scelte buone o cattive; inoltre ci saranno armi leggendarie che il giocatore non potr\u00e0 trovare tutte nel suo mondo, ma dovr\u00e0 scambiare online con altri giocatori). Il giocatore dovr\u00e0 prendere delle decisioni, in base alle quali, il protagonista diventer\u00e0 buono o malvagio.\nSono state inoltre aggiunte nuove combinazioni di mosse. Tuttavia, a differenza del capitolo precedente, non saranno adottate delle sfere di esperienza per modificare gli aspetti caratteristici del personaggio (uso nelle armi da mischia, armi da fuoco e magia), accrescibili solo attraverso l'apertura dei forzieri posti sulla strada per il trono. Questi scrigni richiederanno lo spendimento dei Sigilli della Gilda guadagnati nel corso dell'avventura grazie agli scontri e alle missioni terminate. I suddetti scrigni conterranno non solo i potenziamenti necessari alle abilit\u00e0 del personaggio, ma ve ne saranno alcuni predisposti all'aumento delle facolt\u00e0 utili ad esso, come l'abilit\u00e0 nel commercio o le espressioni sociali che in questo capitolo saranno appannaggio di una schermata non pi\u00f9 aperta e valida per tutti, ma solo per il protagonista e il proprio interlocutore.\nStoria.\nL'inizio.\nSono passati cinquant'anni da quando l'ultimo eroe di Albion, ormai deceduto, ha sconfitto Lucien Fairfax nella Malatorre ed \u00e8 diventato re. Logan, erede al trono, regna su Albion in modo ostile e malvagio e molti sudditi vogliono ribellarsi a questa sua tirannia. Dopo un evento traumatico, il/la principe/principessa, fratello/sorella minore del sovrano nonch\u00e9 il/la protagonista, fuggir\u00e0 dal castello insieme al suo mentore Sir Walter Beck e al suo servo Jasper. Una volta fuggiti l'Eroe/Eroina si approprier\u00e0 del \"Sigillo della Gilda\" e si ritroveranno nel Santuario, luogo lasciato loro dal padre del protagonista, usato come quartier generale per spostarsi nelle varie citt\u00e0 di Albion e trovare degli alleati per la rivolta. Gli affidabili alleati, di cui conquisteremo la fiducia svolgendo missioni per loro conto, comprenderanno gli \"Stanziali\", un gruppo di nomadi accampatosi nella montagne di Mistpeck; il maggiore Swift e Ben Finn dalla \"Vecchia Guardia\"; Page, leader della resistenza di Bowerstone ed infine Kalin, la leader di Aurora, un continente deserto oltre l'oceano.\nMentre l'eroe/eroina si trova ad Aurora per conquistare la fiducia del popolo, si imbatter\u00e0 in una creatura malvagia fatta di tenebre, chiamata \"Lo Strisciante\": lui e le sue truppe avevano gi\u00e0 attaccato e distrutto Aurora, portandola nell'ombra pi\u00f9 totale e terrorizzando la poca popolazione superstite. Ma lo Strisciante si sta preparando anche per attaccare Albion e conquistarla, ed \u00e8 per questo che Logan era divenuto un tiranno quattro anni fa dopo essere tornato da Aurora, ovvero per riuscire a finanziare un esercito per proteggere Albion dall'attacco dell'oscurit\u00e0.\nLa rivoluzione e la monarchia.\nOttenuto il sostegno del popolo l'Eroe/Eroina combatter\u00e0 al fianco dei suoi alleati fino a quando non sottometter\u00e0 Logan con un colpo di Stato e diventer\u00e0 lui/lei stesso/a re/regina. Dopodich\u00e9 Theresa gli/le riveler\u00e0 che a un anno dalla sua incoronazione un'oscura presenza di Aurora (lo Strisciante) attaccher\u00e0 il mondo e che a lui/lei spetter\u00e0 decidere se migliorare la condizione dei suoi sudditi essendo amato dal popolo, ma privando lo Stato dei fondi necessari per l'assalto, o peggiorarla diventando un tiranno come Logan, ma ottenendo abbastanza soldi per garantire un numero limitato di vittime civili. Inoltre l'eroe/eroina pu\u00f2 scegliere di usare i soldi del suo fondo personale e trasferirli alla cassa dello Stato, oppure prendere tutti quelli presenti nella cassa e appropriarsene per i propri scopi e affari.\nNel periodo in cui si \u00e8 re, il giocatore dovr\u00e0 fare diverse scelte di natura buona o cattiva, che cambieranno la sua popolarit\u00e0 e lo stesso mondo, e potr\u00e0 scegliere se mantenere le varie promesse fatte in precedenza, oppure non rispettarle e attuare piani con i quali lo Stato guadagner\u00e0 capitali."}
{"id": "2971478", "revid": "767487", "url": "https://it.wikipedia.org/wiki?curid=2971478", "title": "La casa della 56\u00aa strada", "text": "La casa della 56\u00aa strada (\"The House on 56th Street\") \u00e8 un film di Robert Florey del 1932.\nTrama.\nFine Ottocento. Peggy Martin, bellissima show girl, \u00e8 l'amante di Lindon Fiske. Si innamora, per\u00f2, di un giovane di buona famiglia, Monte Van Tyle che sposa nonostante il parere contrario dei suoi. La coppia vive felicemente fino a che Fiske non torna nella vita di Peggy. L'uomo, ormai malato, minaccia il suicidio per riaverla. Lei cerca di fermarlo e, nella lotta per impadronirsi della pistola, all'arma fugge un colpo che uccide Fiske. Accusata di omicidio, Peggy finisce in carcere, condannata a vent'anni.\nMonte, anni dopo, muore al fronte, durante la prima guerra mondiale. Alla figlia di Peggy, Eleanor, viene detto che la madre \u00e8 morta.\nQuando Peggy viene rilasciata, incontra Bill Blaine, un giocatore professionista con il quale si mette in societ\u00e0. I due vanno a lavorare per Bonelli, un politico di New York che ha aperto una casa da gioco sulla 56\u00aa strada. La giovane Eleanor, che ha ereditato la passione del gioco della madre, una sera entra nel locale. Peggy, per togliere alla figlia quel vizio pericoloso, fa in modo che la ragazza non riesca a vincere. Ma Blaine, che gestisce la sala da gioco, fa venire nel suo ufficio Eleanor, minacciandola di informare il marito del suo considerevole debito. Lei, allora, gli spara. Peggy, per proteggere la figlia, si accusa del delitto. Bonelli, che sospetta la verit\u00e0, si offre di lasciarla libera se la donna accetter\u00e0 di rimanere per sempre nella casa della 56\u00aa strada.\nProduzione.\nIl film fu prodotto dalla Warner Bros. Pictures Inc.\nDistribuzione.\nIl copyright del film, richiesto dalla Warner Bros. Pictures, Inc., fu registrato il 29 novembre 1933 con il numero LP4290. Venne presentato in prima a New York il 2 dicembre e a Londra il 13 dicembre, uscendo nelle sale statunitensi il 23 dicembre 1933 e in quelle britanniche il 28 maggio 1934. In Francia, come \"Sa douce maison\", fu distribuito il 15 giugno 1934. L'anno dopo, usc\u00ec in Danimarca (11 marzo 1935) con il titolo \"Huset i 56nde Gade\". Venne distribuito anche in Portogallo (3 giugno 1937, come \"O Clube da Rua 56\") e in Finlandia (7 gennaio 1940, come \"Nainen ilman hermoja\")."}
{"id": "2971481", "revid": "1833487", "url": "https://it.wikipedia.org/wiki?curid=2971481", "title": "Mauro Mandolini", "text": "Biografia.\n\u00c8 stato allievo di Orazio Costa Giovangigli, Gianni Diotaiuti, Giacomo Colli e Antonio Pierfederici. Come attore, ha debuttato nel 1987 con Gabriele Lavia nel \"Macbeth\" di Shakespeare, ottenendo un giudizio critico favorevole dalla critica. Ha lavorato con Anatoly Vasiliev presso la Scuola d'Arte Drammatica di Mosca nel 1992, con Giancarlo Cobelli, Tony Bertorelli, Ennio Coltorti, Luciano Damiani, Lorenzo Gioielli, Daniela Giordano, Maria Luisa Bigai e Francesco Giuffr\u00e8. \u00c8 stato il primo interprete in Italia, insieme a Gianluca Ramazzotti, di numerosi testi (\"Destinatario sconosciuto\", dal romanzo di Kressmann Taylor del 1938 interpretato da Giampiero Ingrassia; \"La donna in nero\" di Stephen Mallatratt con la traduzione di Carlo Lucarelli; \"Napoleone e il generale\" della Soiziki Moreau, con musiche di Gianluca Attanasio; \"2.24\" di Carbonell e Cornelles, musiche di Gianluca Attanasio.\nDel 1989 \u00e8 il suo primo testo scritto e diretto: \"Cara\". Hanno fatto seguito: \"Notte da rifiuti\", \"Deus ex machina\", \"Un lungo applauso\", \"Ultima stagione in serie A\", \"Il piccolo freddo\", \"Tana libera tutti\", \"Frontale\", \"Mammine care\", \"Un minuto di silenzio\", \"Pizza da asporto\". Nel 1998 \u00e8 stato invitato al Traverse Theatre di Edimburgo come autore italiano emergente. Ha scritto \"La famiglia Ray e la collina dei sette respiri\", un romanzo fantasy (2007).\nContemporaneamente ha coltivato la regia teatrale, dirigendo nel 2010 Lillo &amp; Greg al teatro Brancaccio di Roma in \"Intrappolati nella commedia\" e nel gennaio 2013 al Teatro Ambra Jovinelli in \"La baita degli spettri\".\nVita privata.\nHa un figlio, avuto dalla relazione con l'attrice Nadia Rinaldi."}
{"id": "2971488", "revid": "287204", "url": "https://it.wikipedia.org/wiki?curid=2971488", "title": "John Fitzpatrick", "text": "Attualmente (2010) svolge attivit\u00e0 di consulente nel settore automobilistico, occupandosi di organizzazione di eventi e gestione di piloti. Occasionalmente partecipa a competizioni per vetture storiche.\nCarriera.\nFiglio di un costruttore di autocarri refrigerati, si sarebbe dovuto occupare dell'azienda di famiglia. Durante l'adolescenza un infortunio al braccio di una certa entit\u00e0 pose termine alla sua carriera di golfista e cos\u00ec il padre gli regal\u00f2 una Mini 850 per il suo diciassettesimo compleanno, dando il via alla carriera automobilistica di John. Iscrittosi allo \"Shenston Motor Club\", prima del 1962 partecip\u00f2 ad alcuni rally amatoriali, seguiti da alcune competizioni in circuito. Nel 1963 vinse il \"BRSCC 500 Club Championship\", dopodich\u00e9 ottenne un contratto con la Cooper grazie all'intercessione di John Whitmore, pilota ufficiale Mini-Cooper, che gli aveva fatto effettuare delle prove con la sua squadra.\nCon la Mini Cooper ufficiale, Fitzpatrick arriv\u00f2 secondo nel \"British Saloon Car Championship\" 1964 alle spalle di Jim Clark. L'anno seguente passa alla Ford e inizia a vincere con diverse varianti della Ford Escort, vincendo il campionato nel 1966 e intervallando il rapporto con la filiale tedesca della Casa americana con alcune partecipazioni alla guida della Porsche 911 o di \"vetture sport\" Ferrari. Dopo vari passaggi di squadra, tra cui quelle del tedesco Georg Loos e dell'americano Dick Barbour, Fitzpatrick compr\u00f2 nel 1981 una Kremer-Porsche 935 K3 e fond\u00f2 la sua squadra, ottenendo negli Stati Uniti due vittorie, un secondo, due terzi posti e un quarto posto. In seguito continu\u00f2 ad avere stretti rapporti con la Kremer Racing, di cui utilizz\u00f2 la \"935 K4\", oltre alla gi\u00e0 citata K3, e affianc\u00f2 a queste una delle due sole \"935/78-81\" create dal Joest Racing. In seguito acquist\u00f2 una Porsche 956, diventando uno degli innumerevoli clienti della vincente Gruppo C tedesca.\nDopo la vittoria a Brands Hatch nel 1983, John Fitzpatrick si ritir\u00f2 dalle corse a fine campionato. Il fattore decisivo \u00e8 stata probabilmente la morte di Rolf Stommelen il 24 aprile 1983, avvenuta in un incidente con una vettura del team Fitzpatrick. Fino al 1986, Fitzpatrick era ancora direttore del \"John Fitzpatrick Racing\" e in seguito allora rimase nell'ambiente automobilistico, rivestendo tra l'altro la carica di \"Director and Club Secretary\" dei \"British Racing Driver Clubs\" dal 1992 al 2000.\nRisultati sportivi.\nDurante la sua carriera durata 21 anni Fitzpatrick ha vinto i seguenti campionati:\ne inoltre ha fatto sue alcune competizioni di rilievo internazionale, tra cui:"}
{"id": "2971491", "revid": "729019", "url": "https://it.wikipedia.org/wiki?curid=2971491", "title": "Masao Kimura", "text": "Carriera.\nNoto con il nome d'arte di rusher Kimura (in italiano \"Kimura l'impetuoso\") \u00e8 stato un pioniere del genere di wrestling hardcore.\nHa debuttato nella Japanese Wrestling Association nel 1965.\nAbbandon\u00f2 la sua federazione originaria per la neonata International Wrestling Enterprise nel 1967: questa, nata proprio in quell'anno, fu la prima federazione giapponese a creare un proprio titolo mondiale.\nAlla IWE nel 1970 \"import\u00f2\", per primo in Giappone, la stipulazione degli \"incontri della morte nella gabbia\" (\"Cage Deathmatch\"): leg\u00f2 talmente tanto la sua reputazione a questa tipologia di incontro, da guadagnarsi il soprannome di \"mostro della gabbia d'acciaio\" (in giapponese \"Kanaami no Oni\").\nKimura si distinse come heel vincendo per 5 volte il titolo mondiale della federazione, divenuta negli anni settanta la terza per importanza dopo la New Japan Pro-Wrestling e la All Japan Pro Wrestling.\nDomin\u00f2 la scena titolata della IWE tra il 1976 ed il 1981, data della chiusura della federazione: infatti fu autore in stesso lasso di tempo di un quasi ininterrotto regno da campione assoluto.\nAlla chiusura della IWE deteneva ancora il titolo da campione: in queste circostanze fu chiamato da Antonio Inoki nella sua NJPW, dove si rese protagonista di un'accesa faida con lui.\nNel 1984 abbandon\u00f2 la NJPW per la Universal Wrestling Federation, la prima federazione shooto della storia: per shooto si intende uno stile ibrido tra il wrestling e le arti marziali.\nFallita la UWF nel 1985, decise di non aderire alle sue successive reincarnazioni: pass\u00f2 alla AJPW e, dal 2000, alla NOAH, partecipando all'esodo di atleti verso la nuova federazione che caratterizz\u00f2 la dipartita dalla AJPW di Mitsuharu Misawa.\nSi ritir\u00f2 nel 2004.\nMor\u00ec nel 2010 per un'insufficienza renale dovuta ad una polmonite."}
{"id": "2971493", "revid": "1632387", "url": "https://it.wikipedia.org/wiki?curid=2971493", "title": "Bleeding Through (album)", "text": "Bleeding Through \u00e8 il sesto album dell'omonimo gruppo, pubblicato nel 2010 dalla Rise Records."}
{"id": "2971507", "revid": "1573940", "url": "https://it.wikipedia.org/wiki?curid=2971507", "title": "Palaeoloxodon mnaidriensis", "text": "Palaeoloxodon mnaidriensis () \u00e8 una specie estinta della famiglia Elephantidae, vissuta a Malta e in Sicilia nel Pleistocene (circa 150.000 - 100.000 anni fa).\nDescrizione.\nNonostante fosse molto simile all'odierno elefante asiatico (\"Elephas maximus\"), questo elefante era di dimensioni molto inferiori. L'altezza stimata di questa specie era di 1,8 m per un peso medio di circa 1100 kg. Questo elefante nano visse nella stessa epoca di \"Palaeoloxodon antiquus\", di cui \u00e8 stato a lungo considerato una forma insulare, prima di essere riconosciuto come specie a s\u00e9 stante.\nRispetto alla grande forma continentale, \"P. mnaidriensis\" presentava alcune significative differenze: oltre alla riduzione della taglia, sono da ricordare le orbite disposte pi\u00f9 lateralmente, le zanne maggiormente ricurve, la perdita di due placche sul terzo molare superiore, ossa zigomatiche parallele l'una all'altra e una tuberosit\u00e0 deltoide dell'omero pi\u00f9 pronunciata; altre caratteristiche (ad esempio le orbite pi\u00f9 grandi) potrebbero essere legate a un effetto pedomorfico dovuto al nanismo insulare (Ferretti, 2008). Come altre specie di \"Palaeoloxodon\", tuttavia, anche \"P. mnaidriensis\" presentava una forte cresta ossea sulla parte superiore del cranio, nota come \"toro soprafrontale\" (Trevisan, 1948).\nClassificazione.\nQuesta specie venne descritta per la prima volta da Leith Adams nel 1870 con il nome di Elephas mnaidrae, sulla base di resti fossili ritrovati qualche anno prima nella zona di Mnajdra, sull'isola di Malta. Le grandi ossa, secondo la gente del luogo, erano ritenute appartenere a una razza di giganti scomparsi, costruttori dei famosi templi megalitici di Mnajdra.\nLeith Adams ridenomin\u00f2 i fossili con il nome di Elephas mnaidriensis pochi anni dopo (1874). Altri fossili di elefanti ritrovati in Sicilia, nella Caverna di San Teodoro, vennero attribuiti alla specie \"E. mnaidriensis\" sulla base della taglia e della probabile et\u00e0 dei reperti. Attualmente si ritiene che questa specie, insieme ad altre classicamente attribuite al genere \"Elephas\", siano da ritenere a tutti gli effetti un complesso di specie distinte, raggruppate nel genere \"Palaeoloxodon\" (Ferretti, 2008).\nPaleobiologia e paleoecologia.\nGli esemplari di \"Elephas mnaidriensis\" meglio studiati sono quelli siciliani, che tuttavia potrebbero appartenere a un'altra specie rispetto a quelli maltesi. In ogni caso, per lungo tempo si \u00e8 ritenuto che le varie specie di elefanti \"nani\" di Malta e della Sicilia rappresentassero una sequenza di specie che via via ridussero le dimensioni, partendo dalla pi\u00f9 antica \"Palaeoloxodon antiquus\" di grandi dimensioni, passando per \"P. mnaidriensis\" e \"P. melitensis\", fino ad arrivare alla minuscola \"Palaeoloxodon falconeri\", alta solo 90 centimetri. Studi pi\u00f9 recenti hanno messo in luce come \"P. falconeri\" sia in realt\u00e0 una specie pi\u00f9 antica di \"P. mnaidriensis\"; \u00e8 quindi probabile che le isole del Mediterraneo siano state teatro di ripetute invasioni da parte degli elefanti quando queste erano collegate al continente (Belluomini e Bada, 1985; Burgio e Cani, 1988).\nAlcuni esemplari ritrovati in Sicilia, grandi poco meno delle forme continentali e descritti originariamente come E. antiquus leonardi, potrebbero essere i maschi della specie \"P. mnaidriensis\": le due specie sono infatti state ritrovate negli stessi depositi nella zona di Contrada Fusco (Siracusa). Gli elefanti, infatti, presentano un dimorfismo sessuale altamente sviluppato e i maschi adulti possono essere pi\u00f9 grandi delle femmine anche del 20% - 40% (Ferretti, 2008)."}
{"id": "2971511", "revid": "767487", "url": "https://it.wikipedia.org/wiki?curid=2971511", "title": "Catturato", "text": "Catturato (\"Captured!\") \u00e8 un film di Roy del Ruth del 1933. Il film fu girato negli studi della Warner Bros. ad Hollywood, dove il campo di prigionia fu ricostruito con un budget modesto, e gran parte dell'azione, per accentuarne la drammaticit\u00e0, si svolge nell'oscurit\u00e0 della notte. Il film riun\u00ec Leslie Howard e Douglas Fairbanks Jr., che erano gi\u00e0 stati co-protagonisti di \"Outward Bound\", un film del 1930, e che in questa occasione divennero amici. Nella sua autobiografia, Douglas Fairbanks Jr. scrisse che uno dei punti di forza del film era stata la presenza dell'amico: \"Leslie doveva risollevare gli standard del film, ed il mio ruolo fu costruito per mantenere la mia interpretazione al passo con la sua.\" Il film non ebbe grande successo al botteghino, ma fu considerato con riguardo dalla critica.\nTrama.\nSullo sfondo della vita durissima dei soldati inglesi in un campo di prigionia tedesco durante la Prima guerra mondiale si svolge il dramma che coinvolge due ufficiali, un tempo amici ma ora divisi dalla rivalit\u00e0 in amore.\nGrazie alla sua antica conoscenza con il colonnello tedesco responsabile del campo, Carl Ehrlich, il capitano inglese Fred Allison riesce ad ottenere condizioni di vita migliori per i suoi compagni. Con l'arrivo al campo del suo amico, il tenente Jack Digby, la tragedia si profila all'orizzonte. Allison, infatti, \u00e8 tormentato dal silenzio della moglie Monica, da lui sposata poco prima di partire per il fronte; in realt\u00e0, Monica si \u00e8 innamorata di Jack, e Fred Allison \u00e8 all'oscuro di tutto. La verit\u00e0, per\u00f2, viene alla luce quando Jack Digby, che \u00e8 riuscito a fuggire dal campo, \u00e8 ingiustamente accusato di aver ucciso una ragazza. Il colonnello tedesco chiede ad Allison di firmare un documento che consentir\u00e0 ai tedeschi di sottoporre Digby al processo per omicidio, ed Allison dapprima rifiuta. Ma una lettera di Monica finisce sotto i suoi occhi e gli svela la verit\u00e0; Allison, allora, deciso a vendicarsi, consegna l'amico nelle mani dei tedeschi. La confessione del vero colpevole lo pone per\u00f2 di fronte alla sua coscienza. Proprio quando il plotone di esecuzione sta per giustiziare Digby, Allison ferma l'esecuzione e rivela la verit\u00e0.\nDeciso ad offrire ai compagni una possibilit\u00e0 di fuga, Allison predispone un piano. Mentre i compagni fuggono dal campo, Allison si impadronisce di una postazione ed impegna i nemici in una sparatoria, resistendo finch\u00e9 tutti non si sono messi in salvo. Quando Digby torna indietro per salvarlo, \u00e8 troppo tardi: Allison \u00e8 morto, ed anche l'ufficiale tedesco rende onore al suo eroismo."}
{"id": "2971512", "revid": "133557", "url": "https://it.wikipedia.org/wiki?curid=2971512", "title": "Preliminari", "text": ""}
{"id": "2971522", "revid": "287204", "url": "https://it.wikipedia.org/wiki?curid=2971522", "title": "La casa della 56 strada", "text": ""}
{"id": "2971523", "revid": "1571097", "url": "https://it.wikipedia.org/wiki?curid=2971523", "title": "Donna d'Onna", "text": "Donna d'Onna \u00e8 un brano musicale della cantante italiana Gianna Nannini scritto in collaborazione con Isabella Santacroce ed eseguita in duetto con Laura Pausini, Giorgia, Elisa e Fiorella Mannoia. \u00c8 il singolo benefico che anticipa l'uscita del DVD \"Amiche per l'Abruzzo\" del 2010, trasmesso in radio il 28 maggio.\nIl brano.\nIl testo della canzone \u00e8 di Gianna Nannini e di Isabella Santacroce, la musica \u00e8 di Gianna Nannini, l'arrangiamento \u00e8 di Will Malone.\nIl brano inedito, nato durante una delle visite di Gianna Nannini in Abruzzo, \u00e8 stato scritto ed interpretato in esclusiva per il concerto \"Amiche per l'Abruzzo\" al termine della serata, un'iniziativa finalizzata alla raccolta fondi per la popolazione dell'Abruzzo, a seguito del terremoto del 6 aprile 2009.\nIl concerto si \u00e8 svolto il 21 giugno 2009 allo \"Stadio Giuseppe Meazza\" di San Siro a Milano, dal primo pomeriggio fino a mezzanotte e vi hanno partecipato sul palco 43 artiste italiane. All'iniziativa hanno dato adesione, sotto varie forme, in totale 102 cantanti italiane.\nIl titolo della canzone \"Donna d'Onna\" si riferisce ad Onna, una piccola frazione di circa 300 abitanti della citt\u00e0 dell'Aquila completamente distrutta a seguito del terremoto del 6 aprile 2009 e divenuta uno dei simboli della tragedia.\nIl singolo viene venduto solo in Download digitale e il ricavato viene destinato in beneficenza per la ricostruzione dell'Abruzzo, che si aggiunge al milione di euro ottenuto durante il concerto del 21 giugno 2009.\nIl video.\nIl videoclip \u00e8 stato tratto dal DVD \"Amiche per l'Abruzzo\", diretto dal regista Gaetano Morbioli e registrato allo \"Stadio Giuseppe Meazza\" di San Siro a Milano.\nViene presentato in anteprima su MTV Italia il 26 maggio 2010 e pubblicato il giorno seguente. Viene inoltre messo in onda su Italia 1 il 2 giugno 2010, al termine della prima puntata dei \"Wind Music Awards\". Una piccola parte del videoclip venne ritrasmessa all'inizio della terza ed ultima puntata il 16 giugno."}
{"id": "2971532", "revid": "276327", "url": "https://it.wikipedia.org/wiki?curid=2971532", "title": "Battaglia di Arginuse", "text": ""}
{"id": "2971535", "revid": "422900", "url": "https://it.wikipedia.org/wiki?curid=2971535", "title": "Vasconcellos", "text": ""}
{"id": "2971536", "revid": "339392", "url": "https://it.wikipedia.org/wiki?curid=2971536", "title": "Elephas mnaidrensis", "text": ""}
{"id": "2971541", "revid": "120848231", "url": "https://it.wikipedia.org/wiki?curid=2971541", "title": "Fedra (Seneca)", "text": "Fedra (in latino \"Phaedra\") \u00e8 una tragedia cothurnata di Lucio Anneo Seneca.\nTrama.\nLa scena \u00e8 ambientata ad Atene. Fedra, moglie di Teseo, \u00e8 innamorata follemente del figliastro Ippolito (il quale rifiuta l'amore delle donne per dedicarsi alla caccia e alla vita nei boschi), ma ha paura a rivelarlo, in quanto \u00e8 un amore incestuoso. Nonostante gli iniziali tentativi della nutrice di dissuaderla, rivela il suo amore, e Ippolito, indignato, fugge dalla reggia. Fedra decide di vendicarsi: quando Teseo ritorna dalla sua impresa negli Inferi, gli racconta mentendo che Ippolito ha cercato di abusare di lei. Teseo, infuriato, invoca la maledizione sul figlio, servendosi di un desiderio concessogli dal padre Poseidone, e il giovane muore in maniera orribile, trascinato nella natura dove non c'era un tronco senza una parte del suo corpo. Quando il cadavere di Ippolito viene riportato alla reggia, Fedra confessa il suo delitto a Teseo e si uccide. Al padre non resta che piangere la propria sorte, e ricompone il corpo del figlio fatto a pezzi, e ordina ai servi di gettare il corpo di Fedra in una fossa.\nModelli.\nLa questione sui modelli \u00e8 ancora aperta. Molti sono portati a sostenere che il modello principale sia Euripide (con l'\"Ippolito coronato\" e la sua prima versione, \"Ippolito velato\"), altri invece sostengono che Seneca si sia ispirato alla perduta \"Fedra\" di Sofocle."}
{"id": "2971543", "revid": "35804", "url": "https://it.wikipedia.org/wiki?curid=2971543", "title": "Fable 3", "text": ""}
{"id": "2971552", "revid": "484362", "url": "https://it.wikipedia.org/wiki?curid=2971552", "title": "Santiago di Compostella", "text": ""}
{"id": "2971554", "revid": "205197", "url": "https://it.wikipedia.org/wiki?curid=2971554", "title": "Divisione Nazionale FIN 1940", "text": ""}
{"id": "2971563", "revid": "729019", "url": "https://it.wikipedia.org/wiki?curid=2971563", "title": "Aeroporto di Dakar-L\u00e9opold Sedar Senghor", "text": "L'Aeroporto di Dakar-L\u00e9opold Sedar Senghor \u00e8 un aeroporto senegalese situato vicino all'abitato di Yoff, nel dipartimento di Dakar, ed \u00e8 il principale aeroporto del Senegal.\nStoria.\nL'aeroporto \u00e8 costruito in prossimit\u00e0 del villaggio di Yoff, ed \u00e8 stato per molto tempo chiamato \"aeroporto internazionale di Dakar-Yoff\", attualmente \u00e8 intitolato a L\u00e9opold S\u00e9dar Senghor, gi\u00e0 Presidente del Senegal.\nPer decongestionare questo aeroporto \u00e8 stato costruito un nuovo aeroporto, a circa 40 chilometri a sud-est da Dakar: l'aeroporto di Dakar-Blaise Diagne, a Diass.\nNel corso degli ultimi dieci anni hanno visto una costante crescita media del 7% annuo. 35.000 movimenti di aeromobili sono registrati nel corso dell'anno, con un traffico di passeggeri di 1,2 milioni di persone.\n\u00c8 il primo aeroporto dell'UEMOA per traffico passeggeri e l'ottavo aeroporto dell'Africa, preceduto da quello di Johannesburg e da quelli del Maghreb."}
{"id": "2971575", "revid": "483293", "url": "https://it.wikipedia.org/wiki?curid=2971575", "title": "Special Olympics, Inc.", "text": ""}
{"id": "2971578", "revid": "115473357", "url": "https://it.wikipedia.org/wiki?curid=2971578", "title": "Padre Coraje", "text": "Padre Coraje \u00e8 una telenovela argentina prodotta, nel 2004, dalla casa di produzione Pol-ka Producciones. \nHa ricevuto alcuni premi, e in Italia venne trasmessa dal 3 gennaio al 12 luglio 2011 su Lady Channel e dal 1\u00ba ottobre 2013 al 7 aprile 2014 su Vero Capri.\nTrama.\nLa telenovela \u00e8 inizialmente ambientata nella citt\u00e0 di La Cruz, in Argentina, tra il 1952 ed il 1953. Un giovane idealista, soprannominato Coraje, proprio per il suo coraggio, ha il forte desiderio di aiutare i pi\u00f9 deboli, aiutato dagli amici, Santo Tomini e Mercedes \"Mecha\" Tomini. Vogliono aiutare il prete della citt\u00e0, ma scoprono che a La Cruz il sindaco \u00e8 il malvagio \"Manuel Costa\". Tutti incolpano \"Coraje\" della morte di \"Alejandro Guerrico\". Costa \u00e8 il capo della croce di Betania. \"Coraje\" si reca a La Cruz, prendendo il posto del prete ucciso.\nPer\u00f2 quando \"Coraje\" arriva in citt\u00e0 incontra Clara Guerrico, figlia di Alejandro, che giura di ucciderlo, per\u00f2 questi si innamora di lei, nonostante sia fidanzata con Horacio Costa, figlio del sindaco. \"Coraje\" pensa che dietro alla morte di Alejandro ci sia il sindaco e chiede aiuto a Clara. Lei per\u00f2 dopo un po' si innamora di padre Juan e \"Coraje\", non sapendo che sono la stessa persona.\nAnche la sorella di Clara, Ana, \u00e8 innamorata di \"Coraje\", per\u00f2 quando Clara dovr\u00e0 scegliere se far soffrire Ana andando via con \"Coraje\", preferir\u00e0 restare con lei. Alla fine della serie Clara e \"Coraje\" si sposeranno e avranno anche un figlio."}
{"id": "2971593", "revid": "327794", "url": "https://it.wikipedia.org/wiki?curid=2971593", "title": "Candidato (antica Roma)", "text": "Nell'antica Roma, il candidato (candidatus) era colui che si presentava alle elezioni per una carica politica o amministrativa. Etimologicamente, il termine si riferisce al fatto che i candidati alle cariche politiche indossavano, per farsi riconoscere, una toga di un bianco particolarmente intenso (\"candida\").\nLa toga.\nLa toga degli antichi romani era un unico pezzo di lana semicircolare, molto ampio, che si indossava sopra la tunica. Per l'occasione, il bianco sporco della lana veniva trattato con agenti sbiancanti fino a portarlo ad una tonalit\u00e0 il pi\u00f9 splendente possibile. Il bianco come segno di purezza, di candore. La toga candida era quindi il segno distintivo del candidato.\nModalit\u00e0 della candidatura.\nIl nome del competitore veniva riportato sulle tabulae dealbatae, specie di lavagne bianche che erano esposte al populus nel Foro. Il competitore organizzava dei \"comizi\" nelle saepta capaci di contenere fino a 70.000 persone, comizi dove elencava le proprie virt\u00f9 e capacit\u00e0 e faceva le ultime esortazioni e promesse. \nEsisteva una certa propaganda elettorale. Famosi i \"manifesti pubblicitari\", sotto forma di iscrizioni parietali, perfettamente conservati dalle ceneri, ritrovati negli scavi di Pompei, che risalgono al 79 d.C.:\nEsisteva la corruzione, la compravendita dei voti mediante banchetti sontuosi, regali, posti a teatro, giochi gladiatori allestiti per l'occasione. Leggi ad hoc furono promulgate in occasione delle elezioni, come la ciceroniana legge che vietava di organizzare giochi gladiatori due anni prima della candidatura ad una carica; o la lex Petelia de ambitu con la quale si limitava l\u2019\"ambitio\", cio\u00e8 l'eccessivo \"darsi da fare\" dei competitori.\nEsistevano le spese elettorali, solitamente alte, a carico del candidato, che in caso di elezione venivano rimborsate tramite l\"'ornatio\". Confessa Cicerone che occorreva essere molto ricchi per aspirare a cariche politiche; chi non aveva mezzi, \"facultates non erant\", doveva starsene in disparte."}
{"id": "2971601", "revid": "712828", "url": "https://it.wikipedia.org/wiki?curid=2971601", "title": "Nij\u014d", "text": "Biografia.\nIl suo regno ebbe inizio nel 1158 e termin\u00f2 nel 1165, poco prima della sua morte avvenuta lo stesso anno. Il suo nome personale era .\nSi tratta di uno dei figli dell'imperatore Go-Shirakawa. Suo figlio divenne l'imperatore Rokuj\u014d. Alla sua morte il corpo venne seppellito nel K\u014dry\u016b-ji no Misasagi, citt\u00e0 di Kyoto."}
{"id": "2971607", "revid": "729019", "url": "https://it.wikipedia.org/wiki?curid=2971607", "title": "Rikid\u014dzan", "text": "Viene considerato il \"padre del puroresu\".\nBiografia.\nLa famiglia.\nKim Sin-rak (\uae40\uc2e0\ub77d) nacque ad Hamgy\u014fng Meridionale, in Corea del Nord, il 14 novembre 1924, durante la dominazione imperiale giapponese. Era l'ultimo figlio di Kim Soktee, in origine un maestro cinese di Feng Shui e in seguito proprietario di un'azienda agricola coreana dalla notevole tradizione confuciana, e di sua moglie Chon Gi. Quando il padre si ammal\u00f2, mentre a lui toccava prendersi cura del genitore a casa, la vita della famiglia venne sostenuta dalla madre e dai fratelli maggiori, impegnati in agricoltura. Il padre mor\u00ec nel 1939.\nFu adottato dalla famiglia Momota di Nagasaki, acquisendone il cognome e assumendo il nome giapponese di Mitsuhiro. Per tutta la sua vita nascose le sue origini coreane, presentandosi come giapponese e facendosi annunciare come proveniente da \u014cmura, nella prefettura di Nagasaki, anche per evitare il pregiudizio discriminatorio verso i coreani che caratterizza parte della societ\u00e0 giapponese. Solo dopo la sua morte emerse la verit\u00e0 in merito.\nNel sumo.\nNel giugno 1938, all'et\u00e0 di 14 anni, partecip\u00f2 a un torneo locale di Ssir\u016dm, il sumo coreano, vincendo il terzo premio. Dopo un periodo di addestramento, divenne un lottatore di sumo e, avendo debuttato nel maggio 1940, assunse lo shikona di \"Rikid\u014dzan\", che mantenne anche come pro-wrestler. Il 5 giugno 1943, insieme ad altri lottatori di sumo, prese parte al funerale nazionale dell'ammiraglio Isoroku Yamamoto.\nRiusc\u00ec a diventare sekiwake e a competere per il titolo di yokozuna nel giugno 1947, arrivando secondo in un torneo appositamente organizzato per nominare il nuovo \"yokozuna\", ossia il lottatore pi\u00f9 forte dell'intero panorama del sumo. Si ritir\u00f2 nel 1950 avendo un rapporto vittorie-sconfitte di 135-82 ed avendo partecipato a 23 tornei. Lo fece ufficialmente per via di problemi finanziari, ma in realt\u00e0 molte voci sostengono che la vera ragione era l'inasprirsi della discriminazione verso i coreani.\nNel puroresu.\nDebutt\u00f2 il 28 ottobre 1951 come pro-wrestler, con un pareggio per time limit contro Bobby Bruns. Molti sono i motivi che gli permisero di ottenere un successo straordinario, al di l\u00e0 delle sue indubbie qualit\u00e0 sul ring e della sua capacit\u00e0 di sposare perfettamente pensiero nazionalista giapponese con il carisma necessario a coinvolgere pubblici molto vasti. Sicuramente fu aiutato dal periodo storico. Si era appena conclusa la seconda guerra mondiale e i giapponesi erano stati messi in ginocchio dagli americani. Lo spirito del popolo giapponese era stato letteralmente spezzato e vi era bisogno di una figura che si ergesse come simbolo della loro rivalsa. Questa figura si concretizz\u00f2 proprio in Rikid\u014dzan, che sul ring affrontava e sconfiggeva uno dopo l'altro i migliori atleti americani. Lo spettacolo veniva creato alla perfezione sul quadrato, dove gli americani si comportavano da sleali approfittatori, mentre Rikid\u014dzan incarnava il puro spirito del Sol levante, fatto di forza di volont\u00e0, resistenza, ardore (burning spirit), caratteristiche che ancora oggi identificano il puroresu tradizionale, termine con cui si identifica il wrestling giapponese.\nViene unanimemente considerato il \"padre del puroresu\". Si guadagn\u00f2 tale riconoscimento fondando il 30 luglio 1953 la Japan Pro-Wrestling Association, la prima stabile, continuativa ed importante federazione maschile di wrestling in Giappone, la quale avrebbe dominato la scena nazionale sino al 14 aprile 1973, quando sarebbe fallita a seguito della nascita della New Japan Pro-Wrestling e della All Japan Pro Wrestling nel 1972.\nL'enorme fama di Rikid\u014dzan super\u00f2 i confini del Giappone nel 1958, quando sconfisse Lou Thesz in persona per il titolo NWA International Heavyweight. Il rapporto tra i due era di enorme rispetto e collaborarono per l'intera durata della carriera del giapponese, che non a caso era una presenza costante in NWA. Si racconta che Thesz credeva cos\u00ec tanto in Rikid\u014dzan da scegliere di sacrificare la sua stessa reputazione per metterlo over e fargli ottenere l'attenzione che meritava. Fu il face di punta della JWA sino alla sua morte nel 1963, dominando la categoria da singolo con la conquista dei titoli dei pesi massimi giapponese, asiatico ed internazionale (che deteneva ancora al momento della sua morte) e la categoria di coppia vincendo pi\u00f9 volte, soprattutto con Toyonobori i titoli di coppia giapponesi e asiatici.\nSi distinse affrontando e battendo numerosi lottatori stranieri di grande calibro, presentandosi come difensore dell'onore giapponese: questi suoi incontri sono ancora tra i programmi pi\u00f9 visti della storia televisiva giapponese essendo avvenuti in un momento in cui l'orgoglio nazionale, a seguito della guerra mondiale e dell'occupazione americana, era ferito e si sentiva il bisogno di ripristinarlo. Si distinse anche come allenatore di future leggende del puroresu come Antonio Inoki, Giant Baba e Kintaro Ohki. Questi, dopo la sua morte, si divisero ognuno nell'obiettivo di portare avanti quello, che secondo loro, era il sogno del maestro: il primo e il secondo fondarono le loro federazioni, mentre solo il terzo rest\u00f2 alla guida della Japan Pro-Wrestling Association. L'intera storia del wrestling giapponese parte da Rikid\u014dzan, che \u00e8 come il capostipite di un gigantesco albero genealogico, la cui tradizione \u00e8 ancora oggi fortissima.\nIl successo economico e la morte.\nAvendo abbandonato il sumo per ragioni economiche, si rifece nel wrestling: il successo che ebbe fu eclatante e divenne proprietario di numerosi alberghi, locali notturni, appartamenti e federazioni di pugilato. All'apice delle sue fortune mediatiche ed economiche venne accoltellato da Katsushi Murata, uno sgherro della mafia giapponese, la quale, come si \u00e8 presunto, non doveva essere estranea al suo successo e, probabilmente, aveva nei suoi confronti un credito da lui non pagato. Mor\u00ec per un'infezione derivante dalla presenza di urina sulla lama del coltello.\nPer il puroresu, la morte di Rikid\u014dzan ebbe conseguenze quasi devastanti. I fan giapponesi avevano supposto che il wrestling fosse reale, ma con lo scoperta dei rapporti di Rikid\u014dzan con la yakuza, divenne noto che era solo un dato di fatto e molti di loro si allontanarono da esso. Solo i suoi studenti Antonio Inoki e Giant Baba furono in grado di salvare nuovamente il puroresu."}
{"id": "2971609", "revid": "287204", "url": "https://it.wikipedia.org/wiki?curid=2971609", "title": "Rikidozan", "text": ""}
{"id": "2971610", "revid": "37401", "url": "https://it.wikipedia.org/wiki?curid=2971610", "title": "Thesh", "text": "Thesh regn\u00f2 sul delta del Nilo e gli succedette Hsekiu. \u00c8 menzionato nella Pietra di Palermo insieme ad altri re del Basso Egitto. "}
{"id": "2971612", "revid": "1543377", "url": "https://it.wikipedia.org/wiki?curid=2971612", "title": "Bostan", "text": "Bost\u0101n (farsi \u0628\u0633\u062a\u0627\u0646) \u00e8 una citt\u00e0 dello shahrest\u0101n di Dasht-e-Azadegan, circoscrizione di Bostan, nella provincia del Kh\u016bzest\u0101n. Aveva, nel 2006, una popolazione di 7.314 abitanti."}
{"id": "2971613", "revid": "181541", "url": "https://it.wikipedia.org/wiki?curid=2971613", "title": "Reattore VVER", "text": ""}
{"id": "2971615", "revid": "181541", "url": "https://it.wikipedia.org/wiki?curid=2971615", "title": "Reattore nucleare VVER400", "text": ""}
{"id": "2971618", "revid": "1573940", "url": "https://it.wikipedia.org/wiki?curid=2971618", "title": "Hoveyzeh", "text": "Hoveyzeh (farsi \u0647\u0648\u06cc\u0632\u0647) \u00e8 una citt\u00e0 dello shahrest\u0101n di Dasht-e-Azadegan, circoscrizione di Hoveyzeh, nella provincia del Kh\u016bzest\u0101n. Aveva, nel 2006, una popolazione di 14.422 abitanti."}
{"id": "2971621", "revid": "767487", "url": "https://it.wikipedia.org/wiki?curid=2971621", "title": "Ganjifa", "text": "Ganjifa, o G\u00e2njaph\u00e2, \u00e8 un gioco di carte che ha le sue origini in Persia e che divenne popolare in India durante l'impero Moghul sedicesimo secolo.\nDescrizione.\nIl nome Ganjifa deriva dal persiano \"ganjifeh\" (\u06af\u0646\u062c\u0641\u0647), che significa carta da gioco. Il primo riferimento conosciuto risale a una biografia di B\u00e2bur di inizio XVI secolo, il fondatore della dinastia Mughal.\nInizialmente il gioco divenne popolare a corte, sotto forma di lussuose collezioni di prezioso avorio intarsiato o guscio di tartaruga (\"darbar kalam\"). Pi\u00f9 tardi si diffuse al pubblico, al che serie pi\u00f9 economiche (\"baz\u00e2r kalam\") vennero create con materiali quali legno, foglie di palma, o cartone.\nLe carte Ganjifa sono tonde e fatte tradizionalmente a mano da artigiani locali. I semi sono composti da dodici soggetti su sfondi colorati, con puntini dall'1 al 10 e due carte di corte, una di un ministro o consigliere, e una di un re. Lo stile preciso e l'organizzazione della decorazione di ogni serie dipende dal suo artista. Il design delle carte di Dashavatara Ganjifa utilizza motivi presi dalle dieci avatar di Vishnu.\nCaratteristiche.\nNel 1895, il Generale Albert Houtum-Schindler descrisse Ganjifa con i seguenti commenti:"}
{"id": "2971623", "revid": "767487", "url": "https://it.wikipedia.org/wiki?curid=2971623", "title": "Hsekiu", "text": "Dopo il sovrano Thesh, Hsekiu regn\u00f2 sul delta del Nilo e gli succedette Wazner.\n\u00c8 menzionato nella Pietra di Palermo insieme ad altri re del Basso Egitto.\nDei sovrani predinastici abbiamo insufficienti notizie ed \u00e8 incerta anche la medesima dinastia,\ncircostanza dovuta alla scarsit\u00e0 di fonti archeologiche."}
{"id": "2971624", "revid": "438678", "url": "https://it.wikipedia.org/wiki?curid=2971624", "title": "Duarte Leite", "text": "Fu Primo Ministro del Portogallo dal 16 giugno 1912 al 9 gennaio 1913.\nBiografia.\nNel 1885 si laure\u00f2 in matematica all'Universit\u00e0 di Coimbra. Successivamente, insegn\u00f2 all'Accademia Politecnica di Porto dal 1886 al 1911, nel frattempo fu anche direttore del giornale \"A P\u00e1tria\", mentre come storico pubblic\u00f2 l'opera \"Hist\u00f3ria dos Descobrimentos\" in 2 volumi.\nDopo la caduta della monarchia portoghese nel 1910, fu ministro delle Finanze durante il governo presieduto da Augusto de Vasconcelos (1911-1912), e , alcuni mesi dopo, succedette a quest'ultimo come Primo Ministro e Ministro degli Affari Interni.\nDal 1914 al 1931 fu ambasciatore portoghese in Brasile. Fedele per tutta la vita ai principi repubblicani di sinistra, divenne membro del Movimento di Unit\u00e0 Democratica del 1945-1948, che si oppose allo Estado Novo del cattolico Salazar."}
{"id": "2971627", "revid": "422900", "url": "https://it.wikipedia.org/wiki?curid=2971627", "title": "Duarte Leite Pereira da Silva", "text": ""}
{"id": "2971628", "revid": "3732", "url": "https://it.wikipedia.org/wiki?curid=2971628", "title": "Panathlon", "text": "Il Panathlon (dal greco \"pan\"= tutto e \"athlon\"=gara e, per estensione, sport) \u00e8 un'associazione culturale in campo sportivo, fondata a Venezia il 12 giugno 1951 dal colonnello Mario Viali e altri 24 fondatori, fra i quali il conte Ludovico Foscari che ne ha proposto il nome e coniato anche il motto. \nL'associazione, cresciuta dapprima in Italia, \u00e8 divenuta internazionale a partire dal 14 maggio 1960, col nome di \"Panathlon International\". Quest'ultima \u00e8 riconosciuta dal CIO fin dal 1982 ed \u00e8 associata a SportAccord, International Council of Sport Science and Physical Education (ICSSPE) e Comitato Internazionale per il Fair Play (CIFP).\nFinalit\u00e0.\nLo scopo del Panathlon \u00e8 l'affermazione dell'ideale sportivo e dei suoi valori morali e culturali, quale strumento di formazione ed elevazione della persona e di solidariet\u00e0 tra gli uomini e i popoli. Pertanto il Panathlon si propone di:"}
{"id": "2971630", "revid": "37401", "url": "https://it.wikipedia.org/wiki?curid=2971630", "title": "Wazner", "text": "Egli regn\u00f2 sul delta del Nilo \u00c8 menzionato nella Pietra di Palermo insieme ad altri re del Basso Egitto. "}
{"id": "2971631", "revid": "486946", "url": "https://it.wikipedia.org/wiki?curid=2971631", "title": "Club service", "text": ""}
{"id": "2971641", "revid": "767487", "url": "https://it.wikipedia.org/wiki?curid=2971641", "title": "Gi\u014drgos Alkaios", "text": "Ha iniziato la propria carriera nel 1989 partecipando ad un reality show, per poi dedicarsi alla musica. Nel 2010 ha rappresentato la Grecia all'Eurovision Song Contest con il brano OPA."}
{"id": "2971643", "revid": "28592", "url": "https://it.wikipedia.org/wiki?curid=2971643", "title": "Soldaia", "text": ""}
{"id": "2971651", "revid": "32405529", "url": "https://it.wikipedia.org/wiki?curid=2971651", "title": "Moschettoni", "text": ""}
{"id": "2971652", "revid": "1652635", "url": "https://it.wikipedia.org/wiki?curid=2971652", "title": "Antonio", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nOrigine e diffusione.\nDeriva dal gentilizio romano \"Antonius\", portato dalla \"gens Antonia\", grazie alla fama della quale avvenne la sua prima diffusione come nome proprio; il gentilizio era tratto probabilmente da un nome etrusco dall'etimologia sconosciuta. Dal Rinascimento questo nome \u00e8 stato frequentemente ed erroneamente accostato al termine greco \u1f04\u03bd\u03b8\u03bf\u03c2 (\"\u00e1nthos\", \"fiore\") o ad \u1f04\u03bd\u03b8\u03b9\u03bc\u03bf\u03c2 (\"\u00e1nthimos\", \"fiorito\"), in alcuni casi in combinazione con \u1f44\u03bd\u03bf\u03c2 (\"\u00f3nos\", \"asino\"), una paretimologia alla quale \u00e8 dovuta tra l'altro la presenza di un'H nella forma inglese del nome, \"Anthony\". Del tutto fantasioso \u00e8 anche il presunto significato latino di \"colui che fronteggia i suoi avversari\", tuttora proposto peraltro da alcune fonti. Altre fonti propongono invece connessioni al latino \"ante\" (\"prima\") o al nome della citt\u00e0 di Antium.\nIl nome conobbe una stabile diffusione negli ambienti cristiani gi\u00e0 dal IV secolo grazie alla devozione verso sant'Antonio abate, e il suo uso venne ulteriormente consolidato nel Medioevo, con il culto di sant'Antonio di Padova.\nIn Italia Antonio rappresenta uno dei nomi pi\u00f9 comuni e caratteristici, superato in diffusione solo da Giuseppe e Giovanni e ben attestato in tutta la penisola. La forma \"Antonico\" \u00e8 tipica della Sardegna, mentre l'arcaismo \"Antuono\", tipico del Sud Italia, \u00e8 usato oggi quasi solo nel linguaggio parlato informale e sopravvive in alcuni cognomi come Abatantuono, Donnantuono o Mastrantuono.\n\u00c8 anche molto popolare nella penisola iberica, specialmente in Spagna; l\u00ec il nome, che \u00e8 scritto alla stessa maniera italiana, \u00e8 il pi\u00f9 popolare fra quelli maschili, ed \u00e8 portato da quasi il 3% degli uomini; \u00e8 frequentemente abbinato in nomi composti, quali Antonio Jos\u00e9, Jos\u00e9 Antonio e Juan Antonio.\nOnomastico.\nL'onomastico viene festeggiato solitamente il 13 giugno in onore di sant'Antonio di Padova, religioso francescano oppure il 17 gennaio in memoria di sant'Antonio abate, detto anche \"il Grande\", eremita egiziano, considerato il fondatore del monachesimo cristiano. Altri santi con questo nome sono, alle date seguenti:"}
{"id": "2971656", "revid": "400518", "url": "https://it.wikipedia.org/wiki?curid=2971656", "title": "Teorema di speed-up", "text": " #REDIRECT Teorema_dello_speedup"}
{"id": "2971658", "revid": "400518", "url": "https://it.wikipedia.org/wiki?curid=2971658", "title": "Teorema dello speed-up", "text": " #REDIRECT Teorema_dello_speedup"}
{"id": "2971667", "revid": "1305772", "url": "https://it.wikipedia.org/wiki?curid=2971667", "title": "Viva! (Roxy Music)", "text": "Viva! Roxy Music \u00e8 un album live del gruppo musicale glam rock inglese Roxy Music, pubblicato nel 1976.\nIl disco.\nSi tratta del primo album live ufficiale della band, registrato a 'The Apollo' di Glasgow nel novembre 1973, City Hall di Newcastle nell'ottobre 1974 e a Wembley Arena nell'ottobre 1975.\nNonostante in quel periodo il bassista ufficiale della band fosse John Gustafson, nei live si susseguirono vari sostituti come John Wetton e Sal Maida. Nel periodo in cui venne pubblicato l'album, il bassista dal vivo era diventato Rick Wills, che venne dunque riportato nei crediti come membro del gruppo senza effettivamente apparire in alcun brano.\nTracce.\nTutte le canzoni sono scritte da Bryan Ferry, eccetto quelle annotate.\nClassifica.\nAlbum"}
{"id": "2971669", "revid": "2233994", "url": "https://it.wikipedia.org/wiki?curid=2971669", "title": "Nico Cereghini", "text": "Carriera.\nAppassionato di moto, esord\u00ec come tester per la rivista \"Motociclismo\" nel 1968. Ad inizio anni settanta debutt\u00f2 nelle competizioni, correndo nelle derivate di serie e nella coppa FIM Endurance prima con una Laverda SFC, e poi con una Laverda 1000.\nNella Coppa FIM termin\u00f2 ottavo nel 1975, grazie al terzo posto, in coppia con Augusto Brettoni, alla 1.000\u00a0km del Mugello ed al secondo posto alla 24 Ore di Liegi, corsa a Spa in coppia con Roberto Gallina. Nel 1973 la coppia Cereghini-Daneu, in sella a una Segoni Special con meccanica \"SFC\", \u00e8 stato l'unico equipaggio italiano a concludere il Bol d'Or. Partecip\u00f2 nuovamente nel 1976, terminandolo al decimo posto in coppia con Andrea Sorci con una Segoni-Kawasaki. In tutto sono sei le partecipazioni di Cereghini al Bol d'Or, compresa quella al circuito del Castellet, nel 1978, dove port\u00f2 al debutto in gara il prototipo della Laverda 1000 V6, in coppia con Carlo Perugini.\nCereghini corse anche 189 gare dal 1975 al 1987 nella classe 500 del motomondiale, conseguendo 2013 punti. Nella stessa classe, partecip\u00f2 al campionato Italiano Velocit\u00e0, raggiungendo il 1\u00ba posto in classifica nelle stagioni 1976 e 1977.\nNel 1982 spost\u00f2 le sue partecipazioni da pilota professionista anche nella motonautica, disputando la 24 ore di Rouen.\nNel 2011 ha pubblicato un libro dal titolo \"Casco ben allacciato\"."}
{"id": "2971670", "revid": "199256", "url": "https://it.wikipedia.org/wiki?curid=2971670", "title": "Isola Bisentina", "text": "L'Isola Bisentina \u00e8 una delle due isole del lago di Bolsena, la maggiore per superficie e appartiene interamente al territorio comunale di Capodimonte. Citata da Dante nella Divina Commedia, si trova prossima alla riva occidentale, a pochi chilometri di distanza dal promontorio dove sorgeva l'antica citt\u00e0 etrusco-romana di Bisenzio, dal quale mutua il nome. Oggi disabitata, dal 2017 appartiene alla Fondazione Rovati.\nGeografia fisica.\nL'isola, di forma triangolare, \u00e8 dominata dal rilievo del \"Monte Tabor\" verso settentrione mentre la parte meridionale declina in una forma pianeggiante. Conserva boschi e numerose specie arboree di grande valore fra cui alberi secolari.\nStoria.\nI reperti archeologici rinvenuti permettono di affermare con discreta certezza la presenza etrusca e poi romana sull'isola, probabilmente anche sotto forma di piccoli insediamenti stabili dipendenti dalla vicina \"Visentum\". Nel 1989 a poca distanza da \"Punta Calcino\" \u00e8 stata rinvenuta una piroga, mentre l'isola conserva resti di grotte e tombe scavate in epoca antica.\nSuccessivamente l'isola offr\u00ec rifugio agli abitanti dei paesi rivieraschi distrutti dai Longobardi e dai Saraceni e si costitu\u00ec un Comune autonomo. Intorno all'anno Mille, vi sorse un piccolo borgo che, secondo le cronache dell'epoca, si ribell\u00f2 al dominio di Orvieto.\nFin\u00ec poi sotto il dominio di \"Guglielmo da Vico\" e nel XIII secolo fu conquistata e distrutta, insieme a Bisenzio, da Papa Urbano IV. Urbano IV impose all'isola il suo nome, tanto che per qualche tempo venne denominata \"Isola Urbana\". L'isola, ormai vuota, divent\u00f2 prigione per gli eretici condannati al carcere a vita e rifugio per gli eremiti che sostavano presso la chiesa di San Giovanni Battista, antica parrocchia del borgo. Alla fine del XIV secolo divent\u00f2 propriet\u00e0 dei Farnese.\nNel 1431 Papa Eugenio IV autorizz\u00f2 la costruzione di un convento francescano affidato ai Frati Minori Osservanti. Ranuccio Farnese avvi\u00f2 invece la costruzione della chiesa di San Giacomo e Cristoforo che divent\u00f2 il mausoleo della famiglia. Nel 1588 il cardinale Alessandro Farnese il Giovane ne ordin\u00f2 l'ampliamento, facendo edificare anche la cupola in piombo, visibile anche dalla terraferma, \u00e8 un progetto originale del Vignola, poi realizzato da un suo allievo.\nAi frati dell'isola si deve l'edificazione delle sette chiesette sparse lungo il perimetro dell'isola, costruite su ispirazione delle sette chiese principali di Roma.\nL'isola fu visitata da Papa Pio II (che ricord\u00f2 la visita nei Commentari) dopo aver celebrato messa, pranz\u00f2 con la sua corte all'ombra di un grande pioppo. In onore del Papa, si tenne un palio di barche.\nNel giugno del 1469 ospit\u00f2 la congregazione generale dell'Ordine degli Osservanti.\nSotto Paolo III, l'isola Bisentina entr\u00f2 nei domini del ducato di Castro per poi tornare alla Chiesa nel 1649.\nNel 1599, a causa dell'isolamento, i Frati Minori abbandonarono il convento e si trasferirono presso la Chiesa di Santa Maria del Giglio a Bolsena. Furono sostituiti dai Frati Cappuccini e in seguito, alla fine del XVII secolo definitivamente abbandonata.\nNel 1871 l'imprenditore piemontese Alarico Patti divent\u00f2 proprietario dell'isola. Nel 1912 fu venduta dagli eredi alla principessa Beatrice Spada che fece dell'isola la sua residenza di campagna realizzandovi un giardino all'italiana e un piccolo porticciolo in stile liberty. Pass\u00f2 quindi per via ereditaria alla principessa Ornella Ravaschieri Fieschi e alla famiglia Del Drago.\nFra gli anni Settanta e Novanta del Novecento l'isola viene resa visitabile al pubblico con escursioni e visite guidate. L'isola ospit\u00f2 anche concerti di musica classica.\nNel 2017 \u00e8 stata acquistata dalla famiglia lombarda dei Rovati, imprenditori farmaceutici. Il 25 marzo 2018 \u00e8 stata riaperta al pubblico dopo quindici anni di chiusura in occasione delle Giornate FAI.\nMonumenti e luoghi d'interesse.\nChiesa e Convento dei Santi Giacomo e Cristoforo.\nEdificata a partire dalla seconda met\u00e0 del Quattrocento e completata nel Cinquecento, fu costruita per volont\u00e0 di Ranuccio Farnese il Vecchio che ne fece la tomba di famiglia. Alessandro Farnese il Giovane ne ordin\u00f2 l'ampliamento e fece edificare la cupola.\nLa chiesa \u00e8 a croce greca e ospit\u00f2 dipinti di Annibale Carracci raffiguranti San Giacomo, il Crocefisso con ai lati San Francesco e Sant'Antonio e i Martiri Francescani. I dipinti furono portati da Clemente XI in Vaticano.\nFra i Farnese che vi furono sepolti Ranuccio Farnese (il cui sepolcro \u00e8 opera di Isaia da Pisa), Pier Luigi Farnese, la duchessa Gerolama Orsini e il cardinale Ranuccio Farnese.\nLe sette chiesette.\nLe sette chiese sorgono lungo il perimetro dell'isola e furono edificate dai Frati Minori, a imitazione delle sette chiese di Roma. Ciascuna chiesetta, inoltre, sorge rivolta ad uno dei sette paesi rivieraschi del lago.\nLa chiesa di Santa Caterina, detta della \"Rocchina\", \u00e8 attribuita ad Antonio da Sangallo il Giovane ed \u00e8 una riproduzione in piccolo della Rocca di Capodimonte mentre la cappella del Crocefisso conserva affreschi della scuola di Benozzo Gozzoli. La chiesa di San Pio Papa, sorse in memoria della visita di Papa Pio II mentre la cappella della Trasfigurazione sorge sul punto pi\u00f9 alto dell'isola. Le rimanenti tre chiesette sono dedicate a San Francesco, Santa Concordia e San Gregorio Magno.\nMalta dei Papi.\nOpera forse di origine etrusca, la \"Malta dei Papi\" \u00e8 uno stretto cunicolo scavato nelle profondit\u00e0 dell'isola e utilizzato a lungo come prigione. La Malta dei Papi \u00e8 citata nella Divina Commedia, nel Canto IX del Paradiso. \"Pianger\u00e0 Feltro ancora la difaltade l\u2019empio suo pastor, che sar\u00e0 sconcias\u00ec, che per simil non s\u2019entr\u00f2 in malta.\" \nLeggende.\nIn tempi recenti ha acquisito una certa popolarit\u00e0 in ambienti esoterici in quanto indicata come una degli accessi al leggendario regno sotterraneo di Agarthi.\nInfluenza culturale.\nL'Isola Bisentina \u00e8 stata set dei film \"Stasera a casa di Alice\" di Carlo Verdone, \"Arianna\" di Carlo Lavagna e \"Le meraviglie\" di Alice Rohrwacher.\nSull'isola Bisentina \u00e8 ambientato buona parte del romanzo \"La natura \u00e8 innocente\" dello scrittore italiano Walter Siti."}
{"id": "2971680", "revid": "149727", "url": "https://it.wikipedia.org/wiki?curid=2971680", "title": "Stazione di Anagni", "text": ""}
{"id": "2971688", "revid": "32406172", "url": "https://it.wikipedia.org/wiki?curid=2971688", "title": "Pucca Funny Love", "text": ""}
{"id": "2971689", "revid": "32406188", "url": "https://it.wikipedia.org/wiki?curid=2971689", "title": "Frase nominale", "text": ""}
{"id": "2971690", "revid": "287204", "url": "https://it.wikipedia.org/wiki?curid=2971690", "title": "Antifemminismo", "text": "Il termine antifemminismo indica la posizione ideologica di chi critica o si oppone al femminismo in alcune o tutte le sue espressioni.\nIl termine \u00e8 stato usato con significato specifico in particolari periodi storici, in Italia, ad esempio nel periodo fascista, tuttavia, dal versante opposto, anche diversi esponenti marxisti rifiutarono o abbandonarono il femminismo vedendo in esso un abbandono della lotta di classe per una lotta dei sessi tra oppressi, e dunque un'ideologia funzionale al sistema di sfruttamento capitalista.\nStoria.\nL'antifemminismo nacque storicamente come opposizione alle prime richieste emancipazioniste del XVIII e del XIX secolo e si manifest\u00f2 all'inizio per negare il voto alle donne rivendicato dalle suffragette limitatamente alle donne bianche di estrazione borghese.\nIl termine \"antifemminismo\" venne coniato nell'accezione moderna da Marianne Adelaide Hedwig Dohm nel suo \"Die Antifeministen\" nel 1902. Per la Hedwig Dohm gli antifemministi si dividono in quattro categorie:\nUn'organizzazione nota per le sue posizioni antifemministe \u00e8 la statunitense \"Eagle Forum\" fondata nel 1972 con il nome di \"STOP ERA\" da Phyllis Schlafly al fine di impedire la ratifica dell'emendamento \"Equal Rights Amendment\" (ERA) che, se approvato, avrebbe dovuto rafforzare l'uguaglianza dei diritti senza distinzioni di sesso.\nAnche il filosofo Costanzo Preve e il fisico Alan Sokal criticano il movimento femminista, in un'ottica filosofica il primo e scientifica il secondo.\nSituazione.\nGli antifemministi sostengono spesso che il femminismo, pur sostenendo di favorire l'equit\u00e0, ignorerebbe questioni di diritti che sono specifiche degli uomini, o che cerchi di raggiungere uno stato privilegiato per le donne attraverso speciali diritti ed esenzioni come l'affirmative action e le quote rosa. Altre questioni riguardano il diritto di famiglia (come la custodia dei figli, la responsabilit\u00e0 legata alla paternit\u00e0 ed il mantenimento dei figli) e le critiche sulla disuguaglianza di trattamento nel sistema giudiziario, quali l'equit\u00e0 nella condanna per reati simili.\nDavid Benatar riconosce nel suo libro \"The Second Sexism\" che la discriminazione femminile \u00e8 ancora un grave problema in tutto il mondo, ma sostiene che anche uomini e ragazzi possano essere soggetto di discriminazione sessista sostenendo che spesso le politiche sociali e dello stato incoraggino gli uomini, ma raramente le donne, alla professione militare.\nPosizione delle donne.\nDiverse donne, sin dall'inizio, si dissociarono dalle richieste delle altre donne. La lega \"Women's National Anti-Suffrage League\" (WNASL), attiva in particolare tra il 1908 ed il 1918, si ispir\u00f2 al punto di vista anti-suffragio nato in contrapposizione all'attivismo femminile gi\u00e0 dal 1889.\nAlcune femministe sono state definite \"antifemministe\" (ad esempio: Camille Paglia, Christina Hoff Sommers, Jean Bethke Elshtain e Elizabeth Fox-Genovese) per le loro posizioni o ideologie.\nCritiche al femminismo provengono anche da \u00c9lisabeth Badinter, scrittrice e filosofa francese e dalla filosofa e teorica femminista Nancy Fraser. Quest'ultima sostiene che il femminismo sia divenuto ancella del capitalismo, ad esempio avendo spostato l'attenzione su ingiustizie di tipo non economico e messo in ombra le lotte di classe."}
{"id": "2971692", "revid": "125940920", "url": "https://it.wikipedia.org/wiki?curid=2971692", "title": "Tomoko Kawase", "text": "Ha al suo attivo 4 album con i Brilliant Green, 2 come Tommy February6 e 3 come Tommy Heavenly6, oltre a diversi singoli.\nLa canzone \"Lonely in Gorgeous\", pubblicata nel 2005 come singolo con lo pseudonimo di Tommy February6 \u00e8 stata opening theme dell'anime Paradise Kiss; \"Pray\", pubblicata con lo pseudonimo di Tommy Heavenly6, \u00e8 stata la prima opening di Gintama. \"Papermoon\", pubblica nel 2008 con lo stesso pseudonimo, \u00e8 stata la seconda opening theme dell'anime Soul Eater, mentre la canzone \"Monochrome Rainbow\" \u00e8 stata la prima ending theme della seconda serie di Bakuman e gundam 00\n\u00c8 sposata con Shunsaku Okuda, bassista dei Brilliant Green."}
{"id": "2971704", "revid": "2083832", "url": "https://it.wikipedia.org/wiki?curid=2971704", "title": "Carlo Bini", "text": "Biografia.\nDopo aver frequentato il collegio dei Barnabiti, dove strinse amicizia con personaggi come Francesco Domenico Guerrazzi, dovette poi lasciare la scuola in seguito a problemi economici che lo costrinsero alla carriera di commerciante (lavor\u00f2 con il padre nel suo banco di grani e cereali) e a continuare i suoi studi da autodidatta. Fu costretto, inoltre, rinunciare al concorso vinto presso l'Accademia di Pisa.\nCon Guerrazzi fond\u00f2 il giornale politico-letterario \"L'indicatore livornese\" che diressero insieme fino al 1830 per poi venire arrestati tre anni dopo a causa dei rapporti che li legavano a Giuseppe Mazzini e alla Giovine Italia. \u00c8 proprio nel carcere di Portoferraio, in cui rimase dal settembre al dicembre 1833, che scrisse \"Il Forte della Stella\", dialogo che deve il suo titolo al nome stesso della prigione, e il \"Manoscritto di un prigioniero\". \nIn quest'ultima opera, ritenuta la sua principale, appartenente a quel ciclo di testi inseriti nella memorialistica risorgimentale, Bini port\u00f2 avanti una riflessione sulle ingiustizie presenti nella societ\u00e0 e sulla situazione umana. L'autore tocca vari generi: il romanzo, l'autobiografia, il dialogo politico, il saggio sociologico e il dialogo drammatico. Fu, per l'epoca, uno scritto rivoluzionario per la presenza del tema della rivendicazione dei diritti dei poveri al fine di raggiungere la tanto auspicata uguaglianza.\nAltre sue opere furono le \"Lettere all'Adele\", epistole scritte per l'amata Adele Perfetti, e gli \"Scritti editi e postumi\" pubblicati nel 1843 e caratterizzati dalla prefazione \"Ai giovani\" scritta da Mazzini.\nAdele Perfetti Witts, proveniente da una famiglia della ricca borghesia commerciale, ebbe un ruolo determinante nella vita di Bini. La passione per la donna lo allontan\u00f2 dalla politica, e la sua morte, avvenuta nel 1838 (appena un anno dopo l'inizio della relazione), lo gett\u00f2 nel pi\u00f9 profondo sconforto, suscitando lo sdegno del Guerrazzi, che, dopo la morte dello scrittore, ne condann\u00f2 la debolezza morale.\nNel 1842, Carlo Bini mor\u00ec stroncato da un colpo apoplettico. La sua salma riposa nel Famedio del Santuario di Montenero, a Livorno.\nSe da un lato ci fu la stroncatura postuma del Guerrazzi, dall'altro, dopo la sua morte, Bini fu invece rivalutato dal giudizio di Mazzini, che scrisse una premessa anonima all'edizione delle opere dello scrittore, parlando di una \u00absanta anima alla quale Dio aveva elargito tanto tesoro d'amore da benedire un'intera generazione\u00bb."}
{"id": "2971709", "revid": "287204", "url": "https://it.wikipedia.org/wiki?curid=2971709", "title": "Tamas Kasas", "text": ""}
{"id": "2971712", "revid": "32406455", "url": "https://it.wikipedia.org/wiki?curid=2971712", "title": "Sbirro", "text": ""}
{"id": "2971718", "revid": "118405359", "url": "https://it.wikipedia.org/wiki?curid=2971718", "title": "Ilan Halimi", "text": "Scoperto nudo ed agonizzante il 13 febbraio 2006 lungo un binario ferroviario a Sainte-Genevi\u00e8ve-des-Bois nel dipartimento di Essonne, \u00e8 deceduto all'ospedale poco dopo l'arrivo.\nL'autopsia, effettuata il 14 febbraio, ha rilevato bruciature sull'80% del corpo, numerosi ematomi e contusioni, una ferita da taglio alla guancia e due alla gola. La conclusione dei medici \u00e8 stata \"Nessun colpo \u00e8 stato mortale\". \u00c8 l'insieme delle violenze e delle torture subite durante i 24 giorni che ne hanno causato la morte alla quale hanno contribuito anche il freddo (\u00e8 stato tenuto nudo in un appartamento senza riscaldamento in pieno inverno) e la fame.\nColpevoli e movente.\nI suoi rapitori si facevano chiamare \"la banda dei barbari\" e volevano ottenere un riscatto in cambio della sua liberazione. Composta da una ventina di persone e capeggiata da Youssouf Fofana, un fondamentalista islamico di origine ivoriana, la banda ha tentato pi\u00f9 volte di rapire ragazzi ebrei perch\u00e9 secondo il capo \"gli ebrei hanno i soldi e sono solidali tra loro\"; il pregiudizio acquista valore paradossale considerando che Ilan Halimi proveniva dallo stesso ambiente economicamente disagiato dei suoi rapitori.\nIl tribunale ha riconosciuto l'antisemitismo come aggravante all'accusa di rapimento a scopo di lucro. La polizia sospetta che la \"banda dei barbari\" abbia effettuato nel 2004 anche numerosi tentativi di racket nei confronti di medici e liberi professionisti sempre ebrei e che la stessa abbia avuto anche un legame con altri analoghi tentativi esercitati nel 2002 verso alcuni dirigenti aziendali, a nome di uno pseudo gruppo palestinese.\nMemoriali.\nLa mamma di Ilan, Ruth Halimi, ha raccontato, insieme alla scrittrice \u00c9milie Fr\u00e8che, il calvario subito dal figlio nel libro \"24 giorni: La verit\u00e0 sulla morte di Ilan Halimi\" Trad. di Barbara Mella, Elena Lattes e Marcello Hassan. Nel 2014 dal libro \u00e8 stato tratto il film \"Je suis Ilan - 24 jours\" del regista Alexandre Arcady. Nel maggio del 2015 Rai 2 ha dedicato una serata all'evento organizzato da Progetto Dreyfus e Rai presso l\u2019Auditorium Conciliazione di Roma con la prima visione televisiva del film.\nLa targa in memoria di Ilan Halimi a Bagneux \u00e8 stata vandalizzata per ben due volte. Per prevenire che ci\u00f2 accadesse anche ai poveri resti di suoi figlio, la madre decise che la loro sepoltura avvenisse in Israele."}
{"id": "2971719", "revid": "287204", "url": "https://it.wikipedia.org/wiki?curid=2971719", "title": "Tamas Marcz", "text": ""}
{"id": "2971724", "revid": "106908", "url": "https://it.wikipedia.org/wiki?curid=2971724", "title": "Konoe", "text": "Biografia.\nIl suo regno ebbe inizio nel 1142 e termin\u00f2 nel 1155. Il suo nome personale era . Spos\u00f2 nel 1150 Fujiwara-no Tokoku, nello stesso anno la ripudi\u00f2 e prese in moglie un'altra donna.\nAlla sua morte il corpo venne seppellito nel Anrakuju-in no minami no Misasagi, nella citt\u00e0 di Kyoto."}
{"id": "2971727", "revid": "767487", "url": "https://it.wikipedia.org/wiki?curid=2971727", "title": "I Can See Clearly Now", "text": "I Can See Clearly Now \u00e8 un brano musicale scritto e registrato da Johnny Nash. \u00c8 stato un singolo estratto dall'album omonimo, pubblicato nel 1972 che ha raggiunto la prima posizione nella Billboard Hot 100 per quattro settimane, la quinta nella Official Singles Chart e la nona in Irlanda.\nMolte cover della canzone sono state realizzate durante gli anni, ad esempio da Jimmy Cliff, Francis Rossi, Ray Charles, Eagle-Eye Cherry e Hothouse Flowers, Grace VanderWaal.\nVersione di Francis Rossi.\n\"I Can See Clearly Now\" \u00e8 stata registrata anche da Francis Rossi e pubblicata come singolo nel 2010.\n, in vinile blu, con la copertina firmata da Francis Rossi e comprendente anche il CD dell'album completo di \"One Step at a Time\".\nTracce.\nLato A\nLato B"}
{"id": "2971728", "revid": "1086846", "url": "https://it.wikipedia.org/wiki?curid=2971728", "title": "Torino Calcio 1984-1985", "text": "Questa voce raccoglie le informazioni riguardanti il Torino Calcio nelle competizioni ufficiali della stagione 1984-1985.\nStagione.\nNel campionato 1984-85 il Torino di Luigi Radice si \u00e8 preso una prestigiosa seconda posizione, a quattro punti dal Verona di Osvaldo Bagnoli che ha vinto il suo primo scudetto. Un percorso molto regolare quello dei granata, 20 punti nel girone di andata e 19 nel ritorno, guadagnando con il secondo posto il diritto a partecipare la prossima stagione alla Coppa UEFA. Quale secondo straniero al posto dell'argentino Patricio Hernandez passato all'Ascoli, dal Flamengo \u00e8 arrivato il centrocampista brasiliano J\u00fanior che ha fatto coppia con il confermato attaccante austriaco Walter Schachner autore di 8 reti, meglio ha fatto Aldo Serena arrivato dall'Inter con 9 reti.\nNella Coppa Italia il Torino ha disputato e vinto con l'Empoli il quarto girone di qualificazione, giocato prima del campionato, poi a febbraio ha superato il Cagliari negli ottavi di finale, fermando la corsa in giugno nei quarti di finale per mano della Sampdoria.\nMaglie e sponsor.\nLo sponsor tecnico della stagione 1984-1985 fu adidas, mentre lo sponsor principale fu Sweda."}
{"id": "2971729", "revid": "32406997", "url": "https://it.wikipedia.org/wiki?curid=2971729", "title": "Disturbi mentali", "text": ""}
{"id": "2971731", "revid": "69976841", "url": "https://it.wikipedia.org/wiki?curid=2971731", "title": "Disturbo psichico", "text": ""}
{"id": "2971735", "revid": "838137", "url": "https://it.wikipedia.org/wiki?curid=2971735", "title": "Francesco Vitelli", "text": "Biografia.\nDecio Francesco Vitelli nacque il 30 agosto 1582, da Vincenzo Vitelli (figlio di Alessandro Vitelli) e Faustina Vitelli (figlia di Chiappino); apparteneva cos\u00ec alla nobile famiglia dei Vitelli, sia per parte di madre che di padre: infatti, Vincenzo era lo zio di Faustina. Ma Francesco non ebbe la possibilit\u00e0 di conoscere il padre, perch\u00e9 egli fu ucciso nel 1583 a Roma, dove era generale della Fanteria del Papa. Dopo aver studiato con molti risultati, fu nominato nel 1612 referendario da papa Paolo V, per essere poi nominato, da Gregorio XV governatore di San Severino Marche, prima di essere trasferito nella provincia di Ancona, per far fronte alla grave crisi che stava attraversando quella zona. Nel 1624 fu inviato invece nella provincia di Ascoli Piceno, per riformare il sistema di tasse del luogo. Nel 1625 fu quindi a Roma, dove fu nominato membro della Sacra Consulta, della Congregazione dei Confini e votante nel Supremo Tribunale della Segnatura Apostolica. Raggiunta cos\u00ec una posizione di estrema importanza, fu nominato commissario pi\u00f9 volte: nel 1630, per far fronte alla peste che minacciava lo Stato della Chiesa e nel 1632 per fare da diplomatico tra Ferrara e la Repubblica di Venezia; proprio nella Serenissima fu nunzio apostolico per circa 11 anni, e fu grazie ai suoi interventi che i veneziani non dichiararono guerra al Papa pi\u00f9 volte. Il 7 giugno 1634 fu nominato da Urbano VIII amministratore apostolico di Terni, carica che mantenne fino al 1636; nel 1641 fu nominato arcivescovo di Urbino. Nel 1643, fu nominato prelato di fiocchetto, prima di morire nella citt\u00e0 marchigiana nel 1646; fu sepolto a Roma, nella cappella Vitelli nella chiesa di San Marcello al Corso. Il Vitelli fu un uomo dalla grandissima cultura, autore di alcuni trattati politici e storici, occupandosi anche di tradurre alcune opere e di proteggere alcuni scrittori.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2971737", "revid": "32407085", "url": "https://it.wikipedia.org/wiki?curid=2971737", "title": "Malattie mentali", "text": ""}
{"id": "2971740", "revid": "1723026", "url": "https://it.wikipedia.org/wiki?curid=2971740", "title": "Coronatus", "text": "I Coronatus sono un gruppo gothic metal tedesco, formatosi nel 1999.\nStoria.\nI Coronatus vennero formati nel 1999 da Georgios Grigoriadis e Mats Kurth, e nel 2003 venne registrato il primo singolo: \"Von Englen nur\"; nello stesso anno si un\u00ec al gruppo il bassista Chriz diAnno, che lasci\u00f2 il gruppo per due volte: la prima nel 2004, la seconda nel 2006 (dopo essersi riunito alla band nel 2005). Nel 2007 torna a suonare con i Coronatus per la terza volta.\nGrigoriadis lasci\u00f2 il gruppo alla fine del 2004, e Kurth decise di sostituirlo con due nuove cantanti: Carmen R. Sch\u00e4fer (ora Lorch) e Viola Schuch. Nel 2006 si unirono al gruppo il tastierista Fabian Merkt, il chitarrista Stefan H\u00e4fele e il bassista Wolle Nillies (sostituito l'anno dopo da Chriz diAnno).\nViola Schuch lasci\u00f2 il gruppo nel 2007, e fu sostituita da Ada Flechtner, che in seguito lascer\u00e0 il gruppo per dedicarsi allo studio. Il ruolo di seconda cantante verr\u00e0 ricoperto inizialmente da Lisa Lasch, in seguito da Natalia Kempin.\nNel 2010, si unisce al gruppo il bassista Dirk Baur.\nNel 10 febbraio del 2011, Natalia Kempin lascer\u00e0 il gruppo per via di differenti opinioni sulla tipologia di musica del gruppo. A sostituirla, ci sar\u00e0 Mareike Makosch. Inoltre, in breve tempo vengono annunciati altri due ritorni: le cantanti Viola Schuch e Ada Flechtner. Nel 2013 esce \"Recreatio Carminis\".\nStile.\nIl gruppo segue lo stile di band come Nightwish e Epica. Cantano in diverse lingue: tedesco, inglese e latino.\nLe loro canzoni parlano della vita, delle relazioni interpersonali, di religione e di morte. Il loro stile musicale \u00e8 un gothic metal melodico, con influenze symphonic metal e pagan metal.\nLe voci delle due cantanti sono diverse tra di loro: Carmen R. Lorch \u00e8 un soprano, mentre Lisa Lasch ha una voce pop-rock."}
{"id": "2971741", "revid": "1226", "url": "https://it.wikipedia.org/wiki?curid=2971741", "title": "Nomination", "text": ""}
{"id": "2971751", "revid": "15756", "url": "https://it.wikipedia.org/wiki?curid=2971751", "title": "Nuclei di condensazione", "text": "I nuclei di condensazione sono microparticelle di varia natura fortemente igroscopiche, cio\u00e8 aventi affinit\u00e0 con l'acqua, che entrano in gioco nei processi di formazione, ovvero condensazione, delle nubi in atmosfera.\nFunzione dei nuclei.\nLa funzione dei nuclei \u00e8 quella di favorire sensibilmente la condensazione (il vapore acqueo condensa sui nuclei anche con umidit\u00e0 relativa del 100-300 anzich\u00e9 alla saturazione cio\u00e8 500%) riunendo un numero sufficientemente grande di molecole tale da creare una piccolissima gocciolina sferica che continua a crescere autonomamente anzich\u00e9 evaporare; in assenza dei nuclei il raggiungimento dei cosiddetti \"raggi critici\" (le dimensioni minime affinch\u00e9 la gocciolina si sviluppi autonomamente) richiede gradi di soprassaturazione troppo elevati (120%-130%) per le capacit\u00e0 della natura (max. 101% durante i temporali).\nUna situazione analoga si verifica anche con i germi cristallini che favoriscono la natura dei cristalli di ghiaccio.\nDimensioni e fonti.\nI diametri dei nuclei variano da 0,01 a 10 micron (1 micron = 1 milionesimo di metro).\nIl principale gruppo di nuclei igroscopici sono i sali (cloruri, soprattutto il cloruro di sodio e quello di magnesio) la cui fonte principale \u00e8 ovviamente il mare al frangersi dei flutti. La loro concentrazione aumenta all'aumentare della velocit\u00e0 del vento da cui il moto ondoso dipende. Altrettanto numerose goccioline d'acqua salata vengono espulse nell'atmosfera per intensa evaporazione quando la lava di alcuni vulcani effusivi (ad es. quelli hawaiani) raggiunge la superficie marina. Maggiore \u00e8 l'altezza al di sopra della superficie marina o la distanza nell'entroterra, minore tende ad essere la concentrazione dei nuclei salini.\nAltro gruppo di nuclei sono tutte quelle particelle composte da solfati presenti in atmosfera come prodotti della combustione di sostanze contenenti zolfo ovvero acido solforico e solfato d'ammonio. Anche l'acido nitroso, formato dalla combinazione di azoto, ossigeno e vapore acqueo ad alte temperature, \u00e8 una sostanza in grado di fungere da nucleo di condensazione.\nLe particelle che i venti asportano dal terreno (silicati) costituiscono una terza fonte importante di nuclei: quelle con diametri superiori ai 10-20 micron ricadono rapidamente al suolo per effetto del loro peso, quelle pi\u00f9 piccole invece possono essere trasportate a grandi altezze e grandi distanze.\nNella classificazione per dimensione i pi\u00f9 piccoli, detti \"nuclei di Aitken\" hanno diametri inferiori a 0,4 micron con concentrazioni che vanno da 1000 a 5000/cm^3, ma sono talmente piccoli che c'\u00e8 bisogno di un alto grado di soprassaturazione affinch\u00e9 il vapore condensi su di essi; i \"grandi nuclei\" hanno invece diametri che vanno da 0,4 a 1 micron e concentrazioni di poche centinaia al cm\u00b3 mentre i \"nuclei giganti\" hanno diametri da 1 a 10 micron e concentrazioni appena di 0,1-1 /cm. I grandi nuclei sono composti da solfati laddove i nuclei giganti sono soprattutto particelle di sale marino. In generale la concentrazione dei nuclei, tanto maggiore quanto pi\u00f9 piccoli sono i nuclei, varia sensibilmente nello spazio e nel tempo: il numero di nuclei \u00e8 massimo sulle citt\u00e0 in conseguenza della combustione degli autoveicoli e delle industrie, minore in campagna e ancora minore sul mare, mentre la concentrazione effettiva in un certo istante in un dato luogo dipende da molti fattori: presenza e tipi di industrie, tipo di suolo, velocit\u00e0 del vento, dal fatto che abbia piovuto recentemente oppure no ecc."}
{"id": "2971761", "revid": "116492444", "url": "https://it.wikipedia.org/wiki?curid=2971761", "title": "Germe cristallino", "text": "In meteorologia i germi cristallini (detti anche nuclei di congelamento) sono microparticelle di varia natura che entrano in gioco nei processi di genesi o formazione dei cristalli di ghiaccio in atmosfera.\nFunzione di germi.\nI germi cristallini con la loro struttura cristallina favoriscono la formazione dei cristalli a partire dalle goccioline di nube, offrendosi come base del reticolo solido. In assenza di questi, le goccioline rimarrebbero sopraffuse, cio\u00e8 liquide anche a temperature molto al di sotto del consueto punto di solidificazione e gelerebbero solo a decine di gradi sottozero dopo che un certo numero di molecole, movendosi pi\u00f9 lentamente, si sia disposto secondo la conformazione tipica del reticolo. Solamente intorno ai\u00a0\u2013 40\u00a0\u00b0C tutte le goccioline di nube, anche le pi\u00f9 recidive, gelano. In presenza dei germi, invece, una gocciolina sopraffusa gela appena cattura il tipo adatto di particella su cui si sia depositato un sottile velo d'acqua dello spessore di circa qualche molecola che, gi\u00e0 gelato, funga da basamento per gli altri strati di ghiaccio.\nFonti.\nFonte principale dei germi sembrano essere certi tipi di terreno: argille (caolinite e montmorillonite) e polveri dei deserti sollevate, trasportate e diffuse dalla circolazione atmosferica. La loro quantit\u00e0 nelle masse d'aria \u00e8 funzione inversa della temperatura."}
{"id": "2971762", "revid": "1543377", "url": "https://it.wikipedia.org/wiki?curid=2971762", "title": "Articoli di Lambeth del 1595", "text": "Gli Articoli di Lambeth (anche conosciuti come I nove articoli) sono un'appendice calvinista apposta ai \"Trentanove Articoli\" della Chiesa di Inghilterra. Si tratta di nove proposizioni dottrinali intese a meglio definire la dottrina calvinista della predestinazione e della giustificazione e porre fine ad una controversia sorta nell'universit\u00e0 di Cambridge al riguardo. Esse precorrono, in un certo qual senso, le controversie arminiane, posizioni sostenute da Peter Baro professore di teologia all'universit\u00e0 di Cambridge e che gli costeranno il posto.\nQuesti articoli sono stati composti da William Whitaker, regio professore di teologia a Cambridge. Sono stati formalmente approvati dall'Arcivescovo di Canterbury John Whitgift e dall'Arcivescovo di York Matthew Hutton come pure da un certo numero di prelati convenuti al palazzo di Lambeth, Londra il 20 novembre 1595. \nNon sono stati approvati dalla regina Elisabetta, dispiaciuta per la convocazione di un sinodo privo dell'autorizzazione regale, ed incontrano considerevole opposizione. La regina ordina, cos\u00ec, che l'Arcivescovo revochi e sopprima immediatamente questi articoli. La regina, infatti, \u00e8 generalmente sfavorevole al Calvinismo preferendo un approccio tollerante verso le diverse correnti di pensiero nella Chiesa d'Inghilterra, il compromesso che aveva imposto nel 1559, desiderando mantenerlo inalterato. \u00c8 inoltre risentita in parte perch\u00e9 Whitgift aveva agito ignorando la Regina.\nGli Articoli di Lambeth sono pi\u00f9 tardi accolti nella Convocazione di Dublino del 1615 e integrati negli Articoli di religione irlandesi, scritti dal vescovo James Ussher. In essi si pu\u00f2 trovare la base dei Cinque punti del Calvinismo contenuti nei Canoni del sinodo di Dordrecht (1618-1619).\nQuesti articoli perdono la loro autorit\u00e0 in Inghilterra durante la reazione arminiana sotto gli Stuart."}
{"id": "2971766", "revid": "287204", "url": "https://it.wikipedia.org/wiki?curid=2971766", "title": "Sutoku", "text": "Biografia.\nIl suo regno ebbe inizio nel 1123 e termin\u00f2 nel 1142. Il suo nome personale era .\nFiglio dell'imperatore Toba, si ritir\u00f2 nel 1142. In seguito, nel 1155, cerc\u00f2 di far salire al potere suo figlio, ma fall\u00ec."}
{"id": "2971767", "revid": "121093991", "url": "https://it.wikipedia.org/wiki?curid=2971767", "title": "Dordolla", "text": "Dordolla (\"Dordole\" in friulano) \u00e8 una frazione di 36 abitanti in Val d'Aupa, appartenente al comune di Moggio Udinese (UD) in Friuli Venezia Giulia. Il paesino si colloca ad una quota di 612 metri s.l.m. Nelle vicinanze esistono 4 borgatelle comprese tra i 538 ed i 719 metri di altitudine che contano complessivamente 12 abitanti."}
{"id": "2971768", "revid": "610351", "url": "https://it.wikipedia.org/wiki?curid=2971768", "title": "Campionati europei giovanili di nuoto 1990", "text": "I XVII Campionati europei giovanili di nuoto e tuffi si sono disputati per la prima vola in due sedi separate per il nuoto ed i tuffi, rispettivamente Dunkerque per il nuoto e Francoforte sul Meno per i tuffi dal 19 luglio al 29 luglio 1990.\nHanno partecipato alla manifestazione le federazioni iscritte alla LEN; questi i criteri di ammissione:"}
{"id": "2971772", "revid": "838137", "url": "https://it.wikipedia.org/wiki?curid=2971772", "title": "Modello semi-markoviano nascosto", "text": "Un modello semi-markoviano nascosto (\"hidden semi-Markov model\", HsMM) \u00e8 un processo stocastico che generalizza i modelli di Markov nascosti consentendo che ogni stato della catena di Markov sottostante al processo possa generare una sequenza di osservazioni, anzich\u00e9 una singola osservazione. La \"durata\" di uno stato non \u00e8 pi\u00f9 quindi unitaria e pu\u00f2 distribuirsi secondo una qualsiasi distribuzione di probabilit\u00e0 continua o discreta.\nI modelli semi-markoviani nascosti consentono di aggirare il vincolo, intrinseco nelle catene di Markov ordinarie, che la durata della permanenza in un certo stato sia distribuita geometricamente. Infatti, in una catena di Markov, la probabilit\u00e0 di rimanere esattamente \"n\" unit\u00e0 di tempo nello stesso stato \"i\" dipende unicamente dalla probabilit\u00e0 di auto-transizione formula_1 e, in particolare:\nIn letteratura si trovano numerose applicazioni di questo modello, per esempio in ambito medico, biologico e finanziario."}
{"id": "2971774", "revid": "76963", "url": "https://it.wikipedia.org/wiki?curid=2971774", "title": "Ayano Tsuji", "text": "\u00c8 in attivit\u00e0 dal 1998 e ha al suo attivo 13 album e numerosi singoli.\nGiunse alla fama internazionale con la canzone \"Kaze ni naru\" (\u98a8\u306b\u306a\u308b) del 2002, tema principale del film dello studio Ghibli \"La ricompensa del gatto Neko no ongaeshi\" di Hiroyuki Morita.\n\u00c8 laureata in storia orientale all'universit\u00e0 Ryukoku di Kyoto."}
{"id": "2971778", "revid": "481666", "url": "https://it.wikipedia.org/wiki?curid=2971778", "title": "Tangled", "text": ""}
{"id": "2971780", "revid": "1776051", "url": "https://it.wikipedia.org/wiki?curid=2971780", "title": "Fabula magna", "text": "Fabula Magna \u00e8 il terzo album dei Coronatus, pubblicato il 18 dicembre del 2009."}
{"id": "2971786", "revid": "709565", "url": "https://it.wikipedia.org/wiki?curid=2971786", "title": "Nigel Cole", "text": "Biografia.\nCole inizi\u00f2 la sua carriera negli anni ottanta dirigendo programmi d'affari e documentari presso la Central Independent Television. \nNegli anni novanta ha collaborato alla scrittura della commedia \"Sod\" con Arthur Smith e l'ha diretta durante il Festival di Edimburgo del 1993. Cole ha anche diretto episodi di serie televisive come \"Peak Practice\" e \"Cold Feet\". \nIn ambito cinematografico di lui si ricordano in particolare le commedie \"L'erba di Grace\", \"Calendar Girls\" e \"Sballati d'amore - A Lot Like Love\". Il suo ultimo film, \"We Want Sex\", \u00e8 uscito nel Regno Unito nell'ottobre 2010.\nIl film \"L'erba di Grace\" vinse il World Cinema Audience Award al Sundance Film Festival del 2000 e ottenne una nomination come miglior regista ai British Independent Film Awards dello stesso anno.\nCole vive con l'attrice Kate Isitt, dalla quale ha avuto una figlia, Matilda (nel 2002) ed un figlio, Dashiel (nel 2009)."}
{"id": "2971787", "revid": "729019", "url": "https://it.wikipedia.org/wiki?curid=2971787", "title": "Isola Martana", "text": "L'Isola Martana \u00e8 la pi\u00f9 piccola delle due isole del lago di Bolsena, con una superficie di 10,3 ettari ed \u00e8 situata di fronte al centro abitato di Marta, da cui prende il nome e dalle quale dipende amministrativamente.\nAvrebbe custodito le spoglie di santa Cristina, perch\u00e9 non cadessero preda dei barbari.\nL'Isola Martana fu anche al centro della tragica vicenda storica di Amalasunta, regina dei Goti, che prese il potere alla morte di Teodorico: dopo essere stata portata con l'inganno sull'isola, vi fu trucidata dal cugino Teodato il 30 aprile del 535. Nella parte orientale dell'isola \u00e8 stata posta una targa in sua memoria.\nL'isola, disabitata, fu un tempo sede di un convento degli Agostiniani. \u00e8 propriet\u00e0 privata e quindi non ne \u00e8 possibile la visita. \u00c8 comunque possibile circumnavigarla con un battello che parte dal porto di Capodimonte e dal porto di Bolsena."}
{"id": "2971794", "revid": "484362", "url": "https://it.wikipedia.org/wiki?curid=2971794", "title": "Mimas", "text": ""}
{"id": "2971803", "revid": "339392", "url": "https://it.wikipedia.org/wiki?curid=2971803", "title": "4 Eylul", "text": ""}
{"id": "2971807", "revid": "171881", "url": "https://it.wikipedia.org/wiki?curid=2971807", "title": "Thomas FitzAlan", "text": ""}
{"id": "2971809", "revid": "227211", "url": "https://it.wikipedia.org/wiki?curid=2971809", "title": "Hidden semi-Markov model", "text": ""}
{"id": "2971810", "revid": "76069", "url": "https://it.wikipedia.org/wiki?curid=2971810", "title": "Fiume Mat", "text": ""}
{"id": "2971820", "revid": "416175", "url": "https://it.wikipedia.org/wiki?curid=2971820", "title": "Mercedes-Benz W25", "text": "La W25 \u00e8 una vettura da competizione attiva dal 1934 al 1936 e costruita dalla Casa automobilistica tedesca Mercedes-Benz.\nProfilo e storia.\nLa nascita della W25 avvenne in Germania, nel periodo della presa di potere da parte del partito nazionalsocialista. In questo contesto storico le competizioni automobilistiche servirono al governo tedesco per affermare la supremazia tecnologica delle Case germaniche a livello mondiale. Lo Stato forn\u00ec quindi un appoggio diretto per la realizzazione di vetture sempre pi\u00f9 competitive.\nDi questi aiuti approfittarono principalmente due costruttori: uno era la Mercedes-Benz, mentre l'altro era la neonata Auto Union, costituita l'anno prima dell'avvento del nazismo.\nLa Casa di Stoccarda era interessata al progetto di una vera vettura da competizione, la prima dalla nascita del gruppo Daimler-Benz nel 1926, una vettura che non fosse derivata dalla produzione di serie, ma che fosse invece specificamente progettata per le gare. Insomma, si trattava di una vettura che avrebbe dovuto prendere il posto della SSKL, che stava via via cedendo il passo a vetture pi\u00f9 moderne, agili e leggere.\nIl progetto per la futura W25 venne gi\u00e0 avviato nel marzo del 1933 dal team guidato da Hans Nibel, con la collaborazione di Max Sailer, e tutto ci\u00f2 senza che la Casa della \"stella a tre punte\" avesse un reale bisogno dei finanziamenti governativi, i quali sarebbero tuttavia ugualmente giunti in seguito, quando la vettura era praticamente gi\u00e0 ultimata.\nIl motore Mercedes-Benz M25.\nI nuovi regolamenti sportivi stabilivano che le vetture non potevano superare il peso a vuoto di 750 kg. Perci\u00f2, si scelse di realizzare un telaio leggero su cui montare un motore potente con soluzioni moderne, come la distribuzione bialbero in testa ed a quattro valvole per cilindro. Si trattava di un 8 cilindri in linea da 3363 cm\u00b3 (alesaggio e corsa = 78x88 mm), dotato di canne in umido e formato da due blocchi quadricilindrici allineati. Caratterizzato da un rapporto di compressione pari a 7.5:1, questo motore era alimentato da due carburatori Mercedes-Benz, e disponeva inoltre della sovralimentazione, attuata come da tradizione, mediante un compressore volumetrico Roots. L'albero a gomiti ruotava su cinque supporti di banco.\nNella sua prima versione, questo motore, conosciuto con la sigla M25A e capostipite della piccola famiglia di motori \"M25\" da competizione, erogava 302 CV. In seguito avrebbe conosciuto altre evoluzioni ed avrebbe raggiunto potenze e cilindrate superiori.\nLo chassis della W25.\nIl propulsore della W25 era montato su di un telaio in alluminio ed in acciaio pressato con profilo ad U. L'avantreno era a ruote indipendenti con doppi bracci oscillanti, molle elicoidali ed ammortizzatori a frizione, mentre il retrotreno era a ponte De Dion. L'impianto frenante era idraulico a tamburi e lo sterzo era a vite senza fine.\nAttivit\u00e0 sportiva.\nIl debutto sportivo della W25 si ebbe alla corsa dell'AVUS del 27 maggio 1934, dove la vettura schierata ebbe problemi al motore e dopo poco fu costretta al ritiro. Ma dopo questa prima uscita deludente, la W25 si riscatt\u00f2 e domin\u00f2 la scena sportiva per gran parte del 1934: al N\u00fcrburgring, Manfred von Brauchitsch conquist\u00f2 la vittoria. Proprio in occasione di questa manifestazione, secondo il racconto fatto dall'allora direttore sportivo Mercedes Alfred Neubauer nel suo libro \"M\u00e4nner, Frauen und Motoren\" pubblicato nel 1958, avvenne un fatto significativo: prima della partenza, le W25 schierate risultarono pi\u00f9 pesanti di un chilo rispetto al regolamento. Dopo alcuni tentativi infruttuosi di ridurre il peso, gli venne l'idea di sverniciare la vetture schierate, lasciando scoperta la carrozzeria in alluminio riuscendo a rientrare entro la soglia dei 750\u00a0kg. Da quel momento le vetture della scuderia tedesca sarebbero state soprannominate frecce d'argento, tuttavia questa versione non trova riscontri nelle cronache dell'epoca, infatti nella gara del Nurburgring citata da Neubauer, valevole come formula libera, non erano in vigore limiti di peso, in quanto data la carenza di nuove macchine conformi alla Formula 750\u00a0kg, furono ammesse anche quelle corrispondenti alla precedente normativa, inoltre gi\u00e0 nel 1932 la Mercedes aveva vinto una gara sul circuito dell'AVUS con una SSKL di colore argento dotata di una specifica carrozzeria affusolata con pannelli di alluminio a vista.\nIn seguito, l'italiano Luigi Fagioli fece suoi i Gran Premi di Spagna e d'Italia, nonch\u00e9 la Coppa Acerbo, dopo una pesante sconfitta al Gran Premio di Francia (nessuna Mercedes, ma anche nessuna Auto Union, al traguardo). Ma il maggior contributo alla carriera sportiva della W25 sarebbe giunto negli anni seguenti da uno dei pi\u00f9 grandi piloti tedeschi degli anni trenta: Rudolf Caracciola. Nell'ultima parte dell'anno, il motore originario sub\u00ec delle migliorie, passando a 3710\u00a0cm\u00b3, con una potenza massima di 348 CV, dando origine al motore M25AB.\nAll'inizio del 1935, il motore venne portato a 4 litri e venne siglato M25B: la sua potenza raggiunse cos\u00ec ben 430 CV e venne installato sul nuovo modello previsto per quell'anno, la W25B, che riusc\u00ec a trionfare nel Campionato Europeo con Rudolf Caracciola, che si aggiudic\u00f2 quattro gare (Francia, Belgio, Svizzera, Spagna) sulle sette previste per il Campionato. Ma anche l'antagonista sportiva della Mercedes-Benz, la Auto Union, seppe dire la sua, ottenendo risultati pi\u00f9 che lusinghieri. In definitiva, il 1935 fu l'anno in cui i costruttori tedeschi si imposero come i migliori in campo sportivo, proprio come Hitler aveva sperato. L'unica vittoria non riportata da una scuderia tedesca nel Campionato Europeo del 1935 (ma anche in tutte le 14 gare internazionali in calendario della stagione) fu il Gran Premio della Germania, vinto dal \"nostro\" Nuvolari su Alfa Romeo.\nDa qui, cominci\u00f2 la parabola discendente della \"W25\": gli ulteriori sviluppi al telaio della vettura e gli incrementi di potenza e cilindrata del nuovo motore, siglato M25C e passato a 4.3 litri e 462 CV, non diedero grossi risultati. Anche l'ulteriore step evolutivo di tale propulsore, portato a 4740\u00a0cm\u00b3, con un picco di 490 CV, non si dimostr\u00f2 pi\u00f9 all'altezza: nel 1936, la W25 dovette cedere il passo alle velocissime Auto Union.\nL'ultimo anno, una W25 con carrozzeria aerodinamica ultraprofilata tent\u00f2 di battere il record di velocit\u00e0 su terra: il propulsore utilizzato non era un M25, ma un V12 da 5.6 litri e ben 730 CV di potenza massima. Non riusc\u00ec nell'intento per poco, a causa di problemi al cambio sopraggiunti nella fase finale della manifestazione. Ma durante le prime prove, la vettura, pilotata da von Brauchitsch, raggiunse ben 380\u00a0km/h di velocit\u00e0 massima.\nPer il 1937, venne progettata e realizzata la vettura che avrebbe sostituito la W25, denominata W125."}
{"id": "2971838", "revid": "1714743", "url": "https://it.wikipedia.org/wiki?curid=2971838", "title": "Beatrice d'Aviz (1386-1447)", "text": "Origine.\nEra la terza figlia illegittima del re del Portogallo e dell'Algarve, Giovanni I \"il Buono\" e della sua amante, In\u00eas Pires, figlia di Pero Esteves, un calzolaio ebreo di origine castigliana, e Maria Anes.\nBiografia.\nMolto probabilmente Beatrice venne legittimata dal padre (forse assieme al fratello, Alfonso, nel 1401).\nVenne data in moglie al conte di Arundel, Thomas FitzAlan, l'unico figlio di Richard FitzAlan, conte di Arundel, ed Elizabeth de Bohun che aveva raggiunto l'et\u00e0 adulta.Il matrimonio fu celebrato per procura a Lambeth (oggi nella Grande Londra), il 26 novembre 1405 e poi celebrato di persona, a Londra nell'aprile del 1411. L'unione aveva come obiettivo di rendere ancora pi\u00f9 salda l'alleanza tra Inghilterra e Portogallo, gi\u00e0 sancita dal matrimonio tra Filippa di Lancaster, sorella del re Enrico IV d'Inghilterra, ed il padre di Beatrice, il re Giovanni I del Portogallo.Beatrice rimase vedova il 13 ottobre 1415, senza aver dato eredi al marito.\nL'anno dopo, nel 1416, secondo alcune fonti, Beatrice si spos\u00f2 in seconde nozze con Sir Gilbert Talbot (+1419), divenendo Baronessa consorte di Talbot of Blakemere..\nBeatrice, nel 1421, fu naturalizzata inglese per poter risolvere una controversia circa la sua dote.\nNel 1433 (la licenza di matrimonio \u00e8 datata 20 gennaio 1433), si rispos\u00f2 con il conte di Huntingdon, John Holland (1395-1447), il secondo figlio di John Holland, duca d'Exeter, e di Elisabetta di Lancaster, figlia di Giovanni di Gand. Il marito di Beatrice era quindi nipote del re, Enrico IV d'Inghilterra e cugino del precedente re, detronizzato, Riccardo II d'Inghilterra e del nuovo re, Enrico V d'Inghilterra . Dopo la morte di Beatrice, John Holland, nel gennaio del 1444, divenne duca di Exeter.\nBeatrice mor\u00ec di peste nera nel 1439.\nFigli.\nBeatrice non diede figli n\u00e9 a Thomas n\u00e9 a John, mentre pare abbia dato una figlia a Gilbert Talbot:"}
{"id": "2971843", "revid": "3115", "url": "https://it.wikipedia.org/wiki?curid=2971843", "title": "NexTag", "text": "Nextag \u00e8 un , servizi finanziari, viaggi, automobili e formazione. La sua sede centrale si trova a San Mateo, California, con uffici ad Amburgo (Germania), Tokio (Giappone) e Gurgaon (India). Nextag viene fondata nell'anno 1999 come un portale web attraverso il quale compratori e venditori potessero accordarsi e negoziare i prezzi di prodotti informatici ed elettronici. Il suo modello imprenditoriale, che si concentra soprattutto sulla comparazione dei prezzi, \u00e8 operativo dall'anno 2000 e ha garantito rendite per gli ultimi 7 anni. Nel maggio 2007, Nextag ha venduto due terzi delle sue quote partecipative, valutate in 830 milioni di dollari, alla societ\u00e0 a capitale privato Providence Equity Partners, LLC.\nNextag, il cui numero di visitatori mensili supera i 30 milioni (luglio 2011), \u00e8 pi\u00f9 volte comparsa tra i \u201c10 migliori motori di ricerca degli Stati Uniti\u201d nella classifica stilata da Nielsen.\nNextag opera nel settore della comparazione dei prezzi in USA, Regno Unito, Francia, Germania, Spagna, Canada, Australia, Giappone e, dal 2009, in Italia."}
{"id": "2971850", "revid": "287204", "url": "https://it.wikipedia.org/wiki?curid=2971850", "title": "Balazs Dzsudzsak", "text": ""}
{"id": "2971855", "revid": "80598", "url": "https://it.wikipedia.org/wiki?curid=2971855", "title": "Peos", "text": ""}
{"id": "2971861", "revid": "219355", "url": "https://it.wikipedia.org/wiki?curid=2971861", "title": "Jantoven", "text": ""}
{"id": "2971862", "revid": "219355", "url": "https://it.wikipedia.org/wiki?curid=2971862", "title": "Marevan", "text": ""}
{"id": "2971863", "revid": "219355", "url": "https://it.wikipedia.org/wiki?curid=2971863", "title": "Lawarin", "text": ""}
{"id": "2971865", "revid": "219355", "url": "https://it.wikipedia.org/wiki?curid=2971865", "title": "Waran", "text": ""}
{"id": "2971866", "revid": "219355", "url": "https://it.wikipedia.org/wiki?curid=2971866", "title": "Warfarin sodico", "text": ""}
{"id": "2971870", "revid": "292162", "url": "https://it.wikipedia.org/wiki?curid=2971870", "title": "Comunit\u00e0 ebraica di Roma", "text": ""}
{"id": "2971871", "revid": "61051", "url": "https://it.wikipedia.org/wiki?curid=2971871", "title": "Junkers L 1", "text": ""}
{"id": "2971872", "revid": "61051", "url": "https://it.wikipedia.org/wiki?curid=2971872", "title": "Junkers L 88", "text": ""}
{"id": "2971874", "revid": "61051", "url": "https://it.wikipedia.org/wiki?curid=2971874", "title": "Junkers L 5", "text": ""}
{"id": "2971879", "revid": "116914920", "url": "https://it.wikipedia.org/wiki?curid=2971879", "title": "Agostino Valier", "text": "Appartenente alla nobile famiglia veneziana dei Valier, Agostino fu vescovo di Verona (1565-1599) e influente membro del Sant'Uffizio.\nSebbene poco considerato dalla storiografia, il Valier esige un'attenzione maggiore, degna del ruolo da lui svolto come padre della chiesa post-tridentina, che \u00abebbe a Verona esemplari manifestazioni, guidando la diocesi in un lungo magistero ricco di opere spirituali e sociali\u00bb.\nBiografia.\nAgostino Valier nacque a Venezia (e non a Legnago, come riportano alcuni biografi sulla scia di Giovanni Ventura) il 7 aprile 1531 da genitori patrizi, Bertuccio Valier e Lucia Navagero.\nAvviato dal padre allo studio delle lettere, \u00abebbe ne' primi studj Marzial Rota, Battista Egnazio, e Gian Bernardo Feliciano per l'eloquenza Greca, e Latina di cui era peritissimo\u00bb. La sua vita ebbe una svolta quando, nel 1547, si trasfer\u00ec a Padova, presso lo zio materno Bernardo Navagero, che allora ricopriva la carica di podest\u00e0 della citt\u00e0; rappresent\u00f2 per il Valier \u00abun'eccellente guida, un vivo stimolo agli studj [...] \"Vir acer ingeniorum censor\"\u00bb. Di l\u00ec a poco fece la sua prima esperienza diplomatica, seguendo lo zio a Torino che era stato nominato ambasciatore straordinario per salutare l'arrivo di re Enrico II di Francia.\nPresso lo studium patavino Agostino ebbe occasione di farsi notare per il suo sapere intessendo rapporti di amicizia con vari coetanei, futuri esponenti della societ\u00e0 veneziana, che ne sollecitarono l'amicizia: Leonardo Don\u00e0, assunto poi all'onore del dogato, Gianfrancesco Morosini che sar\u00e0 poi cardinale, Luigi Contarini, Giovanni Dolfin poi vescovo di Brescia, vescovo di Vicenza e cardinale, Nicola Barbarigo e Pietro Francesco Contarini, che sar\u00e0 in seguito patriarca di Venezia e ancora Paolo Manuzio, Carlo Sigonio e Giambattista Rosario.\nCarriera ecclesiastica.\nNel 1555, in occasione dell'elevazione al soglio pontificio del cardinale Gian Pietro Carafa, Navagero con altri senatori di Venezia viene inviato a Roma: c'\u00e8 anche Agostino, che ha cos\u00ec modo di sperimentare per la prima volta il fasto della corte pontificia. Nello stesso anno, aveva chiesto e ottenuto di essere ammesso nel \"Collegio dei consultori\" (1555), dignit\u00e0 che il Senato Veneto conferiva a uomini di alta eloquenza, riscuotendo unanimi consensi, pur avendo egli nemmeno 25 anni. Tutti sono ammirati del suo sapere.\nConclusi gli studi, gli venne affidato dal Senato, nel 1558, l'incarico come lettore di filosofia morale, presso la celebre Scuola di Rialto a Venezia, succedendo a Giacomo Foscarini, e si dedic\u00f2 per tre anni all'insegnamento, con tale successo che venne soprannominato \u201cIl filosofo\u201d. In quegli stessi anni, Bernardo Navagero manteneva l'incarico di ambasciatore della Repubblica presso la Santa Sede: in questo ruolo si distinse e fu molto ammirato, al punto che \u2013 essendosi fatto ecclesiastico nel\n1560, alla morte della moglie Istriana Lando \u2013 il 26 febbraio 1561 fu nominato da Pio IV cardinale: dovendosi trasferire a Roma, volle al suo fianco il devoto nipote Agostino.\nAgostino Valier venne preso sotto la tutela del cardinale Carlo Borromeo, nipote del papa, che lo accolse nell'Accademia delle Notti Vaticane, il cenacolo culturale da quest'ultimo fondato in cui \u00abvenivano a vicenda recitando qualche loro Orazione, o\nDissertazione, o altro componimento, che riguardava per lo pi\u00f9 alla Filosofia morale\u00bb.\nIl Navagero, che gi\u00e0 l'11 settembre 1562 era stato designato al vescovado di Verona \u2013 succedendo a Girolamo Trevisani \u2013, nel marzo del 1563 lascia Roma per recarsi a Trento in veste di legato pontificio al concilio. Agostino si trattiene con lo zio per alcuni mesi, potendo cos\u00ec assistere alle sessioni conciliari e venendo a contatto con i fautori della Riforma cattolica, prima di tornare a Venezia per riprendere l'insegnamento della filosofia.\nVescovo di Verona.\nPer le proprie precarie condizioni di salute, nel 1565 Bernardo Navagero dovette rinunciare alla cattedra episcopale veronese e per assicurare che l'opera di riforma proseguisse, si appell\u00f2 a Pio IV affinch\u00e9 venisse designato il nipote Agostino Valier. Fu grazie all'intervento di Carlo Borromeo che Pio IV, derogando alle leggi canoniche, il 15 maggio 1565 nomin\u00f2 Agostino Valier vescovo di Verona.\nFin dall'inizio fu ligio alle prescrizioni tridentine radunando subito il sinodo, che indisse poi ogni anno: egli riceveva i sacerdoti abbracciandoli e tenendo loro discorsi pieni di carit\u00e0 paterna, incitandoli alla necessit\u00e0 di applicare celermente i decreti del Concilio. I punti chiave sui quali il Valier oper\u00f2 con maggior insistenza furono la piet\u00e0 eucaristica, la moralit\u00e0 dei sacerdoti e dei responsabili di associazioni laicali, l'insegnamento della dottrina cristiana.\nI rapporti con il card. Carlo Borromeo.\nIl Valier coltiv\u00f2 assiduamente i rapporti con la Milano del cardinale Carlo Borromeo, divenuto assai presto il punto di riferimento dell'azione riformista cattolica, port\u00f2 preziosi contributi, come attesta la devozione dei veronesi per il Borromeo, ricambiata dalla stima e dalle numerose visite nella citt\u00e0. Il vescovo Valier, sull'esempio di San Carlo e della \"Congregazione dell'Oratorio\" di San Filippo Neri (della quale fu sodale durante gli anni nei quali fu a Roma, intervenendo molte volte alle celebrazioni in Santa Maria in Vallicella) fond\u00f2 un oratorio presso S. Giovanni in Fonte e un altro nello stesso Palazzo Vescovile.\nIl rinnovamento culturale della Controriforma.\nNel piano di rinnovamento culturale Valier, essendo amante dell'arte sacra, appoggi\u00f2 lo sviluppo delle Arti, che incit\u00f2 sia con istruzioni specifiche date ai Reverendi Predicatori della citt\u00e0, sia partecipando alle adunanze dell'Accademia Filarmonica (di cui fu mecenate), sia con commissioni dirette come la decorazione del Salone Sinodale nel Palazzo vescovile.\nIl Sinodo divenne il cuore pulsante della politica della Chiesa nella diocesi, un'assemblea dei parroci e del clero dell'intero\nvescovato nella quale poter far conoscere i nuovi canoni tridentini. E questo si realizz\u00f2 soprattutto sotto l'episcopato di Agostino Valier. La convocazione del Sinodo diocesano nel 1564, da parte del vescovo Navagero, fu l'inizio della pubblicazione e applicazione del Concilio, per riaffermare la dottrina della chiesa di Roma attraverso il \u201cdisciplinamento\u201d della societ\u00e0. Ma fu con la salita alla cattedra episcopale di Agostino Valier (1565) che, secondo le prescrizioni tridentine, il Sinodo venne indetto\nregolarmente ogni anno, aprendosi sempre nell'ottava domenica dopo Pasqua.\nLa decorazione del Palazzo Vescovile di Verona.\nDivenuto pittore ufficiale della Chiesa Veronese in virt\u00f9 dei suoi meriti artistici posti al servizio delle committenze ecclesiastiche, ormai alla fine dei suoi anni Domenico Brusasorzi (1515-1567) ricevette nel 1566, dal neovescovo\nAgostino Valier, la commissione per ridipingere le pareti del Salone Sinodale nel Vescovado di Verona.\nAgostino Valier assommando in s\u00e9 le qualit\u00e0 politiche, filosofiche e religiose necessarie per ricreare un humus cristiano nella chiesa veronese, ricerc\u00f2 nella storia, nella tradizione e nella devozione il fondamento della propria autorit\u00e0. Il ciclo del Vescovado ne \u00e8 l'esemplificazione: riproducendo le effigi dei passati vescovi si \u201cdocumentava\u201d la continuit\u00e0 ininterrotta, la vitalit\u00e0, la gloria e la stabilit\u00e0 della Chiesa locale nei secoli. Il vescovo era cos\u00ec legittimato nella sua autorit\u00e0 dalla garanzia dei propri predecessori e, in quanto \"episcopus ab ipsomet Petro Ap. missus\", direttamente dal vicario di Cristo (e perci\u00f2 dal papa).\nIl modello iconografico principale, per\u00f2, \u00e8 da riconoscere nella Sala Maggiore del Vescovado di Padova, quel \"Salone dei Vescovi\" che su commissione del vescovo Pietro Barozzi venne decorato con ritratti di Vescovi padovani eseguiti nel 1505-06 da Bartolomeo Montagna, in occasione del restauro del palazzo (iniziato nel 1487). Anche qui i 100 vescovi della citt\u00e0 \u2013 da S.\nProsdocimo al Barozzi stesso, in ordine cronologico \u2013 sono affacciati ad una loggia aerea retta da peducci, formando un fregio che abbraccia la sala nella parte superiore delle pareti.\nSuccessione apostolica.\nLa successione apostolica \u00e8:"}
{"id": "2971884", "revid": "599013", "url": "https://it.wikipedia.org/wiki?curid=2971884", "title": "Arma a canna liscia", "text": "Un'arma a canna liscia \u00e8 una arma da fuoco che presenta una canna senza canna rigata, ovvero una canna cilindrica totalmente priva di filettatura al suo interno, e pu\u00f2 essere a canna lunga e a canna corta.\nStoria.\nFino al XIX secolo tutte le armi erano a canna liscia, ma con l'invenzione della rigatura queste armi diventarono obsolete, tenute solo in alcuni casi. \nSono a canna liscia anche la maggior parte dei mortai, mentre a partire dagli anni ottanta alcuni carri da battaglia sono dotati di cannoni ad anima liscia: questo perch\u00e9, dato che lo scopo principale del carro armato da combattimento \u00e8 di impegnare veicoli similari, vengono usati principalmente proiettili anticarro ad energia cinetica o ad energia chimica. Questi ultimi sono soprattutto di tipo HEAT, quindi a carica cava: se messi in rotazione dalla rigatura della canna riducono il loro effetto all'atto dell'impatto con il bersaglio, dato che la forza centrifuga dissipa il getto di fiamma su una superficie pi\u00f9 vasta. Anche i pi\u00f9 moderni ed usati proiettili anticarro a energia cinetica (APDSF: \"Armour Piercing Discarding Sabot Fletchette\" o APFSDS: \"Armour Piercing Fin Stabilized Discarding Sabot\") hanno maggiore stabilit\u00e0 in volo se non vengono sottoposti alla rotazione, essendo stabilizzati tramite alette fisse.\nSi usa per armi che non devono avere grande precisione, o che lanciano proiettili a mitraglia (pallini, pallettoni): a parit\u00e0 di potenza hanno molta meno gittata, sono pi\u00f9 leggere e lanciano proiettili pi\u00f9 pesanti.\nSono soprattutto usate in fucili da caccia per selvaggina piccola: doppiette, sovrapposti e spingarde. Per \"restringere\" la rosa dei pallini, la canna pu\u00f2 avere una strozzatura alla bocca, cio\u00e8 un diametro leggermente minore di quello della canna.\nCaratteristiche.\nLa gittata utile delle armi portatili a canna liscia \u00e8 molto bassa, sui 100 metri, e addirittura solo di poche decine se usate con pallini molto fini. Taluni sono convinti che per aumentare il tiro utile alcuni proiettili da caccia abbiano la punta elicoidale (ad es. la palla Brenneke che ha 12 righe elicoidali sui fianchi, e molti altri tipi da questa derivati, come le borre-proiettili Gualandi, ecc.) per simulare una rigatura. Diversamente queste righe elicoidali non fanno ruotare il proiettile e non hanno alcuna influenza nella portata e nella precisione, quest'ultima affidata ad un impennaggio, ma servono unicamente per favorire la deformazione del proiettile se sparato in canne lisce strozzate per evitare danni all'arma. \nIl vantaggio della canna liscia su quella rigata \u00e8 data dalla grande variet\u00e0 di munizioni sparabili, oltrech\u00e9 generalmente una maggior semplicit\u00e0 di costruzione e robustezza, ma il lancio di proiettili singoli \u00e8 penalizzata dalla assenza di rigatura stabilizzante. Le canne lisce pi\u00f9 comuni sono quelle dei fucili a canna liscia, la quale caratteristica d\u00e0 a queste armi la capacit\u00e0 di sparare svariati tipi di proiettili (vedi munizioni da fucile a canna liscia). \nAltro tipo di canna liscia sono i cannoni (generalmente da carro armato) che sparano proiettili auto stabilizzanti, come razzi o proiettili assistiti a razzo, dotati di alette per la stabilizzazione indipendente. Il primo carro armato ad avere questo tipo di cannone \u00e8 il T-62, e oggi tutti i maggiori carri armati tranne il Challenger 2 e l'Arjun sono dotati di canna liscia. Tipico esempio ancora in uso \u00e8 il 120 mm Rheinmetall del Leopard 2 e M1 Abrams, che sparano proiettili HEAT e APFSDS. Altra classe di armi sempre a canna liscia sono i mortai caricati da bocca, in quanto i proiettili sono stabilizzati da alette."}
{"id": "2971887", "revid": "438678", "url": "https://it.wikipedia.org/wiki?curid=2971887", "title": "Arma a canna rigata", "text": ""}
{"id": "2971902", "revid": "15200", "url": "https://it.wikipedia.org/wiki?curid=2971902", "title": "Valentia (provincia romana)", "text": "Valentia era il nome di una provincia romana costituita nella parte settentrionale della diocesi di Britannia, fondata da Flavio Teodosio nel 369, avente capitale probabilmente a Luguvalium (odierna Carlisle), e abbandonata dai Romani nel 410.\nStoria.\nNel 368 Flavio Teodosio fu mandato in Britannia dall'imperatore Valentiniano I con nuove truppe e col compito di porre fine alla cosiddetta \"Grande cospirazione\", cio\u00e8 all'invasione della provincia da parte dei barbari (Pitti e Scoti). L'anno successivo sconfisse i barbari e ricostru\u00ec la devastata Britannia, dividendola in cinque province: Britannia Prima, Britannia Secunda, Flavia Caesariensis, Maxima Caesariensis e la nuova provincia il cui nome era molto probabilmente dedicato all'imperatore Valentiniano I: Valentia. Ammiano afferma che:\nIl suo nome sembra riferirsi pi\u00f9 propriamente all'Imperatore d'Oriente Valente ma Ammiano Marcellino e Polemio Silvio sembrano suggerire che fu nominata in siffatto modo in onore di Valentiniano. Alcuni ricercatori come S. H. Rosenbaum, che collocano la Valentia nella Britannia settentrionale, ritengono che il nome possa essere un gioco di parole con il latino \"\" (\"vallo\"), come l'isola \"Munitia\" (gioco di parole con \"munitio\") della \"Cosmografia\" di Etico Istro.\nAmmiano descrive la fondazione della \"Valentia\" come una mera ridenominazione di una provincia riconquistata, ma la \"Notitia Dignitatum\" nomina la \"Valentia\" come la quinta provincia della Britannia, distinguendola dalle quattro note dalle fonti anteriori. \u00c8 possibile che una nuova provincia britannica fu conquistata o distaccata qualche tempo dopo la composizione del \"Laterculus Veronensis\", e che fu questa provincia ad essere ribattezzata \"Valentia\". Ammiano nota inoltre che la provincia fu ribattezzata \"come se si celebrasse un trionfo minore\" (\"velut ovans\"). Questa era una celebrazione minore tenuta per vittorie di modesta rilevanza, come la repressione di rivolte di schiavi, e che in genere non si teneva per celebrare la distruzione di un'orda barbarica. Una possibile spiegazione \u00e8 il possibile coinvolgimento di soldati ammutinatosi o di governatori ribelli, in quanto trionfi completi non erano mai celebrati per vittorie su cittadini romani. Il trattamento indulgente di Teodosio nei confronti dei cospiratori compromessosi con il ribelle Valentino suggerisce che il malcontento era gi\u00e0 diffuso.\nAmmiano non afferma purtroppo dove si trovasse la provincia di \"Valentia\", per cui la sua ubicazione \u00e8 ancora incerta. La \"Notitia Dignitatum\" elenca due insiemi di truppe sotto il comando del \"Dux Britanniarum\": una copriva la costa orientale dell'isola mentre l'altra era posta a guardia della costa nordoccidentale e del Vallo di Adriano. Gli studiosi che collocano la Valentia in Cumbria sostengono che l'area era stata pesantemente devastata durante la grande cospirazione, per cui costituiva un importante candidato per la riconquista di Teodosio e per il nuovo comando. Descrivendo le diocesi metropolitane della Chiesa britannica arcaica fondata da San Fagan e da \"San Duvian\", Giraldo del Galles colloc\u00f2 la Valentia in Scozia e colloc\u00f2 inverosimilmente la sede del vescovo (e dunque la capitale provinciale) a St\u00a0Andrews. William Camden, basandosi su Ammiano, la consider\u00f2 la porzione settentrionale riconquistata della Maxima Caesariensis, comprendente la citt\u00e0 di Eboracum (York). Questa teoria fu generalmente accettata dopo la comparsa, intorno al 1740, del falso letterario di Charles Bertram \"De situ Britanniae\" (\"La descrizione della Britannia\"), che colloc\u00f2 la provincia tra i due valli e giunse addirittura a identificare l'area a nord del Vallo di Antonino con una presunta provincia separata di Vespasiana. Nel corso della met\u00e0 del XIX secolo, comunque, fu dimostrato che la sua opera era un falso storico. Peraltro la mancata rioccupazione dei forti tra i due valli da parte di Teodosio nel corso delle campagne del 369 permette di concludere che sicuramente la recuperata provincia di Valentia non si trovava tra il vallo di Adriano e quello di Antonino. Alcuni storici, come Montesanti e Frere, ritengono che la \"Valentia\" vada identificata con la porzione settentrionale della Britannia Secunda e che \"Luguvalium\" (l'attuale Carlisle) possa esserne stato il capoluogo. Hind ha invece proposto in passato che la \"Valentia\" andrebbe identificata con l'intera diocesi di Britannia, che sarebbe stata ridenominata in onore dell'imperatore Valentiniano in seguito alla sua completa riconquista.\nLa \"Notitia Dignitatum\" (scritta agli inizi del V secolo) cita la provincia come una delle cinque della Britannia romana, dopo la Maxima Caesariensis, sede del \"vicarius\" della diocesi di Britannia, e quindi dandole una notevole importanza. Secondo la \"Notitia Dignitatum\" la provincia di \"Valentia\" era retta da un governatore di rango consolare. La \"Nomina omnium provinciarum\" di Polemio Silvio del 449 la cita con il nome di \"Valentia\" o di \"Valentiana\", insieme all'improbabile \"provincia\" delle Orcadi (una verosimile svista di Polemio Silvo).\nLa Valentia rimase in mano ai Romani solo per una quarantina di anni, poich\u00e9 nel 410 essi si ritirarono definitivamente dalla Britannia. Comunque, secondo Frere, intorno al 420 i legionari romani vi fecero ritorno in una spedizione militare e popolazioni romanizzate (anche se parzialmente) furono presenti nell'area meridionale della provincia di Valentia fino alla seconda met\u00e0 del V secolo. \nIl suo possibile capoluogo (Luguvalium) rimase abitato dai Romano-Britanni ininterrottamente fino al VII secolo."}
{"id": "2971904", "revid": "92723", "url": "https://it.wikipedia.org/wiki?curid=2971904", "title": "Diocesi esente", "text": ""}
{"id": "2971905", "revid": "1649409", "url": "https://it.wikipedia.org/wiki?curid=2971905", "title": "Giuseppe Momo", "text": "Attivo nei primi quarant'anni del Novecento, realizz\u00f2 numerosissime opere a Torino e in Piemonte, ma soprattutto a Roma dove, su committenza di papa Pio XI, contribu\u00ec alla trasformazione architettonica della Citt\u00e0 del Vaticano all'indomani dei Patti Lateranensi.\nBiografia.\nLaureatosi alla facolt\u00e0 di architettura del Politecnico di Torino nel 1901, Giuseppe Momo lavor\u00f2, in circa quarant'anni di attivit\u00e0 professionale, a quasi 200 progetti fra case, ville, palazzi per uffici, impianti industriali, scuole, chiese, strutture culturali e religiose, distribuiti perlopi\u00f9 fra Torino e Citt\u00e0 del Vaticano. Visse la breve stagione dello Stile Liberty partecipando al concorso per l'Esposizione internazionale d'arte decorativa moderna (Torino, 1902) e lavorando per studi professionali torinesi gi\u00e0 affermati prima di potersi \"mettere in proprio\".\nDirettore dal 1907 al 1909 della rivista \"L'architettura pratica\", fondata da Daniele Donghi nel 1890, i suoi principali interventi \"torinesi\" furono di tipo residenziale (casa Aimini 1908, casa Sigismondi 1912-1913, villa Belmondo 1914) e industriale, come il Lanificio Colongo, i vari edifici, anche civili, per il lanificio \"V. E. Fratelli Bona\" di Carignano (1920-26), le sedi della Piaggio a Finale Ligure, Sestri Ponente e Marina di Massa (1918-1937), seguiti dal convalescenziario Regina Margherita (1925), dal \"tecnologico\" palazzo per uffici Saet (1928-1931), da casa Sinopoli (1929), dall'isolato San Damiano (1931-1933), da casa Cappio (1934), dall'isolato Santa Maria Maddalena, dalla ristrutturazione di fiancate e absidi delle chiese gemelle di San Carlo e Santa Cristina nel nuovo disegno di via Roma (1935-1937, con Marcello Piacentini), per chiudere con la Casa Littoria di Aosta (1939).\nNel frattempo Momo, divenuto ormai ben noto e apprezzato, aveva realizzato anche numerosi edifici religiosi un po' in tutta Italia: dal mausoleo per don Michele Rua a Torino (1910) ai pontifici collegi irlandese (1922-1926), etiope (1928-1930) e ucraino di San Giosafat (1929-1932) in Vaticano, quelli lombardo (1928), boemo (1929) e brasiliano (1934) in Roma, nonch\u00e9 la serie di seminari regionali a Fano (1924), Molfetta (1925-1926), Cuglieri (1925-1927), Potenza (1925-1927), Assisi (1930) e Reggio Calabria (1933). Fu in particolare con il Palazzo del Governatorato in Vaticano (1927-1931) che il progettista vercellese assunse il ruolo di interprete tecnico della volont\u00e0 di Pio XI (il papa \"costruttore\") nell'edificazione della nuova \"citt\u00e0 nella citt\u00e0\", definita dai Patti Lateranensi. In pratica, \u00abla Citt\u00e0 del Vaticano venne costruita dalla volont\u00e0 di papa Pio XI, dai progetti architettonici dell'architetto piemontese Giuseppe Momo e dall'impresa di costruzione dell'ingegnere romano Leone Castelli\u00bb.\nNominato infatti \"architetto della reverenda fabbrica di San Pietro\", fra le numerose strutture vaticane (comprese quelle di Palazzo Pontificio) progett\u00f2 anche, in quel suo tipico stile che riusciva a temperare il senso di massiccia e solenne imponenza con elementi di classica e pi\u00f9 leggera eleganza, il fabbricato in marmo e travertino della Stazione ferroviaria (1929-1933), il Cancello di Sant'Anna (1931), il Palazzo del Tribunale, il Palazzo San Carlo e l'Ufficio postale (1932), il Palazzo delle Congregazioni (1932-1936), la sede della Pontificia Universit\u00e0 Lateranense (1932-1937) e soprattutto il nuovo ingresso ai Musei Vaticani (1929-1932), dove adott\u00f2 alcune soluzioni funzionali (come la doppia rampa elicoidale e la copertura in vetro) cui successivamente si ispir\u00f2 Frank Lloyd Wright per il suo celebrato Museo Guggenheim a New York. La rampa venne rivestita da pannelli bronzei in bassorilievo eseguiti da Antonio Maraini e fusi a Firenze dalla Fonderia Artistica Ferdinando Marinelli. A Roma ebbe modo di collaborare ancora con Marcello Piacentini per il restauro e la ricostruzione dei palazzi lungo la nuova via della Conciliazione.\nInsignito delle onorificenze pontificie di commendatore dell'Ordine di San Gregorio Magno (1\u00ba dicembre 1932) e della Gran croce dell'Ordine di San Silvestro Papa (23 maggio 1936), grand'ufficiale e senatore del Regno d'Italia, si spense nel 1940 dopo aver completato il restauro della chiesa di San Callisto e mentre stava lavorando alla costruzione della cappella di Santa Monica (Roma). Lasci\u00f2 un'ampia documentazione di progetti e disegni, oggi conservata nel Fondo Giuseppe Momo dell'Archivio di Stato di Torino insieme ai fascicoli dei figli Augusto (ingegnere) e Giulio (architetto), che ne hanno proseguito l'attivit\u00e0.\nGiudizio critico.\nAll'epoca, l'opera di Momo fu alternativamente inquadrata negli stereotipi della \"modernit\u00e0\" e del \"passatismo\" nel vieto dibattito che contrapponeva innovatori da un lato e tradizionalisti dall'altro. In realt\u00e0 i suoi lavori, riferibili per certi aspetti a un eclettismo rivisitato, tendono sia a staccarsi dagli schemi della cosiddetta prima avanguardia internazionale sia ad evitare la retorica dello stile \"di regime\", quell'architettura razionale allora tanto di moda nella costruzione dei palazzi italiani (e romani in particolare) del potere.\nLa sua solida formazione tecnica (il \"sapere\" della Scuola politecnica unito alla \"tradizione\" dell'Accademia di Belle Arti) e l'alto grado di professionalit\u00e0 (raggiunto grazie al continuo aggiornamento tecnologico legato alla sua intensa attivit\u00e0) lo tennero lontano dalle dispute teoriche in cui si esercitavano i grandi \"maestri\", senza per questo disdegnare di impiegare talora con schietto pragmatismo e rispetto dell'esistente le loro intuizioni estetiche. Nella sua veste professionale di progettista \"serio\" (il \"fare\" innanzi tutto e il lavoro eseguito a \"regola d'arte\"), colto e stimato, Momo fu un protagonista dell'architettura del suo tempo sintetizzandone tensioni e contraddizioni nel proprio \"mestiere di qualit\u00e0\"."}
{"id": "2971922", "revid": "767487", "url": "https://it.wikipedia.org/wiki?curid=2971922", "title": "Perdona e dimentica", "text": "Perdona e dimentica (\"Life During Wartime\") \u00e8 un film del 2009 diretto da Todd Solondz.\nSi tratta del seguito del film di Solondz del 1998 \"Happiness - Felicit\u00e0\", di cui riprende i personaggi principali, affidandone per\u00f2 il ruolo ad attori diversi.\nTrama.\nJoy, una donna debole e consumata dai sensi di colpa per il suicidio di uno spasimante, ha sposato l'ex vicino di casa di sua sorella Helen, Allen Mellencamp, che continua a lottare contro il suo impulso a fare telefonate oscene. Dopo che quest'ultimo non riesce a frenare le proprie pulsioni, Joy lo abbandona e si reca a trovare i suoi famigliari in Florida. La donna comincia ad avere visioni di Andy, l'ex collega di lavoro che si era suicidato poco dopo aver cominciato a uscire con lei. Joy si reca brevemente anche in California, dove visita la sorella Helen, che \u00e8 diventata una sceneggiatrice di successo.\nTrish \u00e8 l'altra sorella di Joy ma anche l'ex-moglie di Bill, un uomo che \u00e8 da anni in carcere per molestie su minori. Trish ha allevato i suoi tre figli, Billy, Timmy e Chloe, e ha iniziato da poco a uscire con Harvey Weiner, ebreo praticante che spera sia normale. L'ex-marito di Trish, finalmente lascia il carcere dopo aver scontato la sua condanna, e si dirige verso la Florida, dove la famiglia, dopo i misfatti del padre, ha traslocato per iniziare una nuova vita. Il secondo figlio di Trish, Timmy, si sta preparando per il suo bar mitzvah e di conseguenza \u00e8 particolarmente recettivo riguardo al significato di diventare un uomo.\nTrish per anni ha detto a Timmy e a Chloe che il padre era morto, per evitare di dover dire loro che \u00e8 un pedofilo. Timmy per\u00f2 lo scopre, arrabbiandosi con la madre per le sue menzogne. Interessato all'argomento, chiede alla madre come funzioni lo stupro, e Trish gli intima di urlare non appena qualcuno lo tocchi. Nel frattempo Bill si intrufola in casa di Trish per trovare l'indirizzo universitario di Billy, e lo visita alla Northern Oregon University, dove i due discutono del loro passato. In particolare Bill vuole sincerarsi che il figlio non sia omosessuale, temendo che Billy possa rivelare le stesse pulsioni sessuali del padre.\nHarvey porta il suo figlio adulto Mark a cena da Trish, dove lui e Trish rendono palese alle rispettive famiglie il loro amore. Su richiesta di Timmy, Harvey e il ragazzo hanno un colloquio, nella stanza del ragazzo, durante il quale Timmy chiede Harvey se \u00e8 gay o un pedofilo. Harvey nega di esserlo, e, sospettando Timmy possa essere stato molestato, cerca di consolarlo, toccandogli la spalla e abbracciandolo. Terrorizzato, Timmy inizia a urlare, rispettando le istruzioni precedenti ricevute di sua madre, la quale accorre e crede che Harvey abbia tentato di molestare il ragazzo.\nTimmy ha finalmente il suo bar mitzvah, durante il quale Joy soffre nuovamente di visioni, dapprima di Andy e poi di Allen, che le chiede di suicidarsi, come ha fatto lui pochi giorni prima, ma Joy si rifiuta di farlo, bandendolo dalla sua vita. Timmy lascia il ricevimento per recarsi da Mark, il figlio di Harvey, che implora di perdonarlo. Mark gli concede il perdono, ma osserva anche che tali gesti sono privi di significato. Timmy gli rivela che l'unica cosa che vuole \u00e8 rivedere e riavere suo padre. Sullo sfondo Bill si materializza fugacemente, ignorato per\u00f2 da Mark e da Timmy, concentrati sulle proprie emozioni.\nColonna sonora.\nIl brano del titolo originale \u00e8 interpretato da Devendra Banhart, cantautore statunitense.\nDistribuzione e accoglienza.\nIl film \u00e8 stato presentato al festival di Venezia 2009, dove ha vinto il Premio Osella per la migliore sceneggiatura."}
{"id": "2971930", "revid": "1543377", "url": "https://it.wikipedia.org/wiki?curid=2971930", "title": "Strato attivo", "text": "In ambienti contenenti permafrost, lo strato attivo \u00e8 il livello superiore del suolo che disgela durante l'estate e congela di nuovo durante l'autunno. In tutti i climi, che vi sia o meno il permafrost, la temperatura nei livelli inferiori del suolo rimarr\u00e0 pi\u00f9 stabile di quella in superficie, dove l'influenza della temperatura dell'ambiente \u00e8 maggiore. Ci\u00f2 significa che, nel corso di molti anni, l'influenza del raffreddamento invernale e del riscaldamento estivo (nei climi temperati) diminuir\u00e0 con l'aumentare della profondit\u00e0.\nSe la temperatura invernale \u00e8 al di sotto del punto di congelamento dell'acqua, nel suolo verr\u00e0 a formarsi un fronte di frost, una linea di congelamento che costituisce il confine tra suolo congelato e scongelato; con l'arrivo della primavera e dell'estate, lo scongelamento del suolo avviene sempre dall'alto in basso. Se il riscaldamento durante l'estate supera il raffreddamento invernale, il suolo sar\u00e0 completamento scongelato durante l'estate e non ci sar\u00e0 nessun permafrost. Questo succede quando la temperatura media annuale \u00e8 al di sopra dello 0\u00a0\u00b0C (32\u00a0\u00b0F), ma anche quando essa \u00e8 leggermente al di sotto di 0\u00a0\u00b0C in siti esposti al sole con materiali parentali dalla granulometria grossolana.\nQuando il calore non \u00e8 sufficiente per provocare il disgelo completo del suolo congelato, si forma il permafrost. Lo strato attivo in questo caso \u00e8 costituito dagli strati superiori del suolo che si scongelano durante l'estate, mentre lo strato inattivo si riferisce al suolo sottostante che \u00e8 congelato per tutto l'anno in quanto il calore non riesce a penetrarvi. L'acqua liquida non pu\u00f2 fluire al di sotto dello strato attivo, con il risultato che gli ambienti di permafrost tendono ad essere scarsamente drenati e paludosi.\nProfondit\u00e0 di disgelo.\nLo spessore dello strato attivo, noto come profondit\u00e0 di disgelo, \u00e8 determinato dalla misura alla quale il fronte di congelamento (frost) \u00e8 costretto a ritirarsi a causa del riscaldamento durante l'estate.\nPerci\u00f2, il fattore principale che determina lo spessore dello strato attivo \u00e8 la temperatura massima raggiunta durante l'estate. Se essa \u00e8 soltanto di poco al di sopra di 0\u00a0\u00b0C, lo strato attivo potrebbe essere molto sottile (soltanto 10\u00a0cm nell'Isola di Ellesmere), mentre se \u00e8 abbastanza calda, lo strato risulter\u00e0 molto pi\u00f9 spesso (circa 2,5 m a Jakutsk in Siberia); nel caso in cui il permafrost sia discontinuo e il suolo inizi a scongelare pi\u00f9 presto, lo strato pu\u00f2 essere ancora pi\u00f9 spesso (5 metri a Yellowknife, nei Territori del Nord-Ovest del Canada). Anche il materiale parentale del terreno \u00e8 importante; gli strati attivi di natura sabbiosa o ghiaiosa possono essere fino a cinque volte pi\u00f9 profondi di quelli costituiti da materiale parentale limoso o ricco in argilla. Il materiale pi\u00f9 grossolano permette infatti una maggiore penetrazione del calore nelle profondit\u00e0 del suolo.\nQuesto \u00e8 importante perch\u00e9 le radici delle piante non possono penetrare al di l\u00e0 dello strato attivo e sono limitate dal suo spessore. Perci\u00f2, in un ambiente di permafrost continuo le piante devono avere radici poco profonde, limitando cos\u00ec la vegetazione arborea a specie particolari come ad es. il \"larice\". Nelle regioni con permafrost discontinuo invece molte conifere sono in grado di svilupparsi facilmente.\nPereletok.\nA causa della variazione delle temperature estive di anno in anno, anche la quantit\u00e0 di riscaldamento dello strato attivo varia per cui la profondit\u00e0 di disgelo non \u00e8 costante. Il pereletok \u00e8 uno strato congelato di terreno, alla base di uno strato attivo, che pu\u00f2 persistere per uno o diversi anni e si scongeler\u00e0 soltanto durante un'estate pi\u00f9 calda rispetto alla media. Il termine russo pereletok (altrimenti detto intergelisol) significa \u201cghiaccio vecchio\u201d o \u201cche sopravvive oltre l'estate\u201d.\nFormazione del suolo nello strato attivo.\nLa crioturbazione \u00e8 la forza dominante che agisce nello strato attivo e che tende a renderlo generalmente uniforme nella composizione complessiva. Tuttavia, la diversa composizione dei suoli dovuta alle differenze nella roccia parentale \u00e8 molto marcata nelle regioni di permafrost a causa del basso tasso di meteorizzazione che si verifica nei climi molto freddi.\nIl lento tasso di decomposizione del materiale organico implica che i gelisol (suoli di permafrost) sono molto importanti, dato che rappresentano dei bacini di contenimento per il biossido di carbonio, il quale insieme ad altri gas serra (principalmente il metano) si forma dalla decomposizione molto lenta della materia organica in eccesso che rimane nella maggior parte dei gelisol e che viene mescolata nello strato di pereletok durante estati relativamente calde e al di sotto di tale strato nei periodi pi\u00f9 caldi risalenti a circa 5000-6000 anni fa. Questo immagazzinamento di carbonio significa che lo scongelamento del permafrost potrebbe accelerare il riscaldamento globale. Alcuni suggeriscono che la differenza potrebbe diventare molto significativa soprattutto se il carbonio \u00e8 stato immagazzinato \"prima\" dell'ultimo massimo glaciale."}
{"id": "2971937", "revid": "123359490", "url": "https://it.wikipedia.org/wiki?curid=2971937", "title": "Florian Ceynowa", "text": "Biografia.\nFiglio del proprietario terriero Wojciech Ceynowa (spesso erroneamente indicato come fabbro del villaggio di S\u0142awoszyno) e di Magdalena Pienczen, ebbe altri sei fratelli, compreso uno adottivo. Bench\u00e9 le condizioni economiche della famiglia non fossero particolarmente floride, tuttavia Wojciech Ceynowa riusc\u00ec a dare un'istruzione superiore ad almeno tre dei suoi figli. Cos\u00ec, dopo la scuola elementare frequentata a S\u0142awoszyno, dove apprese sia il polacco che il tedesco, Florian prosegu\u00ec gli studi (medie e ginnasio) nella scuola cattolica di Chojnice (1831-1841), seguiti da un anno di filosofia (1842) a Breslavia e da quelli di medicina a partire dal 1843 a K\u00f6nigsberg.\nSeguace delle teorie rivoluzionarie di Ludwik Mieros\u0142awski, nel febbraio 1846 partecip\u00f2 al suo tentativo insurrezionale \"polacco\" nella Prussia occidentale assalendo la guarnigione prussiana di Starogard Gda\u0144ski, ma i suoi 100 volontari, armati solo di falci, decisero di abbandonare il campo prima ancora che l'attacco fosse concluso. Datosi alla fuga, venne arrestato il successivo 6 marzo a Kartuzy e il 17 novembre 1847 fu condannato a morte nella prigione di Moabit come capo dei rivoltosi. Venne poi graziato dal re di Prussia Federico Guglielmo IV nel 1848, durante la cosiddetta \"primavera dei popoli\", e rimesso in libert\u00e0.\nL'11 dicembre 1851 venne proclamato dottore in medicina alla Friedrich-Wilhelm-Universit\u00e4t (oggi Universit\u00e0 Humboldt di Berlino) discutendo la tesi \"De Terrae Pucensis incolarum superstitione in re medica\". Accett\u00f2 poi la proposta di Franciszka Czapski di praticare la medicina nelle sue tenute a Bukowiec, a ovest di \u015awiecie, ma alla fine del 1854, accusato della morte della diciottenne Zofia Czapska, figlia della possidente, gli fu interdetta la professione. Visse in seguito con la rendita dei propri terreni e praticando comunque la medicina illegalmente.\nIl popolo casciubo.\nConvinto assertore dell'identit\u00e0 dei Casciubi, etnia cui lui stesso apparteneva, studi\u00f2 e valorizz\u00f2 la lingua, la cultura e le tradizioni del suo popolo diventando uno dei pionieri del movimento nazionalista casciubo ottocentesco e connotandosi da un lato in termini antitedeschi e antipolacchi e dall'altro in chiave panslavista e filorussa. Gi\u00e0 nel 1843 aveva pubblicato il primo testo in casciubo puro ed in tedesco: \"Die Germanisierung der Kaschuben\" (\"La germanizzazione dei casciubi\"). La sua opera pi\u00f9 nota \u00e8 per\u00f2 lo \"Zar\u00e9s do grammatikj kasebsko-slovjnskj\u00e9 m\u00f2v\u00e9\" (\"Compendio di grammatica della lingua casciubo-slava\"), pubblicato a Pozna\u0144 nel 1879, in cui propose una forma scritta della lingua casciuba da cui si \u00e8 poi evoluta quella tuttora in uso; ci\u00f2 contribu\u00ec notevolmente a rendere indipendente il casciubo dalla lingua letteraria polacca usata fino allora."}
{"id": "2971944", "revid": "1305772", "url": "https://it.wikipedia.org/wiki?curid=2971944", "title": "Orlovskij rajon", "text": "Orlovskij rajon \u00e8 un toponimo di vari rajon della Russia"}
{"id": "2971945", "revid": "1305772", "url": "https://it.wikipedia.org/wiki?curid=2971945", "title": "Orlovskij", "text": "Orlovskij "}
{"id": "2971946", "revid": "110157", "url": "https://it.wikipedia.org/wiki?curid=2971946", "title": "Orlovskij rajon (Oblast' di Or\u00ebl)", "text": "L'Orlovskij rajon () \u00e8 un rajon dell'Oblast' di Or\u00ebl, nella Russia europea, il cui capoluogo \u00e8 Or\u00ebl. Istituito nel 1928, ricopre una superficie di 1.701 chilometri quadrati."}
{"id": "2971949", "revid": "767487", "url": "https://it.wikipedia.org/wiki?curid=2971949", "title": "Orlovskij rajon (Oblast' di Kirov)", "text": "L'Orlovskij rajon () \u00e8 un rajon dell'Oblast' di Kirov, nella Russia europea, il cui capoluogo \u00e8 Orlov. Istituito nel 1929, ricopre una superficie di 1989 chilometri quadrati."}
{"id": "2971950", "revid": "32411499", "url": "https://it.wikipedia.org/wiki?curid=2971950", "title": "Distretto di Orlov", "text": ""}
{"id": "2971951", "revid": "117684652", "url": "https://it.wikipedia.org/wiki?curid=2971951", "title": "Cuneo di ghiaccio", "text": "Un cuneo di ghiaccio \u00e8 un tipo di fessura nel suolo formata da un pezzo di ghiaccio stretto o sottile le cui dimensioni possono arrivare fino a 3-4 metri al livello del terreno ed estendersi in profondit\u00e0 per diversi metri. Durante i mesi invernali, l'acqua nel terreno congela e si espande. Una volta che le temperature arrivano a -17 gradi Celsius (o ancora pi\u00f9 fredde), il ghiaccio che si \u00e8 gi\u00e0 formato agisce come un solido e si contrae per formare crepe nella superficie note come cunei di ghiaccio. Mentre questo processo continua nel corso di molti anni, i cunei di ghiaccio possono crescere fino a raggiungere le dimensioni di una piscina. I cunei di ghiaccio di solito appaiono modellati in una forma poligonale, i cosiddetti poligoni da cunei di ghiaccio.\nFormazione.\nEsistono molte teorie in merito all'origine dei cunei di ghiaccio, ma soltanto una \u00e8 sempre stata ritenuta valida dai pi\u00f9 eminenti scienziati: la teoria della contrazione termica.\nTeoria della contrazione termica.\nQuesta teoria stabilisce che durante i mesi invernali, le dimensioni delle fratture causate da contrazione termica sono solo di alcuni centimetri in superficie e un paio di metri in profondit\u00e0 a causa del freddo estremo. Successivamente, nel corso di alcuni mesi, la neve si scioglie e l'acqua che resta riempie le fratture e il permafrost sotto la superficie congelandosi. Queste piccole crepe diventano permafrost. Quando arrivano i mesi estivi, il permafrost si espande e la compressione orizzontale fa capovolgere i sedimenti congelati a causa della deformazione plastica. L'inverno successivo, il freddo provoca di nuovo il congelamento, fratturando i cunei di ghiaccio gi\u00e0 in via di formazione, aprendo la strada all'eventuale acqua prodotta dallo scioglimento della neve che riempir\u00e0 le fessure vuote. Si pensa che la temperatura media annua dell'aria necessaria per formare i cunei di ghiaccio vada da -6 \u00b0 a -8\u00a0\u00b0C o anche meno.\nTipi.\nEsistono tre diversi tipi o forme di cunei di ghiaccio: attivi, inattivi e colati. Tutte e tre queste forme sono oggi prevalenti e possono essere trovate in diverse parti del mondo.\nAttivi.\nI cunei di ghiaccio attivi sono quelli che stanno ancora evolvendo e crescendo. Durante l'anno, uno strato di ghiaccio verr\u00e0 aggiunto se si verificano fratturazioni, anche se le fratture, per essere considerate attive, non \u00e8 necessario che si verifichino puntualmente ogni anno. La zona in cui restano attivi la maggior parte dei cunei di ghiaccio \u00e8 lungo la linea del permafrost. La quantit\u00e0 di cunei di ghiaccio attivi che si fratturano annualmente \u00e8 costantemente in declino con tendenza a diventare inattivi.\nInattivi.\nQuelli inattivi sono cunei che non subiscono pi\u00f9 la fratturazione e lo sviluppo. Per tutto il periodo invernale, i cunei non si spaccano e perci\u00f2 in estate non vi \u00e8 la possibilit\u00e0 di aggiungere acqua.\n\"Colati\".\nNelle regioni con permafrost di lunga data, i cunei di ghiaccio sono sciolti e non sono pi\u00f9 pieni di ghiaccio. Il cuneo, ora vuoto, viene riempito con sedimenti e terra delle pareti circostanti. Questi sono chiamati cunei di ghiaccio \"colati\" e sono utili per valutare il clima di centinaia di migliaia di anni fa.\nI cunei di ghiaccio e l'erosione.\nIn condizioni particolari, succede che il terreno esposto all'azione dell'erosione litoranea o fluviale metta a nudo il reticolo dei cunei di ghiaccio che, sciogliendosi, contribuiscono alla perdita di coesione del terreno, accentuando l'erosione in modo abnorme, dato che i due tipi di erosione, quella prettamente litorale-fluviale e quella causata dai cunei di ghiaccio, viene a sommarsi, in un circolo vizioso ininterrotto. Mauro Valli riferisce l'esempio delle \"falesie che fiancheggiano il mare di Beaufort\", la cui costa a causa di questo \"doppio\" fenomeno di erosione arretra a una velocit\u00e0 media di circa 1\u20135 m all'anno. Mentre nella Russia artica \"un'isola intera, quella di Semionov\" \u00e8 stata cancellata dalla cartina geografica nel giro di un secolo . Lo stesso avviene nell'Artico canadese e nei fiumi siberiani con il disgelo primaverile dove gli argini subiscono un arretramento di diversi metri, con punte registrate a livello locale di 25 m l'anno."}
{"id": "2971952", "revid": "1573940", "url": "https://it.wikipedia.org/wiki?curid=2971952", "title": "Dezab", "text": "Dez\u0101b o Dez \u0100b (farsi \u062f\u0632\u0622\u0628) \u00e8 una citt\u00e0 dello shahrest\u0101n di Dezful, circoscrizione Centrale, nella provincia del Kh\u016bzest\u0101n. Aveva, nel 2006, una popolazione di 10.169 abitanti."}
{"id": "2971955", "revid": "1573940", "url": "https://it.wikipedia.org/wiki?curid=2971955", "title": "Sofiabad (Khuzestan)", "text": "Sof\u012b\u0101b\u0101d (farsi \u0635\u0641\u06cc\u200c\u0622\u0628\u0627\u062f) \u00e8 una citt\u00e0 dello shahrest\u0101n di Dezful, circoscrizione Centrale, nella provincia del Kh\u016bzest\u0101n. Aveva, nel 2006, una popolazione di 8.054 abitanti."}
{"id": "2971956", "revid": "287204", "url": "https://it.wikipedia.org/wiki?curid=2971956", "title": "Giuseppe Fogazzaro", "text": "Biografia.\nZio del pi\u00f9 noto scrittore Antonio Fogazzaro (che lo rappresenta in \"Piccolo mondo moderno\" come \"don Flores\"), nacque a Bergamo da famiglia d'origine vicentina.\nRientrato con i genitori a Vicenza, nel 1831 entr\u00f2 nel Seminario diocesano per essere ordinato sacerdote nel 1836. Professore nello stesso Seminario, insieme con Giovanni Rossi ader\u00ec agli ideali risorgimentali entrando a far parte, in occasione dei moti del 1848, del \"Comitato provvisorio dipartimentale\" vicentino. Il Fogazzaro si rec\u00f2 anche a Roma per perorare di fronte al papa la causa di Vicenza, ma non fu ricevuto. Una volta repressa l'insurrezione, entrambi dovettero andare in esilio a Firenze.\nDopo il suo ritorno a Vicenza fu perseguitato dalla polizia austriaca. Dal 1866 diresse per un ventennio la \"Scuola metodica\" ivi fondata nel 1862 e finalizzata alla formazione di insegnanti elementari.\nMor\u00ec nel 1901. Alla sua memoria \u00e8 intitolato l'attuale Liceo Don Giuseppe Fogazzaro (ex-Istituto Magistrale) di Vicenza."}
{"id": "2971957", "revid": "290023", "url": "https://it.wikipedia.org/wiki?curid=2971957", "title": "La prima cosa bella (brano musicale)", "text": ""}
{"id": "2971960", "revid": "405275", "url": "https://it.wikipedia.org/wiki?curid=2971960", "title": "Tamburo (personaggio)", "text": ""}
{"id": "2971961", "revid": "405275", "url": "https://it.wikipedia.org/wiki?curid=2971961", "title": "Cembalo (personaggio)", "text": ""}
{"id": "2971962", "revid": "1573940", "url": "https://it.wikipedia.org/wiki?curid=2971962", "title": "Mianrud", "text": "M\u012b\u0101nr\u016bd (farsi \u0645\u06cc\u0627\u0646\u0631\u0648\u062f) \u00e8 una citt\u00e0 dello shahrest\u0101n di Dezful, circoscrizione Centrale, nella provincia del Kh\u016bzest\u0101n. Aveva, nel 2006, una popolazione di 9.199 abitanti."}
{"id": "2971964", "revid": "100406659", "url": "https://it.wikipedia.org/wiki?curid=2971964", "title": "Torre di Karin", "text": ""}
{"id": "2971970", "revid": "2055516", "url": "https://it.wikipedia.org/wiki?curid=2971970", "title": "Simona Halep", "text": "Da singolarista, ha vinto in totale ventitr\u00e9 tornei WTA, tra cui due prove del Grande Slam: l'Open di Francia 2018 e il torneo di Wimbledon 2019, quest'ultimo per la prima volta vinto da una tennista rumena. Negli Slam vanta altre tre finali, due delle quali sempre a Parigi nel 2014 e nel 2017, un'altra all'Australian Open 2018, oltre a tre semifinali a Wimbledon 2014, allo US Open 2015 e all'Australian Open 2020. Nel 2014 ha anche raggiunto la finale del Masters di fine anno. \n\u00c8 stata la venticinquesima tennista a raggiungere la vetta del ranking mondiale e la dodicesima a terminare per ben due volte, nel 2017 e nel 2018, la stagione in quella posizione. Dopo un dominio durato quasi un anno (dal 26 febbraio 2018 al 28 gennaio 2019), ha ceduto la prima posizione a Naomi \u014csaka. \u00c8 rimasta all'interno della top 10 dal 27 gennaio 2014 (anno della sua apparizione tra i primi dieci posti) all'8 agosto 2021, trascorrendovi complessivamente 373 settimane consecutive.\nCon un introito di oltre 37 milioni di dollari, \u00e8 la quarta tennista ad aver guadagnato di pi\u00f9 dai montepremi offerti dalla Women's Tennis Association.\nBiografia.\nSimona Halep \u00e8 nata a Costanza, in Romania, il 27 settembre 1991. Suo padre, Stere, gestiva una fattoria di latte e formaggio. Simona ha incominciato a giocare a tennis all'et\u00e0 di quattro anni per emulare il fratello maggiore nella pratica di questo sport. Nel 2009 Simona ha dovuto subire un'operazione di riduzione del seno, a causa dell'ingombro che le causava durante le partite, passando da una quarta a una seconda misura. Halep ha definito tale scelta come \"il sacrificio pi\u00f9 grande che abbia dovuto fare per diventare numero uno del mondo.\" \nSimona \u00e8 stata allenata da Darren Cahill dal 2015 al 2018, riassumendolo come coach a fine 2019, e dal rumeno Daniel Dobre dal 2019, mentre il suo coach di fitness \u00e8 Teo Cercel. Halep \u00e8 seguita anche dall'ex tennista connazionale Virginia Ruzici, che \u00e8 anche il suo manager personale.\nIn seguito alla vittoria del suo primo titolo del Grande Slam, l'Open di Francia 2018, \u00e8 stata accolta nello stadio Arena Na\u021bional\u0103 a Bucarest per celebrare la vittoria insieme a circa 15000 persone, mentre dopo la conquista di Wimbledon 2019 ad attenderla c'erano quasi 30000 persone. Una cerimonia di simile portata si \u00e8 verificata solamente dopo l'oro olimpico della ginnasta Nadia Com\u0103neci, la vittoria di Wimbledon nel doppio di Ion \u021airiac (colui che le ha offerto una wildcard a Madrid nel 2013) e per i numerosi successi del calciatore romeno migliore della storia, Gheorghe Hagi. Lo stesso \u021airiac ha definito Simona come la pi\u00f9 grande personalit\u00e0 del paese di ogni categoria, non solo dello sport. In seguito alla vittoria di Wimbledon, viene nominata portabandiera alle Olimpiadi di Tokyo 2020, le quali verranno posticipate di un anno causa pandemia di COVID-19.\nNel 2017 le viene offerta la residenza a Monte Carlo, entrando tra le 300 persone pi\u00f9 ricche della Romania, ma Halep rifiuta, affermando \u00ab\"In Romania mi sento a casa e mi sento la migliore. Anche quando non sono nel team di Fed Cup sto giocando per il mio paese. In futuro voglio essere coinvolta nella produzione di campioni per la Romania, non so come ma so che \u00e8 ci\u00f2 che voglio fare.\"\u00bb.\nHalep possiede una caffetteria a Costanza che porta le sue iniziali \"SH\", ha costruito un hotel a quattro stelle a Bra\u0219ov e comprato l'hotel Drachenhaus nella stessa citt\u00e0. Inoltre, \u00e8 proprietaria insieme alla sua famiglia di numerosi palazzi a Costanza e sponsorizza una squadra di hockey femminile. Nel 2018 ottiene la laurea honoris causa dalla West University di Timi\u0219oara. Nel 2019 \u00e8 diventata cittadina onoraria, in seguito ai suoi successi in campo sportivo. Inoltre, nello stesso anno ha ottenuto il titolo di Patriarchal Cross of Romania e l'Ordine della Stella di Romania. Nel suo palmar\u00e8s ha anche numerosi titoli internazionali: \u00e8 stata nominata come la tennista pi\u00f9 popolare nel 2014, mentre nel 2015 diventa la tennista pi\u00f9 cercata sul sito ufficiale della WTA; per tre anni consecutivi, 2017-2019, \u00e8 stata scelta come la giocatrice preferita dai fan.\nI suoi idoli sono gli ex tennisti Justine Henin e Andrei Pavel, insieme al calciatore romeno Gheorghe Hagi, mentre \u00e8 fan di Lionel Messi e Cristiano Ronaldo. \nConvola a nozze il 15 settembre 2021, a poche settimane dal fidanzamento ufficiale, con l'imprenditore macedone Toni Iuruc. \nCarriera.\n2005-2009: Esordi.\nHalep gioca i suoi primi cinque anni alternando tornei junior a quelli ITF. Nel 2005 gioca all'International Championships of Romania raggiungendo i quarti di finale in singolo e in doppio. Al 29th Mamaia-Sen Junior ITF Tournament si ferma all'ultimo atto, mentre nel 2006 migliora il risultato conquistando il titolo. Agli AS Open 2006 vince il suo secondo titolo junior mentre nel doppio si ferma in semifinale. Lo stesso copione si verifica agli Jug Open 2006. Al Tarkett Junior Open batte in finale Bojana Jovanovski e vince il quarto titolo.\nNel circuito ITF raggiunge i quarti nel \u00a0$ di Bucharest. Nel 2007 si ferma nei quarti al 14th Slovak Junior Indoor Tournament 2007 e al 19th Czech International Junior Indoor Championships. Conquista comunque il quinto titolo al 25th Perin Memorial e si ripete la settimana seguente anche al 32nd City of Florence International Tournament. All'Open International Junior Cap d'Ail Alpes-Maritimes si ferma nei quarti in singolare, mentre vince il primo titolo in doppio insieme con Ionela-Andreea Iova. Agli Open di Francia 2007, nel singolare femminile, esce di scena al terzo turno per mano di Petra Marti\u0107.Lo stesso succede al Torneo di Wimbledon 2007 - Singolare ragazze cedendo al terzo turno in favore di Evgenija Rodina. Agli US Open 2007 - Singolare ragazze perde contro Oksana Kalashnikova al terzo turno. Nel circuito ITF riesce a conquistare due tornei in singolare a Bucharest. Incomincia il 2008 perdendo in finale a Nottinghill contro Arantxa Rus. Agli Australian Open 2008 - Singolare ragazze raggiunge la semifinale, ma viene sconfitta da Jessica Moore. Nel mese di maggio si aggiudica il Trofeo Bonfiglio, importante torneo a livello giovanile, battendo in finale la serba Bojana Jovanovski con il punteggio di 6\u20134, 6\u20131.\nIn seguito si aggiudica anche l'Open di Francia 2008 - Singolare ragazze superando in finale la connazionale Elena Bogdan per 6\u20134, 6\u20137(3), 6\u20132. Con questa vittoria arriva anche al numero uno del ranking junior. Nei tornei ITF riesce a vincerne altri due sempre a Bucharest. Il primo successo nei \u00a0$ avviene nel mese di giugno in Svezia battendo in finale Anne Sch\u00e4fer per 6-3 6-2. Nel 2009 si dedica interamente al circuito maggiore. Il suo esordio in un torneo WTA avviene al GDF SUEZ Grand Prix perdendo al secondo turno delle qualificazioni. Agli Open di Francia 2009 avviene il suo esordio in un torneo del Grande Slam dove esce al secondo turno delle qualificazioni. Nel mese di agosto vince il \u00a0$ di Maribor battendo in finale Katalin Marosi.\nNel settembre del 2009 si sottopone a un intervento di mastoplastica riduttiva, in quanto considerava le generose dimensioni del proprio seno un \"handicap\" per la carriera professionistica di tennista.\n2010: Prima finale WTA.\nComincia il 2010 perdendo da St\u00e9phanie Foretz al primo turno delle qualificazioni agli Australian Open. Al torneo di Parigi indoor non supera il secondo turno delle qualificazioni cedendo alla ceca Barbora Z\u00e1hlavov\u00e1-Str\u00fdcov\u00e1. All'Andalucia Tennis Experience riesce per la prima volta in carriera a qualificarsi a un evento WTA battendo in sequenza Olivia Rogowska, Johanna Larsson e Ma\u0161a Zec Pe\u0161kiri\u010d. Al primo turno batte Iveta Bene\u0161ov\u00e1 ottenendo la sua prima vittoria in un main-draw di un torneo WTA e contro una tennista Top 100. Raggiunge poi i primi quarti di finale della carriera a discapito della connazionale Sorana C\u00eerstea. In tale circostanza viene superata da Flavia Pennetta con lo score di 6-4 7-64. Grazie agli 86 punti conquistati, sale al 145\u00ba posto della classifica. Al Barcelona Ladies Open si qualifica per il main-draw battendo in ordine Olivia Rogowska, Yvonne Meusburger e Arantxa Rus. Al primo turno viene per\u00f2 battuta dalla specialista Carla Su\u00e1rez Navarro.\nAl Grand Prix SAR La Princesse Lalla Meryem, partendo dalle qualificazioni, Simona disputa la sua prima finale WTA, perdendo contro Iveta Bene\u0161ov\u00e1 con il punteggio di 4-6 2-6. Nel corso del torneo cede un solo set, esclusa la finale, contro Nathalie Vi\u00e9rin nel primo turno di qualificazione. Successivamente, si sbarazza di Estrella Cabeza Candela, Lucie Hradeck\u00e1, Ol'ha Sav\u010duk, Patty Schnyder e Renata Vor\u00e1\u010dov\u00e1. Salita alla 112\u00aa posizione, viene sconfitta nel primo turno di qualificazione a Madrid da Kl\u00e1ra Koukalov\u00e1. Agli Open di Francia 2010 riesce a qualificarsi per la prima volta in carriera in una prova dello Slam battendo Dar'ja Kustova, Madison Brengle e Bethanie Mattek-Sands. Al primo turno viene per\u00f2 battuta dalla settima giocatrice mondiale Samantha Stosur con il punteggio di 7-5 6-1. Non si qualifica, invece, a Wimbledon sconfitta nel secondo turno da Nastas'sja Jakimava. Il 12 luglio, subito dopo aver raggiunto la semifinale nel \u00a0$ di Biarritz, entra per la prima volta nelle top 100 precisamente al numero 96, suo best ranking. Esce di scena all'esordio a Palermo per mano di Aravane Reza\u00ef con il punteggio di 5-7 6-4 2-6, mentre a Norimberga si impone su Renata Vor\u00e1\u010dov\u00e1 per 7-5 6-2, prima di ritirarsi contro Anastasija Sevastova sul 7-5 1-6 0-5.\nSul cemento americano, non si qualifica a Cincinnati perdendo contro la connazionale Sorana C\u00eerstea. Non fa meglio nemmeno nella Rogers Cup e a New Haven, cedendo contro Vania King e Bethanie Mattek-Sands. Agli US Open 2010 gioca alla pari contro l'ex numero uno del mondo Jelena Jankovi\u0107, ma finisce per perdere il match con lo score di 6-4 4-6 7-5. Disputa gli International di Guangzhou e Seul, venendo estromessa in entrambi i tornei al primo turno da Tamarine Tanasugarn e Dinara Safina, quest'ultima wildcard ed ex numero uno della classifica scesa ormai oltre la Top 50. Non si qualifica per il Premier di Tokyo. Nel mese di ottobre perde contro Yanina Wickmayer nella finale del \u00a0$ di Torhout. Chiude la stagione al numero 82 del ranking WTA.\n2011: Seconda finale WTA.\nHalep incomincia l'anno raggiungendo i quarti di finale all'ASB Classic perdendo dalla futura vincitrice Yanina Wickmayer per 6-0 6-2, usufruendo precedentemente del ritiro di Elena Vesnina nel terzo set. Non si qualifica a Hobart. Agli Australian Open giunge al terzo turno, suo miglior risultato in una prova dello Slam, battendo Anne Kremer e Alisa Klejbanova, per poi essere sconfitta da Agnieszka Radwa\u0144ska. Seguono tre sconfitte all'esordio nei tornei di Colombia, Acapulco e Monterrey, venendo estromessa rispettivamente da Mathilde Johansson, Laura Pous Ti\u00f3 ed Aliz\u00e9 Cornet. Successivamente, accede al main-draw del Premier Mandatory di Madrid, dove si impone in rimonta su Nuria Llagostera Vives (0-6 6-2 6-4), per poi cedere nettamente contro la meglio classificata Mar\u00eda Jos\u00e9 Mart\u00ednez S\u00e1nchez. Disputa un secondo turno a Miami, non andando oltre per mano dell'undicesima testa di serie Svetlana Kuznecova: Halep incassa un bagel in tre \"matches\" consecutivi. \nAd aprile, Simona perde la seconda finale della carriera per il secondo anno di fila al Grand Prix SAR La Princesse Lalla Meryem contro l'italiana Alberta Brianti con il punteggio di 6-4 6-3. Nel corso torneo, come l'anno precedente, arriva all'ultimo atto senza consentire alle avversarie di aggiudicarsi un set. Difatti, si sbarazza di Nastas'sja Jakimava per 6-2, 6-0; Alla Kudrjavceva per 6-2 6-4; Gr\u00e9ta Arn per 6-2 6-1 e Kirsten Flipkens per 7-5 6-4. In seguito, perde al primo turno a Cascais, a Madrid e a Strasburgo, mentre a Roma non si qualifica per il Premier 5. Agli Open di Francia viene ancora battuta da Samantha Stosur, ma questa volta al secondo turno, la quale le lascia appena due games.\nPrende parte al Danish Open dove estromette con fatica Anastasija Sevastova (65-7 7-64 6-0), per poi perdere contro Petra Marti\u0107 con il punteggio di 3-6 7-5 5-7. Si presenta all'UNICEF Open, ma esce di scena all'esordio per mano di Dominika Cibulkov\u00e1. Al Torneo di Wimbledon arrivo fino al secondo turno e riesce a strappare anche un set a Serena Williams vinto 6-3, ma non pu\u00f2 nulla nei restanti due persi nettamente per 6-2 e 6-1. \nA Bad Gastein viene sconfitta in rimonta dopo un match lottatissimo da Sybille Bammer. Seguono altre due sconfitte premature al Bank of the West e al Mercury Insurance Open. \nAlla Rogers Cup supera le qualificazioni e riesce a battere al primo turno la due volte vincitrice di uno Slam Svetlana Kuznecova con lo score di 4-6 6-4 6-3. Al turno successivo viene per\u00f2 sconfitta da Lucie \u0160af\u00e1\u0159ov\u00e1 con il punteggio di 6-2 6-4. Agli US Open conquista la sua miglior vittoria in termini di classifica superando al primo turno la forte cinese Li Na (n\u00b0 6 WTA) per 6-2 7-5, ma viene battuta al secondo round dalla spagnola Carla Su\u00e1rez Navarro con il punteggio di 3-6 6-2 6-2. Conclude l'anno con un secondo turno in Lussemburgo (perso contro Anastasija Sevastova) e una semifinale nel torneo ITF $75.000 di Dubai (sconfitta da Noppawan Lertcheewakarn.\n2012: Terza finale WTA.\nHalep apre l'anno malamente a Brisbane a causa della sconfitta nel primo turno contro la Top 15 Kim Clijsters. Tuttavia, giunge ai quarti al Moorilla Hobart International persi contro la tennista belga Yanina Wickmayer, prima testa di serie. Agli Australian Open viene sconfitta al primo turno dalla qualificata Paula Ormaechea con lo score di 6-1 3-6 7-5. \nSegue la sconfitta all'esordio a Parigi, dove cede alla pi\u00f9 quotata Roberta Vinci. Al Qatar Ladies Open batte al primo turno la slovacca Daniela Hantuchov\u00e1 con lo score di 3-6 6-2 7-64 e al secondo round la ceca Iveta Bene\u0161ov\u00e1 con un doppio 6-4. Al terzo turno viene sconfitta dalla nuova numero uno del mondo Viktoryja Azaranka che non le lascia scampo con il punteggio di 6-3 6-1. Al Dubai Tennis Championships passa le qualificazioni battendo Alla Kudrjavceva, Mar\u00eda Jos\u00e9 Mart\u00ednez S\u00e1nchez e Arantxa Rus. Al primo turno riesce a battere la russa Anastasija Pavlju\u010denkova, mentre nel secondo round viene sconfitta da Caroline Wozniacki con lo score di 6-2 6-3. Nonostante ci\u00f2, fa il suo ingresso tra le migliori cinquanta del mondo, fermandosi esattamente sul 50\u00ba posto. Raggiunge in seguito il terzo turno sia al BNP Paribas Open sia al Sony Ericsson Open, perdendo rispettivamente da Marija \u0160arapova e Marion Bartoli. Al Barcelona Ladies Open perde nei quarti di finale contro Carla Su\u00e1rez Navarro, dopo esserci vendicata di Roberta Vinci.\nAl Grand Prix SAR La Princesse Lalla Meryem, torneo in cui aveva raggiunto la finale nelle due precedenti edizioni, viene sconfitta in semifinale da Kiki Bertens con lo score di 6-3 6-4. Nel mese di maggio viene battuta in finale al torneo del Brussels Open da Agnieszka Radwa\u0144ska in due set. Nei tornei di Madrid e Roma perde contro la wildcard Venus Williams (1-6 6-4 66-7 e 3-6 4-6). Raggiunge la prima finale stagionale e la prima di un torneo di categoria Premier a Bruxelles grazie alle vittorie su Jelena Jankovi\u0107 per 6-2 3-6 7-6; Monica Niculescu per 6-1 6-1; Dominika Cibulkov\u00e1 per 0-6 6-4 6-3 e Sofia Arvidsson per 6-4 6-3. Tuttavia, viene nuovamente sconfitta nell'ultimo atto, stavolta dalla numero tre del mondo Agnieszka Radwa\u0144ska. A fine torneo, balza alla 37\u00aa posizione della classifica.\nAgli Open di Francia viene sconfitta al primo turno per mano di Petra Cetkovsk\u00e1 con il punteggio di 6-1 6-3. A 's-Hertogenbosch cede contro Anabel Medina Garrigues all'esordio. Al Torneo di Wimbledon perde nuovamente al primo turno contro Anabel Medina Garrigues (3-6 6-1 6-2). Rappresenta la Romania alle Olimpiadi di Londra, ma senza successo poich\u00e9 il trend negativo continua anche qui: sconfitta nettamente da Jaroslava \u0160vedova.\nNella Rogers Cup ritorna alla vittoria imponendosi sulla qualificata Michelle Larcher de Brito per 6-4 6-3, per poi ritirarsi contro Samantha Stosur sul punteggio di 5-7 4-4. Recupera in tempo per il torneo di Cincinnati, ma perde ancora una volta contro Medina Garriguers. Agli US Open viene battuta al secondo turno da Nadia Petrova con un doppio 6-1, dopo essersi imposta in due parziali su Iveta Bene\u0161ov\u00e1. Perde contro la stessa giocatrice nel secondo turno al Toray Pan Pacific Open. Si riprende una rivincita sulla russa nel primo turno alla Kremlin Cup con lo score di 3-6 7-5 7-5, per poi racimolare solo un game nel match di secondo turno contro la serba Vesna Dolonc. Subisce una sconfitta all'esordio a Pechino contro Marija \u0160arapova, mentre a Linz usufruisce del ritiro di Lesja Curenko, cede contro Viktoryja Azaranka con un doppio 1-6. \n2013: Sei titoli WTA stagionali.\nIncomincia il 2013 con due secondi turni: all'ASB Classic viene sconfitta da Agnieszka Radwa\u0144ska e al Moorilla Hobart International viene superata da Sloane Stephens. All'Australian Open viene battuta al primo turno con un doppio 6-1 ancora da Sloane Stephens. Raggiunge in seguito il secondo turno al Qatar Total Open dove si ritira contro Ana Ivanovi\u0107 e al BNP Paribas dove cede a Dominika Cibulkov\u00e1. Al Sony Ericsson Open batte ai primi due turni in due autentiche lotte Sabine Lisicki (6-2 3-6 7-5) e Tamira Paszek (6-1 6-7(7) 7-5). Al terzo turno viene battuta abbastanza nettamente dall'italiana Sara Errani con lo score di 6-1 6-0. Al Grand Prix SAR La Princesse Lalla Meryem raggiunge il secondo turno dove viene sconfitta dalla vincitrice del Roland Garros 2010 Francesca Schiavone con il punteggio di 6-3 6-2. Agli Internazionali BNL d'Italia a Roma Halep, partendo dalle qualificazioni, batte in serie Alice Balducci, l'ex numero 5 Daniela Hantuchov\u00e1, l'ex numero 2 Svetlana Kuznecova, la numero 4 Agnieszka Radwa\u0144ska, Roberta Vinci, e, dopo aver annullato due match-point, l'ex numero uno Jelena Jankovi\u0107, approdando in semifinale, dove cede a Serena Williams, la prima della classifica, con il punteggio di 6-3 6-0.\nAgli Open di Francia viene superata al primo turno da Carla Su\u00e1rez Navarro con lo score di 3-6 6-2 6-2. Al N\u00fcrnberger Versicherungscup di Norimberga in Germania, si aggiudica il primo torneo da professionista superando in finale Andrea Petkovi\u0107 per 6-3 6-3. La settimana successiva conquista il TOPSHELF Open di S'Hertogenbosch nei Paesi Bassi battendo in finale la belga Kirsten Flipkens con lo score di 6-4 6-2, aggiudicandosi il suo secondo torneo WTA consecutivo diventando cos\u00ec la prima rumena a riuscirci nell'intento. Al Torneo di Wimbledon esce di scena al secondo turno per mano della cinese Li Na con il punteggio di 6-2 1-6 6-0, fermando a undici la sua striscia di vittorie consecutive.\nDue settimane dopo vince il terzo torneo della carriera in un mese trionfando al Budapest Grand Prix in Ungheria dopo aver battuto in tre set l'austriaca Yvonne Meusburger e raggiungendo il best ranking al numero 23 delle classifiche mondiali. Allo Swedish Open di B\u00e5stad si ritira al secondo turno contro l'italiana Flavia Pennetta quando era sotto di un break nel terzo set. Dopo essersi riposata un mese per recuperare un problema alla schiena, ritorna alle competizioni al Western &amp; Southern Financial Group Masters &amp; Women's Open di Cincinnati spazzando via via Hsieh Su-wei per 6-7 6-1 6-2, Marion Bartoli per 3-6 6-4 6-1 ponendo fine alla carriera della tennista francese, e Samantha Stosur con il punteggio di 6-4 4-6 6-2 raggiungendo cos\u00ec i quarti di finale dove viene sconfitta da Serena Williams conquistando la miseria di quattro game.\nA New Haven Open at Yale, torneo di preparazione degli US Open, si aggiudica il quarto torneo della carriera, dell'anno, il primo della categoria Premier e sul cemento. Dopo essersi sbarazzata della Hantuchov\u00e1 perdendo solo tre game, recupera un set e un break di svantaggio e batte la spagnola Suarez Navarro per 3-6 6-4 6-1. Nei quarti soffre solo nel secondo set contro la Makarova sconfitta poi 6-1 7-6. In semifinale gioca un primo set perfetto con la Wozniacki per 6-2, mentre all'inizio del secondo perde la concentrazione incominciando a sbagliare ma la rumena mantiene nervi saldi e stappa il servizio alla danese nell'undicesimo game e chiude il set 7-5. Arriva cos\u00ec alla quarta finale della sua stupenda stagione, dove demolisce la Kvitov\u00e1 per 6-2 6-2 riuscendo a tenere testa alle bordate della tennista ceca.\nQuesto risultato le permette per la prima volta in carriera di entrare nelle prime venti giocatrici mondiali, numero 19, diventando la prima tennista rumena scavalcando la C\u00eerstea. Agli US Open approda per la prima volta agli ottavi di finale battendo Heather Watson, Donna Veki\u0107 e la testa di serie numero 14 Marija Kirilenko, ma viene sconfitta da Flavia Pennetta per 6-4 7-6 dopo aver sprecato nel secondo set un set point. A Tokyo, Simona esce al terzo turno per mano di Venus Williams, dopo aver battuto nei due turni precedenti Anastasija Pavlju\u010denkova e Andrea Petkovi\u0107. Al China Open di Pechino, viene sconfitta gi\u00e0 al primo turno da Urszula Radwa\u0144ska con un doppio tie-break. Alla Kremlin Cup si aggiudica il quinto titolo stagionale battendo in finale Samantha Stosur, nei turni precedenti aveva eliminato in successione Magdal\u00e9na Ryb\u00e1rikov\u00e1, Alisa Klejbanova e Anastasija Pavlju\u010denkova. Partecipa poi al Garanti Koza WTA Tournament of Champions dove si aggiudica il titolo, il sesto dell'anno, ancora a discapito di Samantha Stosur.\n2014: Prima finale Slam, finale alle WTA Finals e top 3.\nHalep incomincia la stagione disputando il torneo di Sydney, uscendo di scena gi\u00e0 al primo turno contro Madison Keys. All'Australian Open arriva per la prima volta nella sua carriera ai quarti di finale in un torneo del Grande Slam. Il 27 gennaio 2014 \u00e8 entrata, per la prima volta in carriera, nella Top 10 della classifica WTA, piazzandosi al n. 10 del mondo. Il 16 febbraio 2014, imponendosi per 6-2 6-3 su Angelique Kerber vince il suo settimo titolo WTA al Qatar Total Open di Doha. Il 17 aprile 2014 ha vinto il premio Fed Cup Heart Award 2014. Successivamente partecipa al BNP Paribas Open di Indian Wells, dove viene sconfitta in semifinale da Agnieszka Radwa\u0144ska.\nAl Porsche Tennis Grand Prix viene eliminata al secondo turno dalla russa Svetlana Kuznecova con il punteggio di 7-5, 7-64. Dopo la delusione di Stoccarda, la rumena prende parte al torneo di Madrid dove, dopo aver battuto Ana Ivanovi\u0107 ai quarti, e Petra Kvitov\u00e1 in semifinale, accede alla sua seconda finale stagionale. In finale viene sconfitta in tre set dalla russa Marija \u0160arapova 6-1, 2-6, 3-6. \nHalep prende parte allo Slam di Parigi come quarta testa di serie, nonostante il ritiro prima del terzo turno di Roma contro Carla Su\u00e1rez Navarro. Qui, si sbarazza in due sets di: Alisa Klejbanova per 6-0 6-2; Heather Watson per 6-2 6-4; Mar\u00eda Teresa Torr\u00f3 Flor per 6-3 6-0; Sloane Stephens per 6-4 6-3; Svetlana Kuznecova per 6-2 6-2 ed Andrea Petkovi\u0107 per 6-2 7-64. In questo modo, raggiunge la sua prima finale Slam in carriera senza incontrare tenniste Top 10 e si tratta della prima finale di una giocatrice romena dal 1980, quando Virginia Ruzici perse proprio a Parigi contro Chris Evert. Tuttavia, nell'ultimo atto Marija \u0160arapova (gi\u00e0 vittoriosa nel 2012) le nega il trofeo, imponendosi con il punteggo 6-4 56-7 6-4, dopo oltre 3 ore di gioco.\nA Wimbledon arriva al suo terzo quarto di finale slam consecutivo, e qui batte la finalista di Wimbledon 2013 Sabine Lisicki. In semifinale viene battuta dalla ventenne canadese Eugenie Bouchard in due set. Vince il suo secondo titolo stagionale al torneo di Bucharest, dove batte in finale l'italiana Roberta Vinci 6-1, 6-3.\nAl torneo di Cincinnati viene eliminata ai quarti dalla russa Marija \u0160arapova con il punteggio di 3-6 6-4 6-4. A New Haven viene eliminata, invece, agli ottavi di finale da Magdal\u00e9na Ryb\u00e1rikov\u00e1 in tre set. Agli US Open entra come numero due del mondo ma viene eliminata al terzo turno dalla numero 121 del mondo Mirjana Lu\u010di\u0107-Baroni con il punteggio di 7-66 6-2. Il 15 settembre, viene confermato a livello matematico che la tennista rumena parteciper\u00e0 al WTA Tour Championships 2014, che si disputa a Singapore.\nAccreditata della quarta testa di serie, prende parte all'ultimo torneo dell'anno. Nel round robin vince agevolmente i primi due incontri, superando 6-2 6-3 la canadese Bouchard (n. 5 del seeding) e poi battendo l'americana Serena Williams, numero 1 del mondo, con un sorprendente 6-0 6-2. Nonostante la sconfitta in tre set contro la serba Ana Ivanovi\u0107 (n. 7), si classifica al primo posto del girone. In semifinale batte in scioltezza la polacca Agnieszka Radwa\u0144ska (n. 6), ma in finale subisce un netto 6-3 6-0 dalla Williams, che si prende cos\u00ec la rivincita. \nIn virt\u00f9 della finale raggiunta, la tennista rumena scala un gradino della classifica mondiale e chiude pertanto la stagione al terzo posto.\n2015: Vittoria a Indian Wells.\nSimona incomincia la stagione disputando il torneo di Shenzhen Open 2015, e arrivando in finale contro la svizzera Timea Bacsinszky contro la quale vince 6-2 6-2, vincendo il suo nono titolo in carriera. Partecipa a Sydney accreditata come prima testa di serie ma, a causa di una gastroenterite, \u00e8 costretta al ritiro. La settimana seguente prende parte al primo slam stagionale con la terza testa di serie. Accede agevolmente ai quarti di finale senza concedere set, ma cede alla russa Ekaterina Makarova, perdendo 6-4, 6-0. Dopo aver rappresentato il proprio paese in Fed Cup (dove le rumene si sono imposte 3-2 sulle spagnole) prende parte ai Dubai Tennis Championships, dove le viene assegnata la 1\u00ba testa di serie. Approda alle semifinali dopo aver estromesso dal torneo Daniela Hantuchov\u00e1, Cvetana Pironkova e Makarova (n\u00b0 9 WTA). In semifinale incontra la 3\u00ba testa di serie del tabellone e numero 5 del mondo Caroline Wozniacki, superandola in rimonta (2-6, 6-1, 6-1) e accedendo alla finale, dove con il punteggio di 6-4, 7-6 batte Karol\u00edna Pl\u00ed\u0161kov\u00e1. Per la tennista rumena \u00e8 il 10\u00ba titolo in carriera e il secondo della stagione. Nel mese di marzo prende parte al torneo di Indian Wells. Riesce a vincere il titolo battendo in finale la serba Jelena Jankovi\u0107 con il punteggio di 2-6, 7-5, 6-4, dopo aver usufruito del ritiro prima dell'inizio del match di Serena Williams; a Miami, invece, cede in semifinale contro Serena Williams nella partita pi\u00f9 bella del torneo. Al Porsche Tennis Grand Prix di Stoccarda raggiunge un'altra semifinale, dove viene sconfitta in tre set da Caroline Wozniacki. Grazie all'uscita al secondo turno della campionessa uscente Marija \u0160arapova, si issa nuovamente al numero 2 della classifica WTA.\nNel mese di maggio prende parte al torneo di Madrid, dove \u00e8 finalista uscente. Viene eliminata a sorpresa all'esordio dalla francese Aliz\u00e9 Cornet, con il punteggio di 7-6, 6-3. Successivamente partecipa agli Internazionali BNL d'Italia dove arriva in semifinale senza perdere neanche un set, ma si fa sorprendere dalla spagnola Carla Su\u00e1rez Navarro, che ha la meglio con il punteggio di 2-6, 6-3, 7-5. Nonostante la semifinale raggiunta, la rumena cede la seconda posizione mondiale alla vincitrice del torneo romano, Marija \u0160arapova. Prende parte al Roland Garros nel quale esce di scena gi\u00e0 al secondo turno per mano della croata Mirjana Lu\u010di\u0107-Baroni perdendo 5-7 1-6. A Wimbledon fa addirittura peggio, venendo superata all'esordio dalla slovacca Jana Cepelova, per 7-5 4-6 3-6, numero 106 del mondo. Disputa i quarti di finale a Birmingham, dove viene sconfitta in rimonta da Kristina Mladenovic con lo \"score\" di 2-6 6-0 7-64. \nDisputa un'ottima stagione sul cemento americano, raggiungendo le finali ai Premier 5 di Toronto e Cincinnati. Nella prima \u00e8, per\u00f2, costretta al ritiro durante il terzo set contro Belinda Bencic (65-7 7-64 0-3). A Cincinnati, invece, si infortuna alla gamba sinistra e viene sconfitta in due set dalla numero uno mondiale Serena Williams. Il 4 settembre, si qualifica matematicamente alle WTA Finals 2015. Agli US Open, conferma il suo stato di forma, arrivando alle semifinali, dove viene eliminata dalla futura vincitrice del torneo Flavia Pennetta. Nel corso dello Slam si sbarazza di Marina Erakovi\u0107 per 6-2 3-0 (costretta al ritiro); si impone facilmente sulle qualificate Kateryna Bondarenko e Shelby Rogers ed estromette in tre sets Sabine Lisicki e Viktoryja Azaranka. \nNon brilla durante i successivi tornei della tourn\u00e9e asiatica: a Ghanzhou, viene eliminata ai quarti dalla numero 74 del mondo Denisa Allertov\u00e1, a Wuhan dalla qualificata Johanna Konta, mentre a Pechino si ritira contro la qualificata Lara Arruabarrena. Al Masters non riesce a superare il round robin sconfitta da Marija \u0160arapova e Agnieszka Radwa\u0144ska, collezionando una sola vittoria contro l'italiana e vincitrice dello US Open Flavia Pennetta.\n2016: Vittorie a Madrid e Montr\u00e9al.\nLa stagione incomincia piuttosto male per Halep. Nonostante la semifinali a Sydney, dove perde contro Svetlana Kuznecova per 65-7 6-4 3-6, perde al primo turno degli Australian Open contro la sorpresa Shuai Zhang, che si impone per 4-6 3-6. A Dubai e Doha delude ancora, perdendo all'esordio rispettivamente da Ana Ivanovi\u0107 per 62-7 2-6 e da Elena Vesnina in rimonta. Nella parentesi americana di Indian Wells e Miami raggiunge due quarti di finale venendo fermata da Serena Williams e da Timea Bacsinszky, ma non difende i risultati dell'anno precedente (rispettivamente vittoria e semifinale) e scende in settima posizione nel ranking.\nIncomincia la stagione sulla terra rossa a Stoccarda, dove perde nettamente al secondo turno dalla futura finalista Laura Siegemund 1-6, 2-6. \u00c8 a Madrid dove torna alla ribalta, vincendo il suo primo torneo nel 2016 dopo pi\u00f9 di un anno dall'ultimo successo dominando in finale contro Dominika Cibulkov\u00e1 6-2, 6-4 e conquistando il secondo Premier Mandatory della carriera e consecutivo. Questo trionfo la riporta in top 5 nel ranking. Nel corso del torneo estromette: Misaki Doi, Karin Knapp, Timea Bacsinszky, Irina-Camelia Begu (cedendole un set per 0-6) e Samantha Stosur. Agli Internazionali d'Italia esce all'esordio contro Dar'ja Gavrilova, che si impone per 3-6 6-4 3-6. Nel Roland Garros si sbarazza di Nao Hibino per 6-2 6-0, di Zarina Dijas per 7-6 6-2 e di Naomi \u014csaka in rimonta per 4-6 6-2 6-3; per poi venire sconfitta da Samantha Stosur in due set. \nA Wimbledon raggiunge i quarti di finale superando nell'ordine: Anna Karol\u00edna Schmiedlov\u00e1 per 6-4 6-1, Francesca Schiavone con un doppio 6-1, Kiki Bertens per 6-4 6-3 e Madison Keys per 6-7 6-4 6-3. Successivamente, viene sconfitta da Angelique Kerber per 5-7 6-7. \nRitorna a vincere il torneo di Bucarest, in patria, dopo due anni dall'ultima volta. Dopo aver sconfitto Barbora Krej\u010d\u00edkov\u00e1, Isabella \u0160inikova, Danka Kovini\u0107 e Vania King, infligge un doppio 6-0 in finale a Sevastova. Continua la striscia di vittorie per Halep, che si aggiudica anche il Premier 5 di Montr\u00e9al, superando tra le altre la numero due del mondo Angelique Kerber in semifinale; in finale si impone invece in due set su Madison Keys. Raggiunge la semifinale a Cincinnati, dove si arrende alla Kerber per 3-6 4-6. Agli US Open si spinge fino ai quarti di finale, dove \u00e8 costretta a cedere nel terzo set a Serena Williams. \nDisputa il torneo di Wuhan perdendo in semifinale contro Petra Kvitov\u00e1, la quale le lascia solo tre games. A Pechino viene sconfitta nel secondo turno nuovamente da Zhang Shuai; si qualifica per le WTA Finals, ma esce di scena nei gironi ottenendo solamente una vittoria.\n2017: Seconda finale Slam a Parigi e numero uno al mondo.\nIncomincia la stagione in Cina, al torneo di Shenzhen, dove viene eliminata agli ottavi di finale da Kate\u0159ina Siniakov\u00e1. Partecipa successivamente al primo Slam stagionale, l'Australian Open, come testa di serie numero 4, dove viene sconfitta sorprendentemente al primo turno da Shelby Rogers in due set. Successivamente avrebbe dovuto partecipare al WTA Premier di San Pietroburgo, ma \u00e8 costretta al ritiro ancor prima di scendere in campo nel match dei quarti di finale per un infortunio; lo stesso infortunio, che aveva condizionato il suo rendimento nei primi due tornei dell'anno, la costringe a rinunciare all'incontro di Fed Cup della Romania contro il Belgio, e ai tornei di Doha e Dubai. Torna in campo a Indian Wells, dove viene sconfitta da Kristina Mladenovic agli ottavi di finale con un doppio 6-3, dopo aver sconfitto nel turno precedente Donna Veki\u0107 con il punteggio di 6-1 6-4. Fa meglio a Miami, uscendo di scena ai quarti di finale per mano della futura campionessa Johanna Konta.Torna a partecipare nella nazionale rumena di Fed Cup ad aprile nell'incontro contro la Gran Bretagna, nel quale Halep vince entrambi i match contro Heather Watson e Johanna Konta in due set, conducendo la Romania alla vittoria. Il torneo successivo a cui prende parte \u00e8 quello di Stoccarda, dove arriva in semifinale e viene sconfitta dalla tedesca Laura Siegemund, futura vincitrice del titolo. Il suo buon periodo di forma continua: riconferma il titolo a Madrid battendo in finale in tre set dopo una battaglia di quasi tre ore la francese Kristina Mladenovic, prendendosi cos\u00ec la rivincita per la sconfitta subita due mesi prima. Nella sua corsa al titolo sconfigge Krist\u00fdna Pl\u00ed\u0161kov\u00e1, Roberta Vinci, Samantha Stosur, Coco Vandeweghe e Anastasia Sevastova. Dopo questo successo ritorna al quarto posto del ranking mondiale. La settimana successiva, a Roma, arriva fino alla finale dove \u00e8 opposta a Elina Svitolina. Nel primo set Halep conduce 5-2, quando subisce un infortunio al piede destro che la condiziona per il resto del match: riesce ad aggiudicarsi il primo set per 6-4, ma perde i due set successivi 5-7 1-6.\nL'infortunio patito a Roma mette in dubbio ma non impedisce la sua partecipazione al Roland Garros, dove viene considerata la principale favorita al titolo. A Parigi supera nell'ordine, senza perdere un set: la slovacca Jana \u010cepelov\u00e1, la tedesca Tatjana Maria, la russa Dar'ja Kasatkina e la spagnola Carla Su\u00e1rez Navarro, prima di incontrare nuovamente la Svitolina ai quarti. Stavolta l'epilogo \u00e8 per\u00f2 differente: Halep, sotto 3-6 1-5, completa una clamorosa rimonta vincendo il match per 3-6 7-66 6-0. In semifinale elimina la diretta rivale per la piazza numero uno del ranking Karol\u00edna Pl\u00ed\u0161kov\u00e1 in tre set, assicurandosi il secondo posto in classifica e approdando alla sua seconda finale Slam, in cui \u00e8 chiamata ad affrontare la giovane lettone Je\u013cena Ostapenko, autentica sorpresa del torneo. La giovane Ostapenko rimonta a sorpresa Halep col punteggio di 4-6 6-4 6-3, costringendo la rumena in una volta sola il raggiungimento della prima posizione al mondo e la vittoria del primo titolo del Grande Slam. Torna in campo direttamente a Wimbledon, fermata ai quarti di finale dalla giocatrice di casa Johanna Konta.\nNei tornei preparatori allo US Open, coglie ottimi risultati: a Toronto centra la semifinale, persa ancora una volta contro Svitolina, mentre a Cincinnati viene annichilita con un 6-1 6-0 da Garbi\u00f1e Muguruza in finale, rimanendo cos\u00ec dietro alla numero uno del mondo Karol\u00edna Pl\u00ed\u0161kov\u00e1 di soli cinque punti. In fiducia, prende parte allo US Open in qualit\u00e0 di seconda testa di serie e al primo turno affronta una rientrante Marija \u0160arapova, la quale dopo una battaglia di quasi tre ore la batte per 6-4 4-6 6-3. Dopo l'ennesima delusione partecipa al torneo di Wuhan e usufruisce di un bye che la proietta al secondo turno. Qui incontra Dar'ja Kasatkina, che la batte piuttosto nettamente per 6-2 6-1. Nell'ambito dell'ultimo Premier Mandatory della stagione, il China Open, batte al primo turno Alison Riske, al secondo Magdal\u00e9na Ryb\u00e1rikov\u00e1 e al terzo si prende la rivincita sulla \u0160arapova per 6-2 6-2 interrompendo una serie di sette sconfitte consecutive contro la tennista siberiana. Ai quarti di finale incontra di nuovo Dar'ja Kasatkina, ma stavolta si vendica infliggendole lo stesso punteggio da lei subito la settimana precedente. In semifinale incontra Je\u013cena Ostapenko: si tratta del primo scontro diretto tra le due dopo la finale di Parigi. Stavolta l'esito \u00e8 a favore della rumena che sconfigge la Ostapenko per 6-2 6-4, diventando cos\u00ec la 25\u00aa tennista ad issarsi alla posizione numero uno del ranking WTA, superando Garbi\u00f1e Muguruza in classifica di 40 punti. In finale incontra Caroline Garcia, che la batte dopo una partita tirata per 6-4 7-63. Visti gli ottimi risultati ottenuti nel corso della stagione, si qualifica per le WTA Finals, dove, inserita nel gruppo rosso con Svitolina, Wozniacki e Garcia, non supera il round robin. Nonostante ci\u00f2, chiude la stagione al primo posto del ranking mondiale.\n2018: Primo titolo del Grande Slam.\nCome l'anno prevedete, incomincia la stagione a Shenzhen, vincendo il suo primo titolo da numero uno del mondo il 6 gennaio battendo in finale Kate\u0159ina Siniakov\u00e1 con il punteggio di 6-1 2-6 6-0. Partecipa al primo Grande Slam della stagione, l'Australian Open, dove si spinge fino alla finale eliminando nell'ordine: Destanee Aiava per 7-65 6-1; Eugenie Bouchard per 6-2 6-2; Lauren Davis per 4-6 6-4 15-13; Naomi \u014csaka e Karol\u00edna Pl\u00ed\u0161kov\u00e1 per 6-3 6-2; in semifinale ha la meglio anche su Angelique Kerber, vincitrice nel 2016, imponendosi dopo una lunga battaglia conclusasi per 6-3 4-6 9-7, salvando anche due \"match points\". \u00c8 comunque costretta ad arrendersi nell'ultimo atto a Caroline Wozniacki con un punteggio di 62-7 6-3 4-6. A causa di questa sconfitta perde la prima posizione WTA cedendola proprio alla danese. Si spinge fino alla semifinale del Doha, ma \u00e8 costretta al ritiro per una tendinite nel match che l'avrebbe vista opposta a Garbi\u00f1e Muguruza. Il 26 febbraio ritorna comunque in testa al ranking WTA pur senza giocare, in quanto Wozniacki non difende i punti guadagnati al torneo di Dubai dell'anno precedente. \nDisputa il torneo di Indian Wells battendo nell'ordine Krist\u00fdna Pl\u00ed\u0161kov\u00e1, Caroline Dolehide, Wang Qiang e Petra Marti\u0107 prima di cedere in semifinale alla futura vincitrice del torneo Naomi \u014csaka con il netto punteggio di 3-6 0-6. A Miami perde al terzo turno per mano di Agnieszka Radwa\u0144ska in tre set. Floppa anche a Stoccarda perdendo a livello di quarti di finale per 4-6 1-6 per mano di Coco Vandeweghe. Non riesce a difendere la vittoria dello scorso anno in quel di Madrid venendo eliminata ai quarti di finale per mano di Karol\u00edna Pl\u00ed\u0161kov\u00e1 per 4-6 3-6. Agli Internazionali d'Italia si prende la rivincita su Naomi \u014csaka al secondo turno lasciandole solo un gioco (6-1 6-0), usufruisce del ritiro di Madison Keys e approda ai quarti dove sconfigge per 6-2 6-3 la francese Caroline Garcia, nelle semifinali affronta Marija \u0160arapova battendola per la seconda volta consecutiva con lo score finale di 4-6 6-1 6-4. La finale \u00e8 il remake dello scorso anno dove si ritrovano opposte la rumena contro l'ucraina Elina Svitolina, confermato la vittoria dell'ucraina ma questa volta con un risultato molto pi\u00f9 netto rispetto all'edizione precedente (6-0 6-4 in favore della Svitolina).\nVittoria al Roland Garros.\nPartecipa come prima testa di serie all'Open di Francia, dove \u00e8 chiamata a difendere la finale dell'anno precedente: perde subito un set ma poi si riprende al primo turno contro Alison Riske (2-6 6-1 6-1), successivamente batte Taylor Townsend per 6-3 6-1 e Andrea Petkovi\u0107 per 7-5 6-0. Agli ottavi affronta la belga Elise Mertens annichilendola per 6-2 6-1; accede cos\u00ec ai quarti dove affronta la tedesca numero dodici del mondo Angelique Kerber, a cui cede il primo set al tiebreak ma poi vince nettamente i restanti due (62-7 6-3 6-2). Approda in semifinale dove ad attenderla c'\u00e8 Garbi\u00f1e Muguruza; oltre all'accesso per la finale, le due si giocano anche la prima piazza del ranking mondiale, ma Halep \u00e8 determinata e lascia davvero poco alla spagnola trionfando per 6-1 6-4 approdando per la terza volta in finale al Roland Garros e quarta finale Slam in carriera. Qui affronta la vincitrice degli ultimi US Open Sloane Stephens; dopo un inizio incerto Halep riprende la tenuta mentale che tanto l'ha penalizzata in questi contesti e trionfa per 3-6 6-4 6-1 vincendo il primo Slam in carriera. Questo risultato le permette di emulare l'unica rumena in grado di vincere uno Slam, Virginia Ruzici attuale manager di Halep, quaranta anni dopo. Inoltre, Halep trionfa a Parigi a dieci anni di distanza della vittoria al Roland Garros juniores. Inoltre, nel femminile si tratta del quarto Slam degli ultimi cinque che vede vincere per la prima volta una giocatrice: Ostapenko a Parigi, Stephens a New York, Wozniacki a Melbourne e, appunto, Simona Halep a Parigi. \nDopo il trionfo a Parigi si prepara per tre settimane per Wimbledon. Qui supera agevolmente i primi due turni estromettendo Kurumi Nara (6-2 6-4) e Zheng Saisai (7-5 6-0). Nel terzo turno incontra Hsieh Su-wei contro la quale cede per 6-3 4-6 5-7 dopo essersi trovata a un punto dalla vittoria nel terzo set deludendo cos\u00ec le aspettative. In Nord America, Halep raggiunge la finale sia a Montr\u00e9al che a Cincinnati. In Canada vince il titolo estromettendo nell'ordine: Anastasija Pavlju\u010denkova per 7-611 4-6 7-5; si sbarazza in due sets di Venus Williams, Caroline Garcia e Ashleigh Barty. In finale incontra Sloane Stephens sulla quale si era gi\u00e0 imposta sulla terra rossa di Parigi. Anche stavolta ha la meglio: il risultato \u00e8 di 7-66 3-6 6-4. A Cincinnati raggiunge l'atto finale senza particolari difficolt\u00e0 perdendo un solo set nel primo turno contro Alja Tomljanovic. Durante il torneo elimina: Ashleigh Barty, testa di serie numero 16, Lesja Curenko e Aryna Sabalenka. La finale la vede opposta a Kiki Bertens, che si impone per 6-2 66-7 2-6 impedendo a Halep di entrare nella storia per aver vinto consecutivamente i due pi\u00f9 prestigiosi tornei preparatori allo US Open. Approdata a New York, viene estromessa clamorosamente al primo turno da Kaia Kanepi, numero 44 del mondo, per 2-6 4-6 in appena 76 minuti di gioco, diventando la prima numero uno a venire sconfitta cos\u00ec precocemente in questo Slam. Nonostante ci\u00f2, mantiene la prima posizione del ranking ai danni di Caroline Wozniacki, numero due. \nIncomincia la stagione asiatica partecipando al torneo di Wuhan dove, dopo aver ottenuto il bye al primo turno, viene sconfitta a sorpresa nel secondo turno da Dominika Cibulkov\u00e1 per 0-6 5-7. Durante tutto il primo parziale, il gioco che l'ha resa numero uno al mondo \u00e8 inesistente; mentre cerca di riscattarsi nel secondo set recuperando da 0-2 a 4-2, non pu\u00f2 fare nulla contro la tennista slovacca che non cede e porta la rumena verso l'inevitabile sconfitta. Per Halep si tratta della terza sconfitta consecutiva. A Pechino si ritira al primo turno contro la qualificata Ons Jabeur sul punteggio di 1-6 per la tunisina, per un'ernia al disco. Questo infortunio non le consente di partecipare nemmeno alla Kremlin Cup e alle WTA Finals, interrompendo la sua presenza costante nel torneo di fine anno. Successivamente, la stessa Halep commenta il proprio ritiro: \u00abQuesto torneo \u00e8 uno dei pi\u00f9 importanti perch\u00e9 ci sono solo otto giocatrici e mostra quanto tu abbia lavorato bene durante l\u2019anno. Perci\u00f2 \u00e8 molto importante, ha significato molto per me perch\u00e9 mi sono qualificata per cinque volte di fila. Sono triste di non competere, ma a volte succede. Questo torneo, a causa del format, in cui si gioca ogni partita come una finale, \u00e8 molto duro da giocare, devi essere al 100% ogni volta\u00bb. Ciononostante, chiude per la seconda volta consecutiva la stagione da numero uno del mondo. A inizio novembre annuncia che Darren Cahill non sarebbe stato pi\u00f9 il suo allenatore, terminando una collaborazione durata tre anni.\n2019: Secondo titolo Slam.\nInizia la stagione a Sydney dove, dopo aver ricevuto un bye, viene eliminata da Ashleigh Barty con il punteggio di 4-6 4-6. Partecipa agli Australian Open per difendere i punti della finale disputata l'anno precedente, ma, dopo aver sconfitto Kaia Kanepi (62-7 6-4 6-2), Sofia Kenin (6-3 65-7 6-4) e Venus Williams (6-2 6-3), cede contro Serena Williams con il punteggio di 1-6 6-4 4-6 negli ottavi di finale. A causa di tale sconfitta, mette a rischio la prima posizione del ranking. Infatti, a fine torneo la cede a Naomi \u014csaka, ponendo fine a un dominio durato quasi un anno: dal 26 febbraio 2018 al 28 gennaio 2019. La rumena scivola fino alla terza posizione con 1448 punti di distacco dalla nipponica e 708 da Petra Kvitov\u00e1, l'altra finalista. \nSi presenta al torneo del Qatar dove, dopo essersi imposta non senza problemi su Lesja Curenko (6-2 6-3), Julia G\u00f6rges (7-61 7-66) ed Elina Svitolina (6-3 3-6 6-4), viene rimontata a sorpresa in finale da Elise Mertens, che si aggiudica il torneo per 3-6 6-4 6-3. A Dubai, invece, estromette Eugenie Bouchard per 7-64 6-4 e di nuovo la Curenko per 6-3 7-5, prima di cedere nuovamente in rimonta nei quarti di finale a Belinda Bencic, futura campionessa, per 6-4 4-6 2-6. Non fa meglio a Indian Wells, dove esce di scena al terzo turno per mano di Mark\u00e9ta Vondrou\u0161ov\u00e1 (2-6 6-3 2-6), mentre a Miami cede a Karol\u00edna Pl\u00ed\u0161kov\u00e1 in semifinale. \nNel Premier Mandatory di Madrid elimina nell'ordine: Margarita Gasparjan per 6-0 6-4, Johanna Konta per 7-5 6-1, Vikt\u00f3ria Ku\u017emov\u00e1 per 6-0 6-0, Ashleigh Barty con un doppio 7-5 e Belinda Bencic per 6-2 62-7 6-0. In finale, invece, viene sconfitta senza problemi da Kiki Bertens, gi\u00e0 finalista l'anno precedente, che le infligge un doppio 6-4. Agli Internazionali d'Italia non riesce a difendere i punti della finale raggiunta nel 2018, in quanto viene fermata all'esordio nuovamente dalla Vondrou\u0161ov\u00e1 (6-2 5-7 3-6). Si presenta al Roland Garros come campionessa in carica, ma la giovane Amanda Anisimova le nega la possibilit\u00e0 di ripetere l'impresa, superandola con il punteggio di 6-2 6-4 nei quarti di finale. Di conseguenza, scende fino all'ottava posizione del ranking. \nSull'erba centra i quarti di finale a Eastbourne, dove estromette Hsieh Su-wei, lasciandole solamente due giochi, e Polona Hercog in tre set. Tuttavia, viene sconfitta dalla futura finalista del torneo Angelique Kerber, che la liquida in due comodi set. \nVittoria a Wimbledon.\nLa stagione 2019 \u00e8 impreziosita dalla conquista del torneo di Wimbledon, secondo Slam della sua carriera e secondo titolo vinto sull'erba nonch\u00e9 primo della stagione. Nella sua corsa al titolo, estromette nell'ordine: Aljaksandra Sasnovi\u010d per 6-4 7-5; la connazionale Mihaela Buz\u0103rnescu per 6-3 4-6 6-2; Viktoria Azarenka per 6-3 6-1; la quindicenne e sorpresa del torneo Cori Gauff, con un doppio 6-3; Zhang Shuai per 7-64 6-1 e la settima testa di serie, Elina Svitolina, per 6-1 6-3. Arriva, cos\u00ec, in finale disputando un solo match contro una tennista situata tra le prime trentadue posizioni del ranking e perdendo un solo set su tredici giocati. Nell'ultimo atto si sbarazza in poco meno di un'ora di Serena Williams, alla caccia del ventiquattresimo titolo Slam, che batte con un netto doppio 6-2, diventando la prima tennista rumena a vincere il prestigioso torneo londinese e risalendo la classifica fino a raggiungere la 4\u00aa posizione.\nSi presenta a Toronto come campionessa in carica, ma non riesce a difendere il titolo. Dopo aver eliminato con difficolt\u00e0 Jennifer Brady per 4-6 7-5 7-65 ed essersi sbarazzata di Svetlana Kuznecova per 6-2 6-1, \u00e8 costretta a ritirarsi, per un problema al tendine d'Achille, nei quarti di finale contro la sorpresa del torneo Marie Bouzkov\u00e1, sul punteggio di 4-6 in favore alla ceca. A Cincinnati, dopo aver rimontato Ekaterina Alexandrova, \u00e8 costretta ad arrendersi alla futura campionessa Madison Keys. Approda dunque a New York, ultimo appuntamento Slam della stagione, reduce da due sconfitte consecutive al primo turno. Supera in questo caso il match d'esordio battendo in tre set la \"lucky loser\" Nicole Gibbs; tuttavia, al secondo turno viene sorpresa dalla qualificata Taylor Townsend, una delle poche tenniste in attivit\u00e0 ad usare il \"serve and volley\", con il punteggio di 6-2, 3-6, 64-7. A fine torneo, scivola alla posizione numero sei del ranking. Inoltre, annuncia il ritorno al suo fianco del suo storico allenatore Darren Cahill a partire dal 2020. \nPer la rumena continua il trend negativo anche in Asia, in quanto \u00e8 costretta al ritiro per un dolore lombale nel secondo turno a Wuhan. Qui, abbandona il campo sul punteggio di 4-5 in favore ad Elena Rybakina, dopo aver avuto un esordio facile contro Barbora Str\u00fdcov\u00e1. Archiviato l'infortunio, a Pechino lascia solamente due giochi a Rebecca Peterson, prima di cedere a sorpresa ad Ekaterina Aleksandrova, che si impone con il punteggio di 6-3 6-2. \nNonostante i recenti insuccessi, si qualifica come terza tennista, alle spalle di Barty e Pl\u00ed\u0161kov\u00e1, per il sesto anno consecutivo alle WTA Finals, che dal 2019 si svolgono a Shenzhen. Viene inserita nel gruppo viola insieme a Bianca Andreescu, Elina Svitolina e Karol\u00edna Pl\u00ed\u0161kov\u00e1. Dopo aver avuto la meglio in tre combattuti set contro la Andreescu, cede nettamente a Svitolina ed affronta nel turno decisivo la Pl\u00ed\u0161kov\u00e1, contro cui \u00e8 costretta ad arrendersi in tre set. Chiude dunque la stagione al 4\u00ba posto del ranking.\n2020: Tre titoli WTA e cinquecento vittorie in carriera.\nSimona inaugura la stagione 2020 con la partecipazione al nuovo torneo di Adelaide dove, dopo aver ricevuto un bye per il primo turno, batte la padrona di casa Ajla Tomljanovi\u0107 in due set, prima di perdere contro Aryna Sabalenka nei quarti di finale (6-4, 6-2). La romena fa poi tappa a Melbourne, dove \u00e8 accreditata della quarta testa di serie. Qui supera i primi cinque turni in scioltezza sconfiggendo nell'ordine: Jennifer Brady (7-65, 6-1), Harriet Dart (6-2, 6-4), Julija Putinceva (6-1, 6-4), la sedicesima testa di serie Elise Mertens (doppio 6-4) e la ventottesima testa di serie Anett Kontaveit (doppio 6-1). Si spinge cos\u00ec, per la seconda volta nella sua carriera, fino alla semifinale all'Australian Open, dove parte da favorita contro Garbi\u00f1e Muguruza: tuttavia, la spagnola la supera in due combattuti set con il punteggio finale di 7-68, 7-5. Al termine del torneo, grazie all'ottimo risultato, si ritrova al secondo posto del ranking mondiale, alle spalle di Ashleigh Barty.\nTorna in campo qualche settimana pi\u00f9 tardi a Dubai, torneo nel quale viene accreditata come prima testa di serie. Qui, dopo aver rimontato a fatica Ons Jabeur e Aryna Sabalenka, in semifinale si sbarazza facilmente di Jennifer Brady concedendole due soli giochi. In finale, la prima dopo Wimbledon 2019, supera la rivelazione dell'anno Elena Rybakina in una battaglia durata oltre due ore e conclusasi con il punteggio di 3-6, 6-3, 7-65; cos\u00ec facendo, Simona si aggiudica il ventesimo titolo in carriera e raggiunge le cinquecento vittorie in carriera. Un infortunio al piede sub\u00ecto proprio a Dubai le impedisce di prendere parte al successivo torneo di Doha.\nSuccessivamente, scoppia la pandemia di COVID-19 causando la cancellazione o il rinvio dei tornei della stagione fino a settembre: tra questi anche gli Slam di Parigi e Londra (torneo non disputato solamente negli anni della Prima e Seconda guerra mondiale) e le Olimpiadi di Tokyo, posticipate al 2021. Per quanto riguarda la classifica, la WTA decide di congelare i punti di tutte le tenniste al 9 marzo 2020, insieme a tutti i record. In vista dell'avvicinamento della data provvisoria di ripartenza del WTA Tour (3 agosto), Halep dichiara che avrebbe preso parte solo ai tornei europei fino alla fine della stagione, saltando cos\u00ec la trasferta nordamericana e gli US Open. Prendendo in considerazione anche la partecipazione alle qualificazioni nel 2010 a Melbourne e Londra, la tennista di Costanza interrompe una striscia di 42 presenze consecutive nei tornei del Grande Slam.\nIl suo ritorno in campo, inizialmente programmato per gli Internazionali di Palermo, slitta di una settimana, a causa delle misure anti-Covid imposte per Romania e Bulgaria. Riparte quindi da Praga: qui disputa il primo match dopo la vittoria di Dubai contro Polona Hercog, vincendolo con il punteggio di 6-1, 1-6, 7-63 al settimo match point. Successivamente, \u00e8 costretta alla rincorsa fin dall'inizio contro Barbora Krej\u010d\u00edkov\u00e1, poich\u00e9 si ritrova subito sotto di un set; riesce poi a rimontare la tennista di casa con lo \"score\" 3-6, 7-5, 6-2. Nei quarti di finale incontra la \"lucky loser\" Magdalena Fr\u0119ch, alla quale concede appena due giochi, mentre in semifinale ha la meglio sulla connazionale Irina-Camelia Begu, che batte anche in questo caso in due set. Approdata alla sua seconda finale della stagione, Simona si sbarazza anche della terza testa di serie Elise Mertens per 6-2, 7-5 e ottiene il ventunesimo titolo in carriera. \nIl suo buon periodo di forma continua: a Roma, accreditata della prima testa di serie, arriva fino alla finale dove \u00e8 opposta a Karol\u00edna Pl\u00ed\u0161kov\u00e1, che si ritira durante il match per un problema alla coscia. Per Halep si tratta del ventiduesimo titolo in carriera, terzo in stagione vinto consecutivamente e primo successo in assoluto sui campi del Foro Italico, alla terza finale disputata. In precedenza, si era sbarazzata in due parziali rispettivamente di Jasmine Paolini e Dajana Jastrems'ka, mentre nei quarti di finale aveva usufruito anche del ritiro di Julija Putinceva sul punteggio di 6-2 2-0 in favore di Halep; in semifinale ha concesso l'unico set del suo torneo alla Muguruza, in un match rocambolesco conclusosi per 6-3, 4-6, 6-4.\nLa romena chiude la stagione con l'ultimo slam dell'anno, il Roland Garros. Halep, vista l'assenza della numero uno del mondo Ashleigh Barty, \u00e8 accreditata della testa di serie numero uno e arriva a Parigi avendo vinto gli ultimi 2 tornei a cui ha partecipato (considerando anche il torneo di Dubai vinto a Febbraio, ha aperta una striscia di 14 vittorie consecutive). L'avventura di Simona parte contro l'iberica Sara Sorribes Tormo vincendo per 6-4 6-0. Al secondo turno affronta la connazionale Irina Camelia Begu chiudendo 6-3 6-4. Al terzo turno ritrova Amanda Anisimova, colei che l'aveva sconfitta (a sorpresa) a Parigi l'anno prima nei quarti. Questa volta, Halep ha la meglio sulla giovane americana per 6-0 6-1. Al quarto turno affronta la futura campionessa Iga Swiatek che la batte in poco pi\u00f9 di un'ora per 6-1 6-2.\nIl 31 ottobre Simona dichiara di essere risultata positiva al COVID-19, seppure con sintomi lievi. Sempre via Twitter, annuncia di essere guarita il 10 novembre.\nChiude l'anno al numero 2 del mondo.\n2021: Cento vittorie nei tornei del Grande Slam, infortunio e uscita dalla top 10.\nInaugura la stagione con le vittorie in due parziali su Anastasija Potapova e Laura Siegemund nel Gippsland Trophy, prima di cedere malamente contro Ekaterina Aleksandrova, racimolando appena tre games: la romena era passata subito avanti per 2-0, ma poi ha perso 12 dei 13 giochi successivi per un problema alla schiena (2-6, 1-6). Si ferma ai quarti di finale anche in doppio insieme a Dar'ja Gavrilova, dopo aver estromesso la coppia accreditata della terza testa serie Gabriela Dabrowski/Bethanie Mattek-Sands. Si presenta agli Australian Open, come la seconda favorita alla vittoria finale, ottenendo una vittoria schiacciante contro Lizette Cabrera per 6-2, 6-1 nel primo turno. In seguito, sfida un'altra australiana, Ajla Tomljanovi\u0107, riuscendo ad aggiudicarsi il match per 4-6, 6-4, 7-5 dopo 2 ore e 36 minuti di gioco e a recuperare uno svantaggio di 2-5 nel parziale decisivo. Nel terzo turno, supera con facilit\u00e0 Veronika Kudermetova con lo score di 6-1 6-3. Agli ottavi, rimonta un set di svantaggio alla campionessa dell'ultimo Roland Garros, Iga Swiatek, battendola per 3-6 6-1 6-4, raggiungendo la 100\u00aa vittoria in un major. Nella circostanza, incrocia la racchetta con la testa di serie n\u00b010 Serena Williams: per la decima volta in carriera, Halep si arrende alla ex numero uno del mondo, con lo score di 3-6 3-6. In vista della posticipazione del torneo di Indian Wells al mese di ottobre, disputa il Miami Open, ma dopo una vittoria in rimonta ai danni di Caroline Garcia (3-6 6-4 6-0), \u00e8 costretta a ritirarsi prima di scendere in campo nel match contro Anastasija Sevastova. \nInaugura la stagione sulla terra battuta con la semifinale a Stoccarda, raggiunta grazie alle vittorie schiaccianti su Mark\u00e9ta Vondrou\u0161ov\u00e1 ed Ekaterina Aleksandrova. Cede poi nettamente contro Aryna Sabalenka. Successivamente, per la prima volta dal 2015, non raggiunge almeno i quarti di finale a Madrid, sconfitta al terzo turno da Elise Mertens, che si aggiudica il braccio di ferro con lo \"score\" di 4-6 7-5 7-5 dopo due ore e mezza di partita. A Roma \u00e8 costretta al ritiro nel match d'esordio contro Angelique Kerber, che la rumena stava conducendo per 6-1 3-3. A causa dell'infortunio al polpaccio sub\u00ecto, la romena \u00e8 costretta a saltare il Roland Garros, il torneo di Wimbledon e i Giochi olimpici di Tokyo. La perdita dei punti scaturiti dalla mancata difesa del titolo conquistato a Wimbledon due anni prima comportano per Halep l'uscita dalle prime dieci del mondo, dopo averne trascorso 373 settimane consecutive si dalla sua prima apparizione nel gennaio 2014.\nSimona ritorna a giocare alla Rogers Cup, dove esce di scena all'esordio contro Danielle Collins in tre set (6-2 4-6 4-6). A Cincinnati ritrova il successo contro Linette (6-4 3-6 6-1) mentre al secondo turno decide di ritirarsi prima del match contro Pegula. Halep si presenta poi allo US Open, dove il sorteggio la pone di fronte a Camila Giorgi, campionessa del torneo di Montr\u00e9al: la romena si impone per 6-4 7-6(3). Dopo un comodo successo su Ku\u010dov\u00e1 (6-3 6-1), trova Elena Rybakina al terzo turno: Simona vince una battaglia in tre parziali (7-6(11) 4-6 6-3), tornando agli ottavi di finale a New York dopo 5 anni. Nella circostanza, perde da Elina Svitolina per 3-6 3-6.\nRiprende a giocare alla Kremlin Cup, dove torna nei quarti di un torneo WTA dopo quasi 7 mesi dall'ultima volta (Stoccarda) grazie alle vittorie sulle padrone di casa Potapova e Kudermetova; tra le ultime otto, cede il passo a Maria Sakkar\u012b per 4-6 4-6. Successivamente, partecipa al Transylvania Open, dove raggiunge nuovamente i quarti battendo Ruse (6-1 6-2) e Gra\u010d\u00ebva (6-4 6-2). Tra le ultime otto, concede solo due giochi a Cristian (6-1 6-1), mentre in semifinale ne lascia appena uno all'ucraina Kostjuk (6-0 6-1), tornando in una finale WTA dopo pi\u00f9 di un anno dall'ultima volta (Roma 2020). Nella circostanza, affronta Anett Kontaveit, alla ricerca della qualificazione alle WTA Finals, che otterrebbe solo in caso di titolo: per la prima volta in carriera, Simona viene sconfitta dall'estone (2-6 3-6), collezionando la 18\u00b0 sconfitta su 40 finali disputate. \nTermina la stagione a Linz, con il ritiro prima di disputare il match della semifinale contro la connazionale Jaqueline Cristian. Qui, precedentemente, si era imposta su Aljaksandra Sasnovi\u010d (7-5 6-3) e Jasmine Paolini (4-6 7-5 6-0). Per quanto riguarda la classifica, scivola alla 22a posizione del ranking, risalendo poi alla ventesima per chiudere l'anno: \u00e8 il peggior piazzamento della rumena a fine stagione dal 2013.\n2022: 23\u00ba titolo in carriera e ritorno in top 15.\nApre la nuova stagione in Australia, partecipando al torneo 250 di Melbourne sia nel singolare che nel doppio: in quest'ultima specialit\u00e0, affiancata da Elena-Gabriela Ruse, coglie scarsi risultati, dal momento che la coppia viene sconfitta all'esordio dalle seconde teste di serie e future campionesse Bernarda Pera e Kate\u0159ina Siniakov\u00e1. Nel singolare, raggiunge la semifinale grazie alle comode vittorie in due parziali su Destanee Aiava ed Elena-Gabriela Ruse. Nei quarti di finale deve faticare contro Viktorija Golubic, riuscendo ad avere la meglio con lo score di 6-2 5-7 6-4, non sfruttando la possibilit\u00e0 di chiudere il match nel secondo parziale sul 5-4 in suo favore. In finale supera senza difficolt\u00e0 Veronika Kudermetova con il risultato di 6-2 6-3, vincendo il suo ventitreesimo titolo in carriera e il dodicesimo sul cemento, dopo pi\u00f9 di un anno di digiuno (Roma 2020). Per quanto riguarda la classifica, risale alla 15\u00aa posizione.Successivamente, prende parte all'Australian Open, dove \u00e8 14\u00b0 testa di serie: non aveva una testa di serie cos\u00ec bassa dallo US Open 2013, primo slam in cui lo era stata. All'esordio, dispone facilmente della polacca Fr\u0119ch (6-4 6-3) mentre nei due turni successivi lascia per strada ancora meno game contro Haddad Maia (6-2 6-0) e Kovini\u0107 (6-2 6-1). Coglie gli ottavi di finale, dove trova a sorpresa Aliz\u00e9 Cornet, che ha sconfitto Muguruza (n\u00b03 del mondo) nel secondo turno: Simona cede in tre set alla francese (4-6 6-3 4-6).\nDopo la parentesi australiana, la romena si presenta a Dubai, torneo vinto per due volte da Simona (2015 e 2020). All'esordio, elimina Alison Riske per 6-2 6-4 e, al secondo turno, lascia 5 giochi alla connazionale Ruse (6-3 6-2), approdando al secondo quarto WTA stagionale. Nella circostanza, batte la top-ten Ons Jabeur con lo score di 6-4 6-3, qualificandosi per la sua prima semifinale in un '500' da Mosca 2021. Qui affronta Je\u013cena Ostapenko: dopo aver vinto il primo set per 6-2, la romena si arrende cedendo i seguenti due set perdendo nettamente il tie-break (7 punti a 0) e poi il terzo parziale (6-0). A Doha, Halep delude le aspettative, uscendo di scena gi\u00e0 al primo turno contro Caroline Garcia (4-6 3-6).\nStile di gioco.\nSimona Halep si definisce una giocatrice aggressiva da fondocampo. Serena Williams, dopo averla battuta in tre set al secondo turno del torneo di Wimbledon 2011, ha dichiarato: \u00abserve bene per la sua altezza, ha molta potenza nel suo servizio\u00bb. Il suo idolo Justine Henin l'ha descritta come \u00abuna tennista intelligente che sfrutta l'attacco e l'aggressivit\u00e0\u00bb aggiungendo che le ricorda se stessa.\nNel corso della sua svolta tennistica nel 2013, \u00e8 passata dall'essere una giocatrice che preferisce effettuare lunghi scambi ad una pi\u00f9 aggressiva, cercando di spezzare il ritmo dell'avversaria e a giocare d'anticipo. La giornalista Louisa Thomas l'ha paragonata a Novak \u0110okovi\u0107, poich\u00e9 riesce a colpire la palla giocando d'attacco anche da posizioni molto difficili per le altre tenniste, in questo modo sorprende le sue avversarie. La sua fluidit\u00e0 e l'equilibrio sono la base del suo gioco aggressivo e difensivo. \nLa sua superficie preferita \u00e8 la terra battuta, dove tuttavia vanta appena 7 titoli a fronte di 16 finali disputate (43,8%). Sul cemento ha un bilancio di 10/18 (55,6%). Sull'erba, invece, vanta solamente due titoli, di cui lo Slam di Wimbledon vinto nel 2019, nonostante sia la superficie meno adatta al suo stile di gioco.\nUn altro dato molto importante sono le sue percentuali di risposta al servizio delle altre tenniste. Ha terminato la stagione 2018 al primo posto con il 42,9% dei punti vinti sul primo servizio delle avversarie, mentre al quarto posto con il 60,8% sul secondo servizio. Inoltre, ha vinto il 48,5% dei giochi dov'era in risposta alla battuta.\nNel 2018 si aggiudica il premio di colpo dell'anno per il recupero effettuato a Miami nel match contro Agnieszka Radwa\u0144ska."}
{"id": "2971979", "revid": "61051", "url": "https://it.wikipedia.org/wiki?curid=2971979", "title": "Romeo Ro.1", "text": ""}
{"id": "2971980", "revid": "32412150", "url": "https://it.wikipedia.org/wiki?curid=2971980", "title": "Radiodiffusione circolare", "text": ""}
{"id": "2971981", "revid": "339392", "url": "https://it.wikipedia.org/wiki?curid=2971981", "title": "Namecciano", "text": ""}
{"id": "2971986", "revid": "1494169", "url": "https://it.wikipedia.org/wiki?curid=2971986", "title": "Bogorodskij", "text": ""}
{"id": "2971988", "revid": "1543377", "url": "https://it.wikipedia.org/wiki?curid=2971988", "title": "Convocazioni per la FIFA Confederations Cup 2001", "text": "Elenco dei giocatori convocati da ciascuna Nazionale di calcio partecipante alla FIFA Confederations Cup 2001.\nGruppo A.\nAllenatore: Frank Farina\n\nAllenatore: Roger Lemerre\n\nAllenatore: Guus Hiddink\n\nAllenatore: Javier Aguirre\nGruppo B.\nAllenatore: \u00c9merson Le\u00e3o\n\nAllenatore: Winfried Sch\u00e4fer\n\nAllenatore: Holger Osieck\nAllenatore: Philippe Troussier"}
{"id": "2971989", "revid": "1305772", "url": "https://it.wikipedia.org/wiki?curid=2971989", "title": "Bogorodskij rajon", "text": "Bogorodskij rajon \u00e8 un toponimo di vari rajon della Russia"}
{"id": "2971992", "revid": "767487", "url": "https://it.wikipedia.org/wiki?curid=2971992", "title": "Bogorodskij rajon (Oblast' di Kirov)", "text": "Il Bogorodskij rajon () \u00e8 un rajon dell'Oblast' di Kirov, nella Russia europea, il cui capoluogo \u00e8 Bogorodskoe. Istituito nel 1929, ricopre una superficie di 1.443 chilometri quadrati."}
{"id": "2971995", "revid": "174925", "url": "https://it.wikipedia.org/wiki?curid=2971995", "title": "Tiu (faraone)", "text": ""}
{"id": "2971998", "revid": "144796", "url": "https://it.wikipedia.org/wiki?curid=2971998", "title": "Mahbub Ali Khan, Asif Jah VI", "text": ""}
{"id": "2971999", "revid": "767487", "url": "https://it.wikipedia.org/wiki?curid=2971999", "title": "Bogorodskij rajon (Oblast' di Ni\u017enij Novgorod)", "text": "Il Bogorodskij rajon () \u00e8 un rajon dell'Oblast' di Ni\u017enij Novgorod, nella Russia europea, il cui capoluogo \u00e8 Bogorodsk. Ricopre una superficie di 1.476 chilometri quadrati."}
{"id": "2972000", "revid": "729019", "url": "https://it.wikipedia.org/wiki?curid=2972000", "title": "Sed Rahal", "text": "Sed Rahal \u00e8 una citt\u00e0 della Provincia di Djelfa, in Algeria. Conta, secondo il censimento del 1998, 11 812 abitanti."}
{"id": "2972003", "revid": "1272592", "url": "https://it.wikipedia.org/wiki?curid=2972003", "title": "Beatbox Selection Vol. 1", "text": "Beatbox Selection Vol. 1 \u00e8 una raccolta del programma radiofonico di musica hip hop \"Beatbox\" dell'emittente radiofonica m2o.\nCurata da Big Fish, Ensi, Roofio e Fabio B, la raccolta contiene 18 brani, di cui 12 inediti e tre remix."}
{"id": "2972014", "revid": "290948", "url": "https://it.wikipedia.org/wiki?curid=2972014", "title": "George Murphy", "text": "Biografia.\nFiglio di genitori cattolici di origine irlandese, Michael Charles \"Mike\" Murphy e Nora Long, Murphy nacque a New Haven (Connecticut) e in giovent\u00f9 frequent\u00f2 l'Universit\u00e0 di Yale (dove il padre fu allenatore e trainer per quasi vent'anni), svolgendo allo stesso tempo i pi\u00f9 svariati mestieri, come il ballerino di nightclub, il minatore, l'agente immobiliare, l'operaio alla Ford. L'abilit\u00e0 nella danza, pur con una limitata esperienza di scena, gli consent\u00ec di affermarsi come attore e ballerino a Broadway gi\u00e0 dalla fine degli anni venti.\nNella prima met\u00e0 degli anni trenta, Murphy rispose alla chiamata di Hollywood e divent\u00f2 il protagonista di una innumerevole serie di film musicali in cui cant\u00f2 e danz\u00f2 con sorridente ironia e leggerezza. Tra le sue migliori interpretazioni, sono da ricordare \"London by Night\" (1937), \"Follie di Broadway 1938\" (1937) e \"L'idolo di Broadway\" (1938), quest'ultimo accanto a Shirley Temple.\nNel 1940 form\u00f2 con Fred Astaire un duo di ballerini rivali, impegnati a contendersi l'amore di Eleanor Powell nel film \"Balla con me\" (1940), mentre l'anno successivo apparve nella brillante commedia \"Tom, Dick e Harry\" (1941), diretta dal commediografo Garson Kanin e interpretata accanto a Ginger Rogers. Nel 1942 recit\u00f2 a fianco di Judy Garland nel musical \"For Me and My Gal\" (1942) di Busby Berkeley, in cui fece il suo debutto il ballerino e attore Gene Kelly. Murphy abbandon\u00f2 gradualmente il musical per avvicinarsi a ruoli di maggior spessore, ma ebbe poche occasioni di dimostrare il proprio talento drammatico, come accadde nei film bellici \"Bataan\" (1943) a fianco di Robert Taylor, e \"Bastogne\" (1949), per la regia di William A. Wellman, e nel \"noir\" \"Mercanti di uomini\", diretto nel 1949 da Anthony Mann.\nGi\u00e0 presidente del sindacato Screen Actors Guild dal 1944 al 1946, Murphy inizi\u00f2 a interessarsi di politica, attivit\u00e0 a cui si dedic\u00f2 a tempo pieno dopo il suo definitivo ritiro dagli schermi avvenuto nel 1952. Esponente di spicco del Partito Repubblicano statunitense, il 1\u00ba gennaio 1965 fu eletto al Senato per lo Stato della California e rimase in carica fino al 3 gennaio 1971. Subito dopo essere entrato nel Senato, diede inizio alla tradizione della \"Candy Desk\" (scrivania delle caramelle), riempiendo una scrivania del senato di dolciumi da offrire ai suoi colleghi. Durante il suo mandato politico, Murphy fu colpito da un cancro all'esofago e sub\u00ec l'asportazione della laringe, riportando una grave compromissione alla funzionalit\u00e0 delle corde vocali.\nSconfitto alle elezioni al Senato del 1971 dal democratico John V. Tunney, Murphy si ritir\u00f2 a Palm Beach, dove mor\u00ec il 3 maggio 1992, all'et\u00e0 di 89 anni, per una grave forma di leucemia.\nDoppiatori italiani.\nNelle versioni in italiano dei suoi film, George Murphy \u00e8 stato doppiato da:"}
{"id": "2972018", "revid": "83531", "url": "https://it.wikipedia.org/wiki?curid=2972018", "title": "Piane d'Archi", "text": "La frazione di Piane d'Archi appartiene al comune di Archi, in provincia di Chieti, nella regione Abruzzo. La frazione di Piane d'Archi dista 1,98 chilometri dal medesimo comune di Archi cui essa appartiene.\n\u00c8 la frazione con maggior numero di Abitanti.\nFrazioni di Archi.\nDel comune di Archi fanno parte anche le frazioni di Cannella I (3,08 km), Cannella II (3,03 km), Fara (2,53 km), Grotte (2,69 km), Isca d'Archi (4,68 km), Montagna (1,34 km), Piane d'Archi - Quadroni (1,99 km), Rascitti (1,32 km), Rongiuna (1,18 km), Ruscitelli (2,06 km), San Luca - Sant'Amico (6,03 km), Sant'Amico (4,38 km), Valle Franceschelli (2,16 km), Zainello (2,56 km).\n(Il numero in parentesi che segue ciascuna frazione indica la distanza in chilometri tra la stessa frazione e il comune di Archi).\nGeografia di Piane.\nLa contrada si snoda lungo la strada provinciale 19, detta anche \"Corso Nazionale Sangritano Frentano\", che attraversa da sud a nord le contrade Vallecupa di Bomba, Isca d'Archi, Piane, San Tommaso di Perano, Piana La Fara, Quadroni-Perano Scalo.\n\u00c8 attraversata anche dal deposito ferroviario della stazione Archi-Perano, della ferrovia Sangritana, ed \u00e8 accessibile dal casello della superstrada \"Fondovalle Sangro\". Non \u00e8 dotata di una piazza vera e propria, se non presso la chiesa parrocchiale. Gli edifici si affacciano lungo la strada nazionale; l'economia \u00e8 imprenditoriale, e di recente le Piane sono divenute stazione turistica per il complesso alberghiero del \"Castello du Perano\", in stile pseudo medievale.\nStoria e economia.\nLa frazione ha conosciuto sviluppo economico negli anni '60. In passato (primo Novecento) erano presenti alcune case di campagna e una chiesa centrale, ricostruita completamente negli anni '50. Si \u00e8 notevolmente sviluppato col boom economico, ed \u00e8 una stazione di passaggio nella superstrada della Fondo Valle Sangro, per la via del mare.\nAttualmente, in stretta connessione con lo sviluppo del comune di Atessa (CH) in Val di Sangro, la frazione Piane D'Archi \u00e8 in forte espansione abitativa. \u00c8 vicina alla sezione industriale Atessa Val di Sangro della Sevel e Honda. Nel territorio inoltre sono presenti concessionarie e piccole industrie del settore manifatturiero.\nLa frazione \u00e8 un\u2019intercapedine tra la zona del mare di Fossacesia e la zona montuosa di Atessa, Altino, Casoli, Roccascalegna. \u00c8 infatti attraversata dalla superstrada Fondo Valle Sangro.\nLuoghi d'interesse.\nChiesa del Santissimo Salvatore.\nCostruita negli anni '50, la chiesa \u00e8 al centro della contrada, a pianta rettangolare con navata unica. Composta in mattoni rossi a vista, alternati all'intonaco, ha una facciata terminante a timpano triangolare, che ripropone vagamente lo stile romanico semplificato, con un portale ad arco a tutto sesto, sovrastato da un oculo centrale, racchiuso in una cornice ad arco, che racchiude anche il portale. Il campanile laterale \u00e8 una torre quadrangolare con orologio e cella campanaria, le campane sono state elettrificate nel 2015, \u00e8 stata rifatta anche la gabbia superiore in ferro battuto, che accoglie le canoene fisse dell'orario. \nChiesa di San Benedetto Abate di Piazzano.\nSi trova lungo la direttrice Piane d'Archi - Quadroni- Piazzano di Atessa. Realizzata nel 1975, ha un aspetto moderno ed \u00e8 la parrocchia principale della zona moderna a sud del fiume Sangro, a confine tra Atessa e Archi.\nEconomia.\nL'economia principale \u00e8 legata al vicino settore industriale della Val di Sangro (Sevel e Honda). In zona sono presenti numerosi ristoranti e cantine vinicole."}
{"id": "2972021", "revid": "1543377", "url": "https://it.wikipedia.org/wiki?curid=2972021", "title": "Osman Ali Khan, Asif Jah VII", "text": "Biografia.\nI primi anni.\nOsman Ali nacque il 6 aprile 1886, a Purani Haveli nello stato di Hyderabad, secondo figlio di Mahbub Ali Khan, Asaf Jah VI e di sua moglie, Amat-uz-Zahrunnisa Begum. La morte del fratello maggiore nel 1887 lo rese l'erede apparente del trono di Hyderabad.\nGrande attenzione venne tributata alla sua educazione ed egli ebbe modo di studiare inglese, urdu e persiano, lingue queste ultime nelle quali egli si dilettava in particolare nella poesia.\nIl 14 aprile 1906 Osman Ali spos\u00f2 Dulhan Pasha Begum (1889-1955), figlia del Nawab Jahangir Jung, a Eden Bagh, all'et\u00e0 di 21 anni. Ella fu la prima di sette mogli e 42 concubine, nonch\u00e9 madre di due figli Azam Jah e Moazzam Jah. La sua seconda moglie fu Iqbal Begum, figlia del Nawab Nazir Jung Bahadur (Mirza Nazir Beg).\nIl figlio primogenito della coppia, Azam Jah, spos\u00f2 successivamente Durru Shehvar, figlia di Abdul Mejid II l'ultimo califfo ottomano e cugino dell'ultimo sultano turco. Moazzam Jah spos\u00f2 la principessa Niloufer, una principessa ottomana. Questi matrimoni d'interesse fanno sospettare alcuni storici che Osman Ali intendesse allargarsi verso il mediterraneo con l'acquisizione del califfato ottomano per i propri discendenti.\nfamiglia.\nIn totale, Osman Ali Khan ebbe 40 figli, tra i quali:\nRegno.\nIl 22 febbraio 1937 il settimanale Time declam\u00f2 il Nizam di Hyderabad come l'uomo pi\u00f9 ricco del mondo. Osman Ali divenne Nizam di Hyderabad alla morte del padre nel 1911. Lo stato di Hyderabad era il pi\u00f9 grande degli stati principeschi dell'India non ancora indipendente. Con un'area di 223.000\u00a0km\u00b2, esso aveva pi\u00f9 o meno la stessa grandezza del Regno Unito. Il suo regnante aveva il pi\u00f9 alto titolo principesco in India ed era uno dei cinque pi\u00f9 alti principi indiani a godere del saluto di 21 colpi di cannone a salve.\nOsman Ali era il monarca assoluto del proprio stato, anche se egli non si distinse mai nel proprio governo come un tiranno, preferendo di gran lunga essere benevolente e patrono dell'educazione, dello sviluppo sociale e delle scienze. i suoi 37 anni di governo videro l'introduzione dell'elettricit\u00e0 e delle ferrovie, oltre ad un maggior sviluppo di strade e e delle vie irrigue, derivate in particolare dal lago Nizamsagar presso la citt\u00e0 di Hyderabad.\nNel 1941, Mir Osman Ali Khan inizi\u00f2 anche la costituzione di una propria banca, la \"Hyderabad State Bank\" (oggi State Bank of Hyderabad) concepita per essere la banca centrale di stato, che amministrava anche la \"rupia di Hyderabad\" in quanto questo era l'unico stato autorizzato ad avere una propria coniazione monetaria, che era differente dal resto dell'India.\nTra le maggiori costruzioni di Hyderabad che il Nizam fece costruire si ricordano l'Osmania General Hospital, l'Andhra Pradesh High Court, l'Asafiya Library oggi conosciuta come \"State Central Library\", il municipio oggi conosciuto col nome di \"Assembly Hall\", la Jubilee Hall, l'Hyderabad Museum oggi conosciuto come \"State Museum\", il Nizamia Observatory e molti altri monumenti. Circa l'11% del budget statale venne destinato all'educazione: venne fondata la Osmania University con diversi collegi e addirittura un \"Reparto traduzioni\" per favorire gli scambi tra indiani e britannici. L'educazione primaria venne resa libera anche per i pi\u00f9 poveri anche se la sua voglia di apertura lo port\u00f2 ad essere largamente criticato per la sua quasi ignoranza verso le tradizioni locali ed i linguaggi nativi come l'Urdu.\nOsman Ali visse al King Kothi Palace (palazzo acquistato dal nizam da un aristocratico privato), durante gran parte della propria vita, avendo abbandonato il Chowmahalla Palace all'et\u00e0 di 13 anni.\nAbdicazione.\nDopo la dichiarazione d'indipendenza dell'India nel 1947, il paese vene suddiviso in partizioni comunali ed il Pakistan venne a formarsi come nazione indipendente e musulmana. Agli stati principeschi venne lasciata l'autonomia se decidere di entrare a far parte dell'India o del Pakistan. Il Nizam di Hyderabad governava una popolazione di 16 milioni di persone quando i britannici lasciarono l'India nel 1947 e perci\u00f2 egli decise, in virt\u00f9 della propria forza, di non aderire ad alcuno stato, ma di formare un regno indipendente e di entrare a far parte del Commonwealth inglese.\nLa proposta, dati i tempi, venne rifiutata dal governo inglese e il Nizam dovette perci\u00f2 iniziare delle trattative col governo indiano visto che lo stato si trovava nel cuore del subcontinente dell'India stessa. Come si \u00e8 detto, per\u00f2, L'Hyderabad si trovava nel cuore dell'India e la sua posizione indipendente non avrebbe potuto durare a lungo. Come risultato di questo, con l'operazione \"polo\", l'esercito della neocostituita Repubblica Indiana invase l'Hydeeabad nel 1948 annettendolo all'India.\nAl Nizam, dopo questi fatti, venne comunque garantito il titolo onorifico di Rajpramukh dal 1950, ma egli rinunci\u00f2 a questo incarico quando lo statHyderabad venne riorganizzato nel 1956 e quando lo stesso Hyderabad venne suddiviso per linee linguistiche.\nOsman Ali Khan venne successivamente eletto al parlamento indiano per due mandati per il Kurnool e l'Anantapur Lok Sabha nel 1957 e nel 1962 rispettivamente, oltre a essere membro di varie commissioni parlamentari.\nGli ultimi anni.\nha anche donato 5000 kg d'oro al governo indiano durante la guerra indo-cina su richiesta del primo ministro (shastri)\nMir Osman Ali Khan Bahadur mor\u00ec venerd\u00ec 24 febbraio 1967. Il suo funerale fu il pi\u00f9 maestoso e il pi\u00f9 grande di tutta la storia dell'India e secondo la sua volont\u00e0 egli venne sepolto nella Judi Mosque di fronte al King Kothi Palace.\nEgli \u00e8 stato considerato come il sesto uomo pi\u00f9 ricco di tutti i tempi, in quanto, durante il suo regno, accumul\u00f2 la pi\u00f9 grande collezione di oro e gioielli della storia, la quale, unita al capitale privato, ammontava a 184 miliardi di Euro."}
{"id": "2972023", "revid": "144796", "url": "https://it.wikipedia.org/wiki?curid=2972023", "title": "Mahbub Ali Khan, Asaf Jah VI", "text": ""}
{"id": "2972029", "revid": "32413217", "url": "https://it.wikipedia.org/wiki?curid=2972029", "title": "Operazionale", "text": ""}
{"id": "2972033", "revid": "1305772", "url": "https://it.wikipedia.org/wiki?curid=2972033", "title": "Stefano Pellegrini", "text": ""}
{"id": "2972034", "revid": "496002", "url": "https://it.wikipedia.org/wiki?curid=2972034", "title": "Articoli di Lambeth", "text": ""}
{"id": "2972037", "revid": "203463", "url": "https://it.wikipedia.org/wiki?curid=2972037", "title": "Alfonso Cavagnari", "text": "Fu per due volte sindaco di Parma e deputato del Regno d'Italia nella XIV Legislatura.\nBiografia.\nNato da Alessandro e da Giovanna de Fey, fece i primi studi, soprattutto di carattere letterario, col conte Filippo Linati. Dopo essersi laureato in giurisprudenza all'Universit\u00e0 di Parma esercit\u00f2 l'avvocatura in cause civili e penali, formandosi una numerosa e scelta clientela. Gli vennero affidate importanti cause da ogni parte d'Italia e anche dall'estero. Ebbe onorificenze dal governo portoghese e da diversi stati Sudamericani. Fu presidente dell'ordine degli avvocati di Parma e membro del Consiglio Superiore di Pubblica Istruzione.\nIn ottobre del 1861 fu nominato, su proposta del ministro plenipotenziario Farini, professore di diritto costituzionale all'Universit\u00e0 di Parma. Gli furono poi affidate le cattedre di diritto civile e penale e di diritto commerciale, che tenne fino al 1879.\nDal 1865 entr\u00f2 a far parte del Consiglio municipale di Parma, e dal novembre dell'anno successivo resse le funzioni di sindaco pro-tempore. In dicembre 1870 fu eletto sindaco effettivo. Esponente dell'ala moderata, si dimise in aprile del 1874 di fronte all'opposizione della sinistra, che era in minoranza, ma anche della destra, capitanata da Ferdinando Paini. In settembre del 1880 fu nuovamente eletto sindaco. Aument\u00f2 i finanziamenti al Teatro Regio, fece lastricare la piazza Maggiore (ora piazza Garibaldi) e fece erigere il monumento al Parmigianino in piazzale della Steccata. La sua giunta concesse la cittadinanza onoraria a Giuseppe Verdi.\nIn maggio del 1880 fu eletto deputato nel Collegio di Parma 1 nella XIV legislatura del Regno d'Italia, dove si schier\u00f2 con la destra storica.\nSi dedic\u00f2 anche alla letteratura e alla musica. Scrisse i libretti di due opere di Giovanni Gaetano Rossi: \"Elena di Taranto\" (1852) e \"Giovanni Giscala\" (1855, rappresentata anche al teatro alla Scala di Milano), e il romanzo storico in due volumi \"La fata di Montechiarugolo\", che fu pubblicato anche in appendice alla \"Gazzetta di Parma\".\nLa citt\u00e0 di Parma ha intitolato alla sua famiglia \"Strada Cavagnari\", una laterale di via Spezia.\nNel 1986 la Cassa di Risparmio di Parma e Piacenza ha inaugurato in via Spezia il \"Centro Servizi Cavagnari\", costato 60 miliardi di lire."}
{"id": "2972041", "revid": "287204", "url": "https://it.wikipedia.org/wiki?curid=2972041", "title": "Toba (imperatore del Giappone)", "text": "Biografia.\nIl suo regno ebbe inizio il 1107 e termin\u00f2 nel 1123. Il suo nome personale era .\nFiglio dell'imperatore Horikawa e di Fujiwara no Ishi, ebbe in moglie (1101-1145) Fujiwara no Sh\u014dshi/Tamako (\u85e4\u539f\u748b\u5b50), imperatrice Taiken (\u5f85\u8ce2\u9580\u9662), figlia di Fujiwara no Kinzane (\u85e4\u539f\u516c\u5b9f). Da lei ebbe diversi figli fra cui:"}
{"id": "2972043", "revid": "767487", "url": "https://it.wikipedia.org/wiki?curid=2972043", "title": "Michael McGlinchey", "text": "Nazionale.\nNelle giovanili ha giocato nelle Nazionali scozzesi, ma nel momento di passare alla Nazionale maggiore ha scelto quella della Nuova Zelanda, suo paese di nascita."}
{"id": "2972045", "revid": "119617682", "url": "https://it.wikipedia.org/wiki?curid=2972045", "title": "NEET", "text": "NEET (in italiano anche n\u00e9-n\u00e9) \u00e8 l'acronimo inglese di \"(Young people) Neither in Employment or in Education or Training\", o anche \" Not (engaged) in Education, Employment or Training\", indica persone non impegnate nello studio, \"n\u00e9\" nel lavoro \"n\u00e9\" nella formazione. Nelle zone ispanofone sono indicati come \"Nini\" o \"Ni-ni\" (in relazione a \"Ni trabaja, ni estudia, ni recibe formaci\u00f3n\"), in quelle lusofone \"Nem-nem\", neologismi sullo stesso modello di quello italiano. I dati relativi ai n\u00e9-n\u00e9 sono utilizzati in economia e in sociologia del lavoro per indicare individui che non sono impegnati nel ricevere un'istruzione o una formazione, non hanno un impiego n\u00e9 lo cercano, e non sono impegnati in altre attivit\u00e0 assimilabili, quali ad esempio tirocini o lavori domestici.\n\u00c8 stato usato per la prima volta nel luglio 1999 in un report della Social Exclusion Unit del governo del Regno Unito, come termine di classificazione per una particolare fascia di popolazione, di et\u00e0 compresa tra i 16 e i 24 anni. In seguito, l'utilizzo del termine si \u00e8 diffuso in altri contesti nazionali, a volte con lievi modifiche della fascia di riferimento: in Italia, ad esempio, l'utilizzo di \"n\u00e9-n\u00e9\" come indicatore statistico si riferisce, in particolare, a una fascia anagrafica pi\u00f9 ampia, la cui et\u00e0 \u00e8 compresa tra i 15 e i 29 anni, anche se in alcuni usi viene ampliato per i giovani fino a 35 anni, se ancora coabitanti con i genitori.\nFenomeno sociale.\nGeneralmente, il fenomeno sociale interessa la fascia di et\u00e0 compresa fra i 16 (anche se in alcuni paesi la scuola dell'obbligo non termina necessariamente a 16 anni) e i 35 anni.\nIncidenza e diffusione.\nL'attenzione al fenomeno ha avuto origine nel Regno Unito, e si sta diffondendo rapidamente in altri paesi del mondo, come Giappone, Cina, Corea del Sud e Italia. Secondo l'Istat, in Italia, nel 2009, i \"n\u00e9-n\u00e9\" nella fascia di et\u00e0 tra i 15 e i 29 anni erano il 21,2 per cento..\nIn Europa.\nA partire dal 2000, il rapporto annuale di EUROSTAT rileva un indicatore relativo ai n\u00e9-n\u00e9 fra i 18 e 29 anni di et\u00e0, disaggregato per sesso e Stati membri.\nIn Italia.\nIl fenomeno, in Italia, pare acuirsi in particolare nella fascia 25-30 anni, in cui i \"n\u00e9-n\u00e9\" rappresentano il 28,8% della popolazione totale, secondo quanto certificato dal Consiglio nazionale dell'economia e del lavoro (CNEL) nel 2011. Nel 2013, secondo l'Istat nel rapporto \"Noi Italia\", \"sono il 26% i giovani tra 15 e 29 anni che non studiano e non lavorano\", il secondo valore pi\u00f9 alto dell'UE dopo la Grecia (28,9%), il triplo della Germania (8,7%) e quasi il doppio della Francia (13,8%).\nAl momento il fenomeno \u00e8 sostanzialmente presente in tutta Italia, ma non si hanno dati certi sulle percentuali relative a nord, centro e sud. Un'analisi puntuale, del giugno 2015 condotta dalla Camera di commercio di Varese, evidenzia che \"la quota di NEET varesini (21,4%) risulta superiore alla media lombarda (18,7%) e, a livello regionale, inferiore solo a quella di Como (24%). Dopo Varese seguono Bergamo (21,1%), Cremona e Mantova (entrambe al 21%) mentre la situazione migliore si registra a Lecco con il 14,2%\".\nSi assiste, inoltre a un forte calo di iscrizioni all'Universit\u00e0, soprattutto negli atenei del Sud Italia, che riguarda, in modo particolare gli studenti provenienti dall'istituto tecnico. Il dato viene interpretato come un effetto della crisi economica accompagnata da una diminuzione della concezione dell'istruzione come \"ascensore sociale\". A scoraggiare l'iscrizione all'universit\u00e0 \u00e8 anche il sistema delle tasse universitarie, a causa delle aliquote pesantemente progressive basate sull'Isee che si riferiscono al nucleo familiare d'origine: viene infatti presa in considerazione \"la famiglia convenzionale\" in cui vengono sommati i redditi dei genitori, anche se considerati in un autonomo stato di famiglia.\nNel 2016 l'OCSE stima che in Italia i NEET siano \"oltre un terzo dei giovani tra i 20 e i 24 anni [...] Tra il 2005 e il 2015 la loro percentuale \u00e8 aumentata in misura superiore rispetto agli altri paesi OCSE: +10 punti\". Secondo il rapporto di Caritas italiana su povert\u00e0 ed esclusione sociale 2017 \"Futuro anteriore\": \"Nel 2016 in Italia il 26% dei giovani che ha tra 15 e 34 anni risultava fuori dal circuito formativo e lavorativo. Sono soprattutto donne (56,5%) e provengono dal Nord-est (65,3%). Il 16,8% \u00e8 straniero\"."}
{"id": "2972047", "revid": "38120", "url": "https://it.wikipedia.org/wiki?curid=2972047", "title": "Michael Ryan McGlinchey", "text": ""}
{"id": "2972053", "revid": "204391", "url": "https://it.wikipedia.org/wiki?curid=2972053", "title": "Test di Finkelstein", "text": ""}
{"id": "2972054", "revid": "119696605", "url": "https://it.wikipedia.org/wiki?curid=2972054", "title": "Gennaro Fergola", "text": "Biografia.\nIl generale Gennaro Fergola, figlio di Giuseppe e Margherita Lombardo, veniva da una famiglia di scienziati e artisti, tra cui ricordiamo i pittori Luigi Fergola e Salvatore Fergola, il matematico Nicola Fergola ed il geodeta Francesco Fergola. A prosecuzione della tradizione di famiglia, il figlio di Gennaro, Emanuele Fergola divenne un noto matematico ed astronomo cos\u00ec come il fratello di Gennaro, Gabriele Fergola che fu matematico e professore di astronomia nella R. Universit\u00e0 degli Studi di Napoli.\nGennaro Fergola fu allievo esterno del Collegio Militare della Nunziatella dove il 5 gennaio 1814 ottenne la nomina a secondo tenente dell'arma di artiglieria.\nEntrato in servizio attivo, partecip\u00f2 nel 1815 alla Campagna d'Italia e alla difesa della fortezza di Ancona al comando del generale De Montemayor.\nIn seguito alla restaurazione di Ferdinando I di Borbone sul trono del Regno delle Due Sicilie, nel 1820 fu promosso primo tenente ed inviato in Sicilia con la spedizione comandata dal generale Florestano Pepe a ristabilire l'ordine.\nNegli anni successivi percorse una rapida carriera, ottenendo le promozioni a capitano (1827); maggiore comandante della Real Fabbrica d'Armi di Torre Annunziata e successivamente degli arsenali di Palermo e Messina (1845); tenente colonnello (1847), grado con il quale assunse il comando dell'artiglieria del forte palermitano di Castellammare.\nNel 1848 partecip\u00f2 al contrasto dell'insurrezione di Palermo ed ottenne la croce di diritto dell'Ordine di San Giorgio.\nNominato sottoispettore dell'arma di artiglieria, nel 1854 ottenne il grado di colonnello, con cui fu trasferito dalla Sicilia a Capua, dove assunse il comando del Reggimento di artiglieria \u201cRegina\u201d. Nello stesso periodo ottenne anche la direzione della Scuola di applicazione per gli alfieri d'artiglieria e del genio usciti dalla Nunziatella.\nLasci\u00f2 questi incarichi il 13 giugno 1859, quando fu promosso generale di brigata e nominato ispettore di artiglieria in Sicilia.\nIn seguito all'invasione delle truppe garibaldine, il 9 agosto 1860 le truppe napoletane abbandonarono la Sicilia e Fergola assunse il comando superiore delle fortezze di Messina, Augusta e Siracusa. Da questa posizione tent\u00f2 di condurre operazioni in soccorso di Reggio Calabria, la quale era stata nel frattempo attaccata dalle truppe garibaldine, ma senza successo.\nL'8 ottobre 1860 Francesco II delle Due Sicilie lo promosse maresciallo di campo, plaudendo al comportamento della guarnigione.\nIn seguito alla resa della fortezza di Gaeta (14 febbraio 1861) la piazzaforte di Messina comandata da Fergola fu posta sotto assedio dal generale piemontese Enrico Cialdini, che minacciando rappresaglie intim\u00f2 la resa.\nSotto il comando di Gennaro Fergola, Messina resistette otto mesi fino al\n13 marzo 1861.\nA seguito della resa, ed in ragione della lunga resistenza, non fu concesso l'onore delle armi alla guarnigione e gli ufficiali vennero tutti arrestati. In segno di riconoscenza per l'attaccamento al Regno delle Due Sicilie, Gennaro Fergola fu decorato da Francesco II delle Due Sicilie con la gran croce dell'Ordine di San Giorgio.\nBibliografia.\nLuigi Gaeta, 1862, \"Nove mesi in Messina e la sua cittadella: cronaca dei fatti avvenuti dal 24 giugno al 25 marzo 1861\", Napoli, Tip di G. Luongo\nRoberto Maria Selvaggi (2001) - Nomi e volti di un esercito dimenticato. Gli ufficiali dell'esercito napoletano del 1860-61. Grimaldi &amp; C. Editore, Napoli"}
{"id": "2972057", "revid": "405275", "url": "https://it.wikipedia.org/wiki?curid=2972057", "title": "Nave testuggine", "text": ""}
{"id": "2972059", "revid": "1305772", "url": "https://it.wikipedia.org/wiki?curid=2972059", "title": "Convocazioni per la FIFA Confederations Cup 1999", "text": "Elenco dei giocatori convocati da ciascuna Nazionale di calcio partecipante alla FIFA Confederations Cup 1999.\nGruppo A.\nAllenatore: H\u00e9ctor Veira\n\nAllenatore: Mahmoud El-Gohary\n\nAllenatore: Manuel Lapuente\n\nAllenatore: Milan M\u00e1\u010dala\nGruppo B.\nAllenatore: Wanderley Luxemburgo\n\nAllenatore: Erich Ribbeck\n\nAllenatore: Ken Dugdale\n\nAllenatore: Bruce Arena"}
{"id": "2972066", "revid": "62004", "url": "https://it.wikipedia.org/wiki?curid=2972066", "title": "Gianluca Pierobon", "text": "Professionista dal 1989 al 1998, conta una vittoria di tappa al Giro d'Italia.\nCarriera.\nCiclista di buon livello ha ottenuto poche affermazioni, alcune delle quali tuttavia di notevole prestigio, come la tappa al Giro d'Italia 1991 e quella al Giro di Svizzera del 1994, nel quale giunse anche terzo nella classifica generale finale."}
{"id": "2972067", "revid": "73322", "url": "https://it.wikipedia.org/wiki?curid=2972067", "title": "Neet", "text": ""}
{"id": "2972068", "revid": "47767", "url": "https://it.wikipedia.org/wiki?curid=2972068", "title": "Modello di Wess-Zumino", "text": "In fisica teorica, il modello di Wess-Zumino \u00e8 stato il primo esempio conosciuto di una teoria quantistica di campi interagenti supersimmetrica in quattro dimensioni, almeno nel mondo occidentale. Nel 1974, Julius Wess e Bruno Zumino hanno studiato e determinato, utilizzando una terminologia moderna, la dinamica di un singolo supercampo chirale (composto da un campo complesso scalare e da uno spinoriale) la cui struttura porta a una teoria rinormalizzabile. \nLagrangiana.\nLa lagrangiana del modello libero di Wess-Zumino, senza massa in uno spazio-tempo quadridimensionale (con segnatura: (-1,1,1,1)), \u00e8: \ndove:\nL'azione \u00e8 invariante per le trasformazioni generate dalla superalgebra, la forma infinitesimale di queste trasformazioni \u00e8 la seguente: \ndove formula_8 \u00e8 un parametro con valori di trasformazione spinore di Majorana e formula_9 \u00e8 l'operatore di chiralit\u00e0.\nL'invarianza sotto l'insieme di trasformazioni di supersimmetria rimane se si aggiungono i termini di massa per i campi, a condizione che le masse siano uguali. \u00c8 anche possibile aggiungere termini di interazione con alcune condizioni algebriche sulle costanti di accoppiamento, che seguono dal fatto che le interazioni derivano dal superpotenziale per il supercampo chirale contenente i campi formula_10, formula_11 e formula_4.\nSupersimmetria.\nNella Fisica delle particelle, la supersimmetria (o SUSY da SUper SYmmetry) \u00e8 una simmetria che associa particelle bosoniche (che possiedono spin intero) a particelle fermioniche (che hanno spin semi-intero) e viceversa. Infatti, in relazione ad una trasformazione di supersimmetria, ogni fermione ha un \"superpartner\" bosonico ed ogni bosone ha un \"superpartner\" fermionico. Le coppie sono state battezzate partner supersimmetrici, e le nuove particelle vengono chiamate appunto \"spartner\", \"superpartner\", o \"sparticelle\". Pi\u00f9 precisamente, il superpartner di una particella con spin formula_13 ha spin\nalcuni esempi sono illustrati nella tabella. Nessuna di esse \u00e8 stata fino ad ora individuata sperimentalmente, ma si spera che il Large Hadron Collider del CERN di Ginevra possa assolvere a questo compito a partire dal 2010, dopo essere stato rimesso in funzione nel novembre 2009. Infatti per il momento ci sono esclusivamente prove indirette dell'esistenza della supersimmetria. Siccome i superpartners delle particelle del Modello Standard non sono ancora stati osservati, la supersimmetria, se esiste, deve necessariamente essere una simmetria rotta cos\u00ec da permettere che i superpartners possano essere pi\u00f9 pesanti delle corrispondenti particelle presenti nel Modello Standard.\nLa carica associata (ossia il generatore) di una trasformazione di supersimmetria viene detta supercarica.\nLa teoria spiega alcuni problemi insoluti che affliggono il modello standard ma purtroppo ne introduce altri. Essa \u00e8 stata sviluppata negli anni '70 dal gruppo di ricercatori di Jonathan I. Segal presso il MIT; contemporaneamente Daniel Laufferty della \u201cTufts University\u201d ed i fisici teorici sovietici Izrail' Moiseevi\u010d Gel'fand e Likhtman hanno teorizzato indipendentemente la supersimmetria. Sebbene nata nel contesto delle teorie delle stringhe, la struttura matematica della supersimmetria \u00e8 stata successivamente applicata con successo ad altre aree della fisica, dalla meccanica quantistica alla statistica classica ed \u00e8 ritenuta parte fondamentale di numerose teorie fisiche.\nNella teoria delle stringhe la supersimmetria ha come conseguenza che i \"modi\" di vibrazione delle stringhe che danno origine a fermioni e bosoni si presentano obbligatoriamente in coppie."}
{"id": "2972070", "revid": "15756", "url": "https://it.wikipedia.org/wiki?curid=2972070", "title": "Confraternita della Santissima Trinit\u00e0 dei pellegrini", "text": "La Confraternita della Santissima Trinit\u00e0 dei pellegrini e convalescenti \u00e8 una confraternita tarantina nata nella seconda met\u00e0 del XV secolo col titolo di \"Santa Maria dei Martiri\"\nStoria.\nLa confraternita fu fondata nella seconda met\u00e0 del XV secolo dai celestini che avevano sede nel convento della Santissima Annunziata (in seguito diverr\u00e0 chiesa della Trinit\u00e0) col titolo di \"Santa Maria dei Martiri\".\nDei primi anni di vita del sodalizio si sa poco a causa della scomparsa di gran parte fonti documentarie ma \u00e8 sicuro che la confraternita dei Martiri fu eretta grazie alla benevolenza degli allora principi di Taranto.\nIl 19 aprile 1607 la confraternita si aggreg\u00f2 all'Arciconfraternita della Santissima Trinit\u00e0 dei pellegrini e convalescenti di Roma fondata da san Filippo Neri, dopo questa aggregazione la confraternita prese lo stesso titolo dell'Arciconfraternita romana.\nLa confraternita aveva l'obiettivo di fornire ospitalit\u00e0 di tre giorni ai pellegrini che passavano dalla citt\u00e0 di Taranto per andare a Roma o in Terra santa e di provvedere ai loro bisogni qualora si ammalassero e se morivano in questo periodo di ospitalit\u00e0 di fornire loro una degna sepoltura.\nA tale scopo la confraternita edific\u00f2 a fianco alla chiesetta della SS. Trinit\u00e0 un oratorio e un ospizio dove venivano accolti i pellegrini che verranno demoliti nel 1927.\nLa confraternita ebbe diversi contrasti per la propriet\u00e0 dei locali confraternali con monaci celestini, sono documentati quelli del 1504 e del 1745\nIl 19 dicembre del 1776 la confraternita ottenne il regio assenso da parte di re Ferdinando IV di Borbone.\nLa storia della confraternita si incrocia pi\u00f9 volte con quella della confraternita del Carmine infatti nel 1812 dopo che i carmelitani furono soppressi durante l'occupazione napoleonica il sodalizio della Trinit\u00e0 ospit\u00f2 quello del Carmine nel proprio oratorio per due anni, mentre negli anni 1882 e 1883 vi furono violenti contrasti fra le due confraternite a causa delle precedenza per l'adorazione degli altari della reposizione che finirono con una condanna alla corte delle puglie di Trani a sfavore della confraternita della Trinit\u00e0.\nLa confraternita celebrava due grandi feste la festa della SS. Trinit\u00e0 nel mese di giugno durante la quale i confratelli in abito di rito si comunicavano e confessavano in abito di rito per poi assistere alle solenni funzioni e quella della SS. Annuziata oltre poi alla visita agli altari della reposizione il Gioved\u00ec santo.\nAll'inizio del Novecento si inizi\u00f2 la tradizione della processione di Ges\u00f9 bambino coricato (\"U' Bammine curcate\") la notte fra il 24 e il 25 dicembre che ancora si svolge al mattino del giorno di Natale.\nNel 1927 a seguito di alcuni ritrovamenti archeologici di resti magno-greci il regime fascista decret\u00f2 la demolizione dell'oratorio e ospizio della Trinit\u00e0, l'evento costrinse la congrega a trasferirsi nei locali della chiesetta della Trinit\u00e0 che verr\u00e0 anch'essa demolita negli anni settanta per consentire il rinvenimento delle due grandi colonne doriche che ancora oggi si possono vedere in piazza castello della chiesa rimane solo un muro con l'entrata della chiesa su cui vi \u00e8 incisa la scritta \"Sancta Trinitas unus Deus\".\nDopo la demolizione del tempio la confraternita cambi\u00f2 pi\u00f9 volte sede per trovare sede stabile negli anni novanta nella chiesa di Sant'Agostino dove ancora oggi opera e svolge la sua attivit\u00e0 liturgica nella cattedrale di San Cataldo.\nAbito di rito.\nL'abito di rito dei confratelli \u00e8 cos\u00ec composto:"}
{"id": "2972081", "revid": "1929898", "url": "https://it.wikipedia.org/wiki?curid=2972081", "title": "Giovanni Battista Marini", "text": "Biografia.\nNato in una famiglia benestante, alla morte del padre vendette la sua parte di eredit\u00e0 per vivere di rendita. Di carattere pigro, cre\u00f2 il circolo \"Fronte dell'ozio,\" il cui logo si trattava di un granchio che spezza una vanga; i partecipanti si chiamavano \"Ozzziosi\".\nIl modo di vivere che teorizzava ai suoi seguaci \u00e8 esplicitamente espresso nell'epigramma: \n\"Magnate tutto e dove arrivi, arrivi, ma per lo meno, finch\u00e9 campi, vivi\".\nVisse tra Tarquinia e Roma dove ricevette numerosi riconoscimenti accademici tra cui nel 1963 il \"Lauro Tiberino\" (unico poeta dialettale ad aver ricevuto questo riconoscimento dopo Gioacchino Belli) e nel 1972 il \"Premio Roma\" per la poesia, per il suo impegno nel divulgare la poesia nelle scuole, recitando personalmente i suoi componimenti. Fu grande amico del concittadino Vincenzo Cardarelli il quale gli dedic\u00f2 i seguenti versi:\n\"Titta Marini mangiatore di nocchie,/dormiglione in compagnia/ \nse ne va per la sua via/ n\u00e9 d'altrui cura le spocchie. [...] \nHa tre quarti di buttero nel sangue;/un quarto di poeta, ed \u00e8 in tal modo/ \nche a gustare un tantino nel suo brodo/ il peggio affiora, il meglio soffre e langue.\"\nSi ritir\u00f2 a Tarquinia negli anni sessanta, dove pass\u00f2 il resto della vita fino alla morte in ospedale, dovuta alle conseguenze di una frattura al femore."}
{"id": "2972084", "revid": "324090", "url": "https://it.wikipedia.org/wiki?curid=2972084", "title": "Pannelli in legno composito", "text": ""}
{"id": "2972097", "revid": "599013", "url": "https://it.wikipedia.org/wiki?curid=2972097", "title": "Leonardo Natale", "text": "Professionista dal 1978 al 1985, corse sei edizioni del Giro d'Italia.\nCarriera.\nScalatore dalle buone capacit\u00e0, si mise in luce al Giro d'Italia del 1979, ottenendo un sedicesimo posto nella classifica generale, per migliorare fino al decimo posto nell'edizione successiva.\nNel 1981 correndo per la Magniflex ottenne un terzo posto al Tour de Suisse; notato da Giuseppe Saronni, divenne suo fido gregario alla Del Tongo-Colnago, aiutandolo specialmente al Giro d'Italia.\nNel 1985 pass\u00f2 alla corte di Francesco Moser, ma non pot\u00e9 aiutarlo per via di gravi problemi fisici che lo costrinsero al ritiro a soli 27 anni senza aver conquistato alcuna vittoria."}
{"id": "2972102", "revid": "21880", "url": "https://it.wikipedia.org/wiki?curid=2972102", "title": "Ophrys argolica pollinensis", "text": ""}
{"id": "2972106", "revid": "247222", "url": "https://it.wikipedia.org/wiki?curid=2972106", "title": "Bene (brano musicale)", "text": ""}
{"id": "2972107", "revid": "300067", "url": "https://it.wikipedia.org/wiki?curid=2972107", "title": "Nazionale di pallacanestro femminile della Spagna", "text": "La nazionale di pallacanestro femminile spagnola, selezione delle migliori giocatotrici di nazionalit\u00e0 spagnola, viene gestita dalla FEB, acronimo di \"Federaci\u00f3n Espa\u0148ola de Baloncesto\", ai tornei internazionali di pallacanestro femminili per nazioni gestiti dalla FIBA.\nAttualmente l'allenatore \u00e8 Lucas Mondelo."}
{"id": "2972109", "revid": "122246", "url": "https://it.wikipedia.org/wiki?curid=2972109", "title": "Formazioni di Serie A1 femminile FIPAV 2000-2001", "text": "Formazioni delle squadre di pallavolo partecipanti alla stagione 2000-2001 del campionato di serie A1."}
{"id": "2972110", "revid": "367445", "url": "https://it.wikipedia.org/wiki?curid=2972110", "title": "Titta Marini", "text": ""}
{"id": "2972114", "revid": "247222", "url": "https://it.wikipedia.org/wiki?curid=2972114", "title": "Rimmel (brano musicale)", "text": ""}
{"id": "2972115", "revid": "80598", "url": "https://it.wikipedia.org/wiki?curid=2972115", "title": "Piccola mela", "text": ""}
{"id": "2972124", "revid": "125348747", "url": "https://it.wikipedia.org/wiki?curid=2972124", "title": "Zagreb Open", "text": "Lo Zagreb Open \u00e8 un torneo professionistico di tennis giocato su terra battuta che fa parte dell'ATP Challenger Tour e dell'ITF Women's Circuit. Si gioca annualmente a Zagabria in Croazia dal 1996. Le prime edizioni dal 1996 al 2011 si sono disputate allo \u0160portski Park Mladost e dal 2012 al 2020 il torneo non si \u00e8 tenuto. \u00c8 stato reinserito nel circuito nel 2021, sempre su campi in terra battuta ma al Maksimir tennis centre di Zagabria."}
{"id": "2972127", "revid": "219355", "url": "https://it.wikipedia.org/wiki?curid=2972127", "title": "Arni (Stazzema)", "text": "Arni \u00e8 la frazione pi\u00f9 settentrionale del comune di Stazzema situata nell'alta Versilia. Dista da Stazzema circa 20\u00a0km.\nGeografia fisica.\nArni si trova sul versante garfagnino alle sorgenti del torrente Turrite Secca, a nord-est del Monte Altissimo, poderoso bastione delle Alpi Apuane. Si pu\u00f2 giungere al paese dalla Versilia passando per il Foro o galleria del Cipollaio se si proviene da Seravezza o giungendo da Massa da Pian della Fioba, attraverso il Passo del Vestito, o costeggiando il torrente Turrite Secca in direzione Castelnuovo Garfagnana da Lucca. Il paese \u00e8 diviso in due parti: \"Arni di Sopra\", o \"Arni\" propriamente detto, e \"Arni di Sotto\", pi\u00f9 a fondo valle, detto anche \"Campagrina\".\nArni \u00e8 identificabile come la localit\u00e0 pi\u00f9 piovosa delle Alpi Apuane con una media annuale prossima a 3100\u00a0mm/annui e numerosi sono gli anni in cui l'accumulo ha superato i 4000mm \nPopolazione.\nArni negli ultimi anni ha visto un forte spopolamento. Nel 2003 gli abitanti censiti erano 256.\nNell'agosto 2014 la popolazione \u00e8 scesa a 185 anime di cui 2 sono stranieri.\nLa localit\u00e0 detta \"Le Gobbie\" pur trovandosi a poche centinaia di metri dal centro del paese fa parte del comune di Seravezza e conta 9 abitanti. I cognomi pi\u00f9 diffusi ad Arni sono: Cagnoni, Landi, Lorenzoni e Mattei.\nMonumenti e luoghi d'interesse.\nNel 1979 \u00e8 stata eretta una statua di Nostra Signora Maria, detta \"Madonna del Cavatore\", in alto sopra il paese di Arni, per la pericolosit\u00e0 in passato dell'estrazione del marmo, causa frequente di decessi tra i cavatori, spesso stessi abitanti di Arni. La si festeggia il 12 agosto, in ricordo dei caduti nell'estrazione del marmo. Di notte la statua \u00e8 illuminata.\nNel 1822, pochi pastori provenienti da Vagli, col permesso del Vescovo di Sarzana, costruirono un Oratorio intitolato a S. Agostino cui furono assegnati i molti beni del soppresso convento delle Agostiniane di Vagli Sotto. Quando la popolazione raggiunse il numero di 290 abitanti, con l'aiuto del Duca di Modena, si provvide ad ampliare la Chiesa. Il campanile fu costruito dagli abitanti tra il 1910 e il 1927: si trova al di sopra della chiesa a sinistra della canonica ed \u00e8 formato da blocchi di marmo che gli uomini portavano la sera quando tornavano dalle cave. Il 19 gennaio 1947 venne eretta in parrocchia con smembramento da Vagli Sotto. Il riconoscimento civile si ebbe il 13 aprile 1948. Il pi\u00f9 antico Libro \u00e8 il Registro dei Morti dell'anno 1827.\nEconomia.\nIn esso si sviluppavano un tempo attivit\u00e0 agro-pastorali, in particolare l'allevamento di pecore con produzione di latte, formaggi e lana. Ora tale attivit\u00e0 si \u00e8 largamente diluita e gli alpeggi attorno ai monti Sumbra e Sella sono abitati da capre selvatiche e mufloni. &lt;br&gt;\nPer lungo tempo l'economia del paese \u00e8 stata legata all'escavazione del marmo in particolare del tipo bianco arabescato Faniello, anche se un tempo vi erano cave di Calacatta e del raro e pi\u00f9 pregiato bianco statuario. Si hanno notizie di tale attivit\u00e0 gi\u00e0 a partire dal 1849, nella miniera aperta da Saucholle Henruaux. Tali cave sono oggetto di una dura battaglia ambientalista per la loro chiusura da parte del movimento No Cav.\nAttualmente le uniche attivit\u00e0 commerciali del paese sono tre ristoranti, un piccolo albergo, e un panificio. In paese si trovano anche una postazione medica del 118 ed una scuola elementare.\nOltre al marmo, i monti che circondano Arni sono ricchi di piombo argentifero, di rame piritoso e di strati di navacolite e di calciscisto.\nEcosistema.\nLa valle di Arni ha forma longitudinale, in direzione da ovest ad est, per un'estensione di circa 3 Km. Vi si trovano pascoli, boschi ed ottime acque. La presenza di mufloni ed altri ungulati, ha creato l'habitat ideale per il lupo."}
{"id": "2972129", "revid": "729019", "url": "https://it.wikipedia.org/wiki?curid=2972129", "title": "Fergana Challenger", "text": "Il Fergana Challenger \u00e8 un torneo professionistico di tennis giocato sul cemento, che fa parte dell'ATP Challenger Tour e dell'ITF Women's Circuit. Si gioca annualmente al Istiklol Tennis Club di Fergana in Uzbekistan dal 2000."}
{"id": "2972130", "revid": "599013", "url": "https://it.wikipedia.org/wiki?curid=2972130", "title": "Donato Giuliani", "text": "Carriera.\nOttenne da professionista due soli successi, nelle due principali corse a tappe svizzere, una tappa al Tour de Suisse 1972 e una al Tour de Romandie 1973. Sempre al Tour de Suisse nell'edizione 1973 ottenne anche un secondo posto nella classifica generale finale."}
{"id": "2972137", "revid": "287204", "url": "https://it.wikipedia.org/wiki?curid=2972137", "title": "USTA LA Tennis Open", "text": "Lo USTA LA Tennis Open, noto anche come Carson Challenger e USTA Player Development Classic, \u00e8 stato un torneo professionistico di tennis giocato sul cemento, che faceva parte dell'ATP Challenger Tour maschile e dell'ITF Women's Circuit femminile. Si giocava annualmente negli Stati Uniti al The Home Depot Center di Carson, sobborgo di Los Angeles. Nella prima edizione del 2005 furono disputati solo i tornei maschili, nel 2006 l'evento non ebbe luogo e l'anno dopo si giocarono i tornei maschili e per la prima volta quelli femminili. Gli ultimi tornei maschili si tennero nel 2010, mentre quelli femminili continuarono nel 2011 e ripresero dopo due anni di interruzione nell'ultima edizione del 2014, evento che si tenne in sostituzione dello Yakima Regional Hospital Challenger di Yakima, il cui impianto quell'anno era stato devastato da un incendio."}
{"id": "2972138", "revid": "118150787", "url": "https://it.wikipedia.org/wiki?curid=2972138", "title": "Antanas Mockus", "text": " Mockus \u00e8 stato sindaco della capitale colombiana in due occasioni (1995-1997 e 2001-2004), candidato alla Vicepresidenza della Repubblica (1998) e alla Presidenza della Repubblica (2010). Dal luglio 2018 \u00e8 Senatore della Repubblica.\nBiografia.\nFiglio di Alfonsas Mockus e della scultrice e ceramista Nijol\u0117 \u0160ivickas, immigrati lituani in Colombia, Mockus si \u00e8 diplomato al Liceo Francese di Bogot\u00e0 nel 1969. Ha studiato Matematica e Filosofia a Digione. Nel 1975 \u00e8 stato nominato assistente nel Dipartimento di Scienze Matematiche dell'Universit\u00e0 Nazionale della Colombia, di cui in seguito \u00e8 divenuto Professore Associato. Tra il 1980 e il 1988 \u00e8 stato membro e direttore del gruppo di ricerca Federici, fondato dal matematico italiano Carlo Federici e attivo nell'ambito dell'educazione e dell'insegnamento scientifico in Colombia.\nNel 1988 ha ottenuto un \"master\" in Filosofia all'Universit\u00e0 Nazionale della Colombia ed \u00e8 stato designato vicerettore accademico. Nel 1991, gi\u00e0 membro fondatore della Societ\u00e0 Colombiana di Epistemologia, \u00e8 stato nominato Rettore dell'Universit\u00e0 Nazionale. Ha inaugurato quindi una stagione di sperimentazione all'interno dell'accademia, durante la quale, attraverso un massiccio ricorso all'arte performativa, sollecitando inedite riflessioni circa il rapporto di potere tra il corpo docente e gli studenti. La rettoria di Mockus ha trovato per\u00f2 fine improvvisa il 28 ottobre 1993, quando si \u00e8 abbassato i pantaloni e ha mostrato il fondoschiena a una platea studentesca in contestazione. L'incidente \u00e8 diventato scandalo nazionale e Mockus \u00e8 stato costretto a rassegnare le dimissioni.\nForte della nuova popolarit\u00e0, Mockus ha presentato la propria candidatura (indipendente) alle elezioni municipali di Bogot\u00e0, proponendo una campagna atipica e senza pubblicit\u00e0, fondata su un massiccio ricorso all'arte, alla pedagogia e alla creativit\u00e0. Il 1\u00ba gennaio 1995 \u00e8 stato eletto sindaco della capitale colombiana e ha inaugurato un governo formato esclusivamente da accademici, senza nessuna connessione con il mondo politico colombiano.\nVita politica.\nSindaco di Bogot\u00e0 (1995-1998 e 2001-2004).\nL'amministrazione Mockus \u00e8 segnata da una profonda rottura con il passato. Grazie all'assenza di relazioni clientelari da rispettare, Mockus ha potuto agire in libert\u00e0, lavorando soprattutto sulla ricostruzione della percezione della citt\u00e0 quale spazio condiviso. Nel corso dei sei anni di governo, suddivisi durante due mandati, sono state risanate le casse cittadine attraverso il ricorso a una tassazione su base volontaria sostenuta da una maggiore trasparenza amministrativa. \u00c8 diminuito del 50% l'indice statistico dei morti o dei feriti per violenza o per traffico, grazie a un'imponente campagna pedagogica per individuare le cause della violenza. Attraverso il programma \"Cultura Civica\", inaugurato da Mockus, centinaia di vigili urbani corrotti sono stati sostituiti da \"clowns\", mimi e attori teatrali. Sono state proposte le \"notti delle donne\", notti di coprifuoco volontario per gli uomini, durante le quali soltanto le donne potevano circolare per strada, e importanti campagne di risparmio volontario dell'acqua. \u00c8 stata proposta un'importante campagna per il disarmo volontario, sostenuta da azioni pedagogiche volte a illustrare le conseguenze del porto d'armi illecito. L'azione politica di Mockus, fondata su una maggiore responsabilizzazione dei cittadini e un minore intervento delle forze dell'ordine, ha generato importanti risultati nell'ambito di una politica pedagogica applicata su scala massiva.\nNel corso delle sue gestioni non sono mancate apparizioni eccentriche, come il matrimonio celebrato in un circo con la sociologa Adriana Cordoba, alla presenza di sacerdoti delle principali confessioni religiose e di due tigri del Bengala quali testimoni. In occasione delle elezioni presidenziali del 1998, \u00e8 divenuto celebre il bicchiere d'acqua versato in faccia al candidato Horacio Serpa per illustrare, attraverso i meccanismi di violenza simbolica introdotti a inizio anni '70 dal sociologo Pierre Burdieu, una nuova forma di violenza attraverso la quale risolvere gli annosi problemi della Colombia. Mockus si \u00e8 inoltre reso celebre per il vestito da supereroe (\"SuperCivico\") indossato in alcune campagne per ridurre l'inquinamento visivo e sonoro della citt\u00e0. \nCandidato presidenziale per il Partito Verde (2010).\nDopo alcuni anni in cui Mockus ha ripreso l'attivit\u00e0 accademica (Universit\u00e0 di Harvard, Universit\u00e0 di Oxford, Universit\u00e0 della Viriginia), \u00e8 stato nominato \"lituano dell'anno\" (2004) e ha partecipato alle elezioni presidenziali del 2006, ottenendo il quarto posto; nel 2009 ha presentato il \"Partido Verde\", nuova forza politica guidata da tre ex-sindaci di Bogot\u00e0 (oltre a Mockus, anche Luis Edoardo Garz\u00f3n ed Enrique Pe\u00f1alosa). \nLa campagna \u00e8 stata segnata dalla proposta delle primarie, inedite in Colombia, durante le quali ognuno dei tre candidati invitava a votare per uno degli altri due, lodandone le rispettive qualit\u00e0. La vittoria di Mockus alle primarie, unite all'alto numero di partecipanti al voto, ha generato un'onda di entusiasmo che ha progressivamente trasformato la campagna elettorale in un movimento generazionale, definito dai politologi \"Ola Verde\" (Onda Verde). Complice l'alleanza tra Mockus e il candidato presidente indipendente Sergio Fajardo, matematico ed ex-sindaco di Medell\u00edn, nei primi giorni di aprile il numero degli elettori intenzionati a votare per Mockus ha iniziato a crescere esponenzialmente, trascinando il Partito Verde in testa alle intenzioni di voto. Negli stessi giorni, un gruppo di accademici internazionalmente riconosciuti, tra i quali il filosofo J\u00fcrgen Habermas, ha pubblicamente espresso il proprio sostegno alla candidatura di Mockus in Colombia. Tuttavia, l'ultima stagione di campagna elettorale \u00e8 stata segnata da un inasprimento della strategia del candidato presidenziale Juan Manuel Santos, principale aspirante alla presidenza. A pochi giorni delle elezioni la stampa ha rivelato come a Mockus fosse stato diagnosticato il Morbo di Parkinson, segnando un cambio nelle intenzioni di voto.Il 30 maggio 2010, con il 21.49% dei voti, Mockus ha ottenuto il secondo posto alle urne, raggiungendo il ballottaggio con Juan Manuel Santos. In questa seconda tornata, Mockus non ha raggiunto la presidenza, ma ha ottenuto 3.588.819 voti, pari al 27.5% del totale. \nTuttavia, il messaggio di pace lanciato dall'Onda Verde \u00e8 stato raccolto da Juan Manuel Santos, che ha inaugurato un programma di governo segnato dal dialogo con le FARC per raggiungere un'intesa di pace (nel 2015 a Santos verr\u00e0 assegnato il Premio Nobel per la Pace). Mockus ha progressivamente offerto il suo appoggio a tale programma politico, sancito dal sostegno ufficiale alla rielezione di Santos nel 2014. L'intero processo \u00e8 raccontato dal documentario \"Life is Sacred\", diretto dal regista danese Andreas Dalsgaard.\nSenatore della Repubblica (2018-2022).\nNel dicembre 2017, dopo 8 anni lontano dalla politica attiva, Mockus ha annunciato la sua candidatura al Senato della Repubblica. Alle elezioni dell'11 marzo 2018, \u00e8 risultato il secondo senatore pi\u00f9 votato, con un totale di 536.252 voti (alle spalle dell'ex presidente \u00c1lvaro Uribe). Mockus, che in riferimento alla sua passata azione pedagogica in politica si \u00e8 definito \"Senatore in Formazione\", nell'attuale legislatura rappresenta un baluardo nella difesa degli accordi Pace firmati tra il Governo e le FARC nel 2016.\nCarriera artistica.\nNonostante sia principalmente conosciuto per la sua azione politica, Antanas Mockus gode di un ottimo credito nel circuito dell'arte contemporanea, a causa del massiccio utilizzo dei meccanismi della performance e dell'installazione artistica\nLa carriera artistica di Mockus \u00e8 stata sancita dall'invito a partecipare alla 7\u00aa Biennale di Berlino nel 2012: in quell'occasione, l'ex sindaco di Bogot\u00e1 ha presentato l'installazione \"Blood Ties\", opera di \"sub-art\" pensata per favorire una riflessione circa il ruolo di ogni singolo membro della societ\u00e0 nella soluzione della piaga del narcotraffico in America Latina.\nMockus nella cultura pop.\nLa sua stravaganza metodologica, unita agli importanti risultati raggiunti a Bogot\u00e0 durante le sue amministrazioni pubbliche e al fenomeno della \"Onda Verde\" nel 2010, hanno convertito Mockus in un personaggio universalmente celebre e rispettato nella cultura popolare colombiana contemporanea. La sua figura, associata a un certo anticonformismo e alla continua ricerca di soluzioni alternative per risolvere problematiche reali, \u00e8 divenuta sinonimo d'integrit\u00e0 ed onest\u00e0 ed \u00e8 riconosciuta in tutto il paese sudamericano. La nuova visibilit\u00e0 politica \u00e8 stata talvolta oggetto di attacchi a causa della sua malattia (il morbo di Parkinson). A partire dal 2019, Mockus ha intrapreso efficaci azioni comunicative per sensibilizzare l'opinione pubblica colombiana sul rispetto verso le disabilit\u00e0\nL'azione di Antanas Mockus \u00e8 stata studiata dall'Universit\u00e0 di Harvard, che nel 2017 ha pubblicato il saggio \"Cultural Agents Reloaded: The Legacy of Antanas Mockus\". In Italia, \u00e8 stato pubblicato il saggio \"Un Sindaco fuori del comune. La democrazia partecipativa esiste. Storia di Antanas Mockus, SuperSindaco di Bogot\u00e0\", a cura di Sandro Bozzolo. \nAntanas Mockus \u00e8 inoltre coprotagonista di quattro film documentari, l'ultimo dei quali, Nijole, \u00e8 diretto da Sandro Bozzolo e coprodotto da Max Chicco.\nNel novembre 2018, il Museo della Ceramica di Mondov\u00ec ha inaugurato la mostra \"What Would An Artist Do? Nijol\u0117 \u0160ivickas &amp; Antanas Mockus, Arte e Politica\", dedicata all'innovativa azione politico-artistica avvenuta a Bogot\u00e0."}
{"id": "2972139", "revid": "287204", "url": "https://it.wikipedia.org/wiki?curid=2972139", "title": "Izmir Cup", "text": "L'\u0130zmir Cup \u00e8 stato un torneo professionistico di tennis giocato sul cemento, che faceva parte dell'ATP Challenger Tour. Si giocava annualmente all'UTEM Tennis Club di Smirne in Turchia dal 2008 al 2017."}
{"id": "2972141", "revid": "1573940", "url": "https://it.wikipedia.org/wiki?curid=2972141", "title": "Horikawa", "text": "Biografia.\nIl suo regno ebbe inizio nel 1087 e termin\u00f2 nel 1107. Il suo nome personale era .\nEra uno dei figli dell'imperatore Shirakawa, sua madre era Fujiwara no Kenshi (\u85e4\u539f\u8ce2\u5b50), figlia adottiva di Fujiwara Morozane (\u85e4\u539f\u5e2b\u5b9f), sal\u00ec al trono dopo suo padre. Fa le sue consorti la quarta figlia dell'imperatore Go-Sanj\u014d.\nAlla sua morte il corpo venne seppellito nel Nochi no Yenky\u014d-ji no misasagi, citt\u00e0 di Kyoto."}
{"id": "2972146", "revid": "767487", "url": "https://it.wikipedia.org/wiki?curid=2972146", "title": "Mario Pedrina", "text": "Carriera.\nDal 1913 al 1915 svolge il ruolo di allenatore-giocatore nel Padova."}
{"id": "2972148", "revid": "92723", "url": "https://it.wikipedia.org/wiki?curid=2972148", "title": "Franken Challenge", "text": "Il Franken Challenge, noto in precedenza come Schickedanz Open, \u00e8 stato un torneo professionistico di tennis giocato sulla terra battuta, che faceva parte dell'ATP Challenger Tour. Si \u00e8 giocato annualmente a F\u00fcrth in Germania, dal 1979 al 2016 (come evento riservato al club dal 1979 al 1985, come Futures nel 1986, come Challenger dal 1987)."}
{"id": "2972149", "revid": "1121152", "url": "https://it.wikipedia.org/wiki?curid=2972149", "title": "Valier (famiglia)", "text": "Valier \u00e8 un'antica famiglia del patriziato veneziano. Essa appartiene al ristretto numero delle famiglie che furono rappresentate nel Gran Consiglio di Venezia da uno o pi\u00f9 membri, ininterrottamente, per mezzo millennio, dalla sua \"Serrata\" nel 1297, alla fine della Serenissima nel 1797 ad opera delle truppe napoleoniche.\nSecondo alcuni studiosi ebbero origine dalla Gens Valeria dell'antica Roma, della loro storia a Venezia se ne ha traccia fin dal IX secolo. Diedero due Dogi alla Serenissima (Bertuccio e Silvestro Valier), due cardinali alla Chiesa cattolica (Agostino e Pietro)..\nGenealogia.\nMembro della \"Quarantia\" che dett\u00f2 il criterio di ammissione al Gran Consiglio.\nLinea di San Silvestro\nseparata presso il Magistrato Civile, senza figli.\nRamo Primogenito\nR3. N.D. Maria Luisa (* 1918) Patrizia Veneta\nRamo Secondogenito\n+ R2. Alessandro (1880 + 1883) deceduto in tenera et\u00e0.\n+ R5. Alberto (1890 + 1890) deceduto in tenera et\u00e0.\n+R6. Maria (1891 + 1893) deceduta in tenera et\u00e0.\n1. Pierluigi (+ bambino)\n2. Giovanni (* 1919 + 1998)"}
{"id": "2972150", "revid": "1318658", "url": "https://it.wikipedia.org/wiki?curid=2972150", "title": "Czech Open (Prost\u011bjov)", "text": "Il Czech Open (noto come Moneta Czech Open e in passato come UniCredit Czech Open per motivi di sponsorizzazione) \u00e8 un torneo professionistico di tennis giocato sui campi in terra battuta del TK Agrofert Prostejov. L'evento fa parte dell'ATP Challenger Tour e si tiene annualmente dal 1994 a Prost\u011bjov, in Repubblica Ceca."}
{"id": "2972156", "revid": "92723", "url": "https://it.wikipedia.org/wiki?curid=2972156", "title": "Memorial Argo Manfredini", "text": "Il Memorial Argo Manfredini \u00e8 stato un torneo professionistico di tennis giocato sulla terra rossa, che faceva parte dell'ATP Challenger Series. Si gioca annualmente a Sassuolo in Italia dal 2000."}
{"id": "2972157", "revid": "110157", "url": "https://it.wikipedia.org/wiki?curid=2972157", "title": "Ecocidio", "text": "Ecocidio: ascesa e caduta della cultura della carne (\"Beyond Beef: The Rise and Fall of the Cattle Culture\") \u00e8 un saggio di Jeremy Rifkin del 1992, pubblicato in Italia nel 2001.\nContenuti.\nL'opera inizia narrando la sacralizzazione bovina dei tempi antichi, aprendo una breve parentesi sulla situazione odierna indiana (dove la mucca \u00e8 sacra) e su quella di alcuni paesi dove l'ucciderla, fino a non molto tempo fa, equivaleva alla pena di morte. Qui i bambini seguono la mucca di famiglia nelle sue uscite di tutti i giorni per raccogliere i suoi escrementi, che saranno utilizzati come fertilizzante agricolo per cuocere gli alimenti, oppure, impastati con acqua, come tetto per le capanne.\nLa narrazione prosegue con la colonizzazione del Texas e il conseguente sterminio gratuito dei bisonti (unica fonte di sostentamento degli indiani) che saranno rimpiazzati da bovini da carne. Rifkin descrive con dovizia di particolari tutta la \"via crucis\" degli animali destinati alla macellazione: appena nati, vengono imbottiti di antibiotici e, una volta cresciuti, trasportati in pessime condizioni al macello con dei camion. Alcuni cadono durante il viaggio, venendo cos\u00ec calpestati dagli altri per il poco spazio a disposizione, e una volta arrivati vengono sospinti agonizzanti per l'ultimo tratto. Caduti e non, tutti arriveranno a trasformarsi in \u00abpezzi di carne non pi\u00f9 riconducibili ad un corpo\u00bb.\nL'autore apre inoltre una panoramica sulle cattive condizioni dei macelli americani sin dai primi del Novecento, dove la carne macinata equivaleva a carne andata a male o caduta per terra e triturata assieme ai topi e ai loro escrementi. Viene affrontato anche il tema delle malattie bovine, sempre pi\u00f9 diffuse e sempre pi\u00f9 simili a quelle umane, come il virus della leucemia bovina (che fra l'altro si \u00e8 dimostrato in grado di attaccare le cellule umane) ed il morbo della mucca pazza, che alcuni studiosi hanno pensato sia dovuto alla somministrazione agli animali di mangime contenente midollo di pecora infettata dalla scrapie.\nRifkin riesce a far apparire l'uomo come un avvoltoio in cerca di cadaveri, quelli che ogni giorno mettiamo sulle nostre tavole, che camuffiamo per renderli simili a cibo che cresce sugli alberi: niente farebbe pensare che il petto di pollo panato sia un pezzo di pollo, appunto. L'essere umano \u00e8 descritto in tutto il suo aspetto di traditore, che uccide e tratta degli animali utili quali mucche e galline \u2013 che gli regalano latte e uova \u2013 come semplici riserve di cibo create apposta per s\u00e9 stesso. Ma sar\u00e0 cos\u00ec? Il mondo \u00e8 stato davvero creato solo per la specie umana?\nRifkin consiglia di diventare vegetariani per non essere conniventi con la mostruosa industria della carne, e conclude il suo saggio con una proposta (o utopia) di un nuovo inizio per l'uomo nel rispetto dei diritti animali."}
{"id": "2972162", "revid": "466539", "url": "https://it.wikipedia.org/wiki?curid=2972162", "title": "Surbiton Trophy", "text": "Il Surbiton Trophy \u00e8 un torneo professionistico di tennis sull'erba, che fa parte dell'ATP Challenger Tour maschile e dell'ITF Women's Circuit femminile. Si \u00e8 giocato annualmente al Surbiton Racket and Fitness Club di Surbiton in Inghilterra dal 1997 al 2008. Nella prima edizione furono giocati solo i tornei femminili e l'anno dopo ebbero inizio quelli maschili. Nel 2009 il torneo fu sostituito dall'AEGON Trophy di Nottingham. Nel 2015 si \u00e8 ricominciato a giocare a Surbiton, sia i tornei maschili che quelli femminili."}
{"id": "2972163", "revid": "287204", "url": "https://it.wikipedia.org/wiki?curid=2972163", "title": "Etienne Carjat", "text": ""}
{"id": "2972166", "revid": "110157", "url": "https://it.wikipedia.org/wiki?curid=2972166", "title": "Sunset Moulding Yuba City Racquet Club Challenger", "text": "Il Sunset Moulding Yuba City Racquet Club Challenger \u00e8 stato un torneo professionistico di tennis giocato sul cemento, che faceva parte dell'ATP Challenger Tour. Si giocava annualmente al Yuba City Racquet &amp; Health Club di Yuba City negli USA dal 2005 al 2009."}
{"id": "2972167", "revid": "287204", "url": "https://it.wikipedia.org/wiki?curid=2972167", "title": "Salvatore Fergola", "text": "Biografia.\nSalvatore Fergola era figlio di Luigi e di Teresa Conti. Da giovinetto studi\u00f2 lettere e architettura, per poi accostarsi agli studi pittorici, sull'esempio del padre che, come ci riporta Maria Causa Picone, era un \u00abpedissequo hackertiano legato ad una minuziosa micrografia che non esclude, tuttavia, una vena felice di acquerellista\u00bb. Nelle sue prime esperienze pittoriche infatti, Salvatore Fergola si mostr\u00f2 enormemente debitore a Jakob Philipp Hackert, sia nell'applicazione della tempera, sia nell'impostazione della veduta. Anche suo fratello Alessandro Fergola (1812-1864) \u00e8 stato pittore.\nAmmesso come allievo all'Ufficio Topografico di Napoli, riscosse immediato successo presso la Corte borbonica, fin dalle prime opere\u02d0 questo gli frutter\u00e0 nel tempo numerose committenze dai Borbone di Napoli. Nel 1819 Fergola esegu\u00ec diversi dipinti, a Napoli, per conto del duca di Calabria, per poi essere chiamato dal duca di Sicilia. Dopo aver ottenuto uno stipendio di trenta ducati mensili dai Borbone, segu\u00ec la Corte a Castellammare di Stabia, per eseguire vedute del golfo di Napoli. Successivamente si rec\u00f2 a Caserta, a San Leucio, a Santa Maria Capua Vetere e ad Ischia, dove si trattenne per tre mesi. Le sue peregrinazioni lo portarono nel 1823 in Sicilia, con il proposito di fare il giro dell'isola anche se, ammalatosi a Trapani, decise di far ritorno ad Ischia e poi nuovamente a Castellammare. \nDopo il 1820 frequent\u00f2 la scuola privata di pittura di Anton Sminck van Pitloo e, con il maestro ed altri allievi, fu tra i componenti della cosiddetta Scuola di Posillipo.\nNel 1824 segu\u00ec i reali a Foggia e alla Reale tenuta di Carditello - dove ritrasse una corsa di cavalli - per poi spingersi sino ad Arienzo, per documentare i costumi della Terra di Lavoro e a Paestum. Tra le tele di questo periodo si ricordano \"Antico sepolcro detto la Conocchia in Santa Maria di Capua\" (1820), \"Imbarco della r.e famiglia dal fiume Sarno\" (1823) e il \"Varo del vascello \"Vesuvio\"\" (1825). \nNel 1829 si rec\u00f2 in Spagna, al seguito della famiglia borbonica, in occasione delle nozze, a Madrid, della principessa Maria Cristina di Borbone-Due Sicilie con il re Ferdinando VII di Spagna. Fergola ebbe l'opportunit\u00e0 di visitare Siviglia, Cadice, Burgos, Toledo e Barcellona. Sulla via del ritorno si trattenne qualche mese a Parigi, ospite del duca d'Orl\u00e9ans, Luigi Filippo di Francia e di Carolina di Borbone-Due Sicilie, duchessa di Berry: in occasione di questo soggiorno francese Fergola avrebbe recepito nuovi stimoli per il suo stile pittorico.\nNonostante la popolarit\u00e0, come illustratore degli avvenimenti di Corte e degli eventi pi\u00f9 significativi del Regno, Fergola non riusc\u00ec a diventare titolare della cattedra di paesaggio dell'Accademia di belle arti di Napoli, perch\u00e9 nel 1838 questa cattedra venne assegnata a Gabriele Smargiassi. In questi anni lavor\u00f2 instancabilmente, partecipando nel 1839 alla mostra borbonica, con \"Veduta della sorgente del Sarno\", \"Interno della cattedrale di Toledo in Ispagna\", \"Briganti sorpresi dalla gendarmeria nella foresta\" e tre \u00abpaesaggi di composizione\u00bb, raffiguranti albe e tramonti. Nel 1841 present\u00f2 \"Interno gotico del chiostro di San Giovanni de' Re a Toledo\", \"Esterno gotico della cattedrale di Burgos\", \"Montevergine nel giorno della festa\" e \"Inaugurazione della strada di ferro seguita in Napoli nell'ottobre del 1839\". Nel 1843 espose \"Marina di Capri al chiaro di luna con battello in cui dorme un marinaro\" e \"Un sifone nel golfo di Procida\", mentre del 1848 \u00e8 \"Preghiera della sera\". Mor\u00ec nel 1874, all'et\u00e0 di 76 anni.\nAlla Galleria dell'Accademia di belle arti di Napoli si conserva il dipinto di Fergola, conosciuto con doppio titolo\u02d0 \"Bacio di Giuda\" e \"Cristo nell'orto\". Datato 1858, \u00e8 un olio su tela, della dimensione di 89x70 cm e fu acquistato dall'Accademia nel 1909.\nStile.\nSalvatore Fergola, esponente di spicco della scuola di Posillipo, \u00e8 stato un protagonista della pittura a Napoli, negli anni della Restaurazione, epoca in cui l'antica citt\u00e0 partenopea iniziava a trasformarsi in una grande e moderna metropoli. Dopo il congresso di Vienna, infatti, nel Sud Italia venne restaurata la monarchia legittima dei Borbone, che promosse un aggiornamento tecnologico, destinato a stabilire nel Regno delle Due Sicilie numerosi primati per l'Italia. Fergola \u00e8 stato un grande interprete pittorico di questo fervore tecnologico e dipinse opere che rivelano fiducia nelle nuove istanze di progresso e modernit\u00e0. Tra i dipinti di Salvatore Fergola merita una menzione speciale \"Inaugurazione della strada ferrata Napoli-Portici, 1840\", dove \u00e8 rappresentata la ferrovia Napoli-Portici - con un treno che corre lungo la linea di costa - il panorama del golfo di Napoli sullo sfondo e la festosa presenza del pubblico, individuato nei diversi ceti.\nI primi dipinti di Fergola erano ancora saldamente legati ai moduli compositivi d'ascendenza analitica, introdotti da Jakob Philipp Hackert. Nella sua prima fase artistica, infatti, Fergola eseguiva principalmente opere dal valore documentario e celebrativo, dove le caratteristiche botaniche e morfologiche del territorio effigiato erano rese con un naturalismo di matrice illuminista. Nella successiva pittura di Fergola si registra una decisiva virata, in direzione del Romanticismo. Nei dipinti appartenenti a questa fase, pur applicando un sostanziale rigore nella rappresentazione, Fergola approdava ad una visione pi\u00f9 fantastica della realt\u00e0 e lasciava trasfigurare un sentimento di intimismo lirico, di sapore romantico.\nQuest'approccio, certamente pi\u00f9 congeniale alla sua volont\u00e0 di esaltare le bellezze naturalistiche del golfo di Napoli, gli deriv\u00f2 dalla visione delle opere di Horace Vernet e di Th\u00e9odore Gudin, che pot\u00e9 ammirare a Parigi del 1830. Un'epitome di questo nuovo indirizzo stilistico si pu\u00f2 rintracciare nel fortunato repertorio delle marine in tempesta, dove il pittore, pur rappresentando episodi di naufragio realmente accaduti, impiega un registro fantastico che d\u00e0 ampio spazio alla dimensione eroica del sublime, in pieno accordo con la sensibilit\u00e0 romantica."}
{"id": "2972169", "revid": "1822741", "url": "https://it.wikipedia.org/wiki?curid=2972169", "title": "Valle del Piave", "text": "La Valle del Piave \u00e8 la valle del Veneto formata dal fiume omonimo, estesa da Sappada in provincia di Udine fino alla laguna di Jesolo nella citt\u00e0 metropolitana di Venezia.\nGeografia.\nPu\u00f2 essere suddivisa in tre distinti segmenti.\nAlta Valle del Piave.\nDalle sorgenti del fiume, poste sul monte Peralba, vetta delle Alpi Carniche, a 2.037\u00a0m s.l.m., in comune di Sappada, in Friuli-Venezia Giulia, il Piave scende verso sud entrando in Veneto nei pressi di San Pietro di Cadore e, seguendo un aspro paesaggio dolomitico lungo il Cadore, raggiunge la zona del Longaronese dove si apre in una valle pi\u00f9 ampia.\nIn questo primo tratto si aprono scorci sulle Dolomiti di Sappada, sulle Tre Terze, sulle Marmarole, sull'Antelao e sulle Dolomiti d'Oltrepiave, in particolare sul Cridola, sugli Spalti di Toro e sul gruppo Cima dei Preti-Duranno. A Ponte nelle Alpi il corso del Piave svolta deciso in direzione sud ovest, verso la citt\u00e0 di Belluno.\nMedia Valle del Piave o \"Val Belluna\".\nDa Belluno la valle si mostra ampia, luminosa e regolare; ha origine glaciale e scende tra colline ricoperte di macchia prealpina per oltre 30\u00a0km fino alla citt\u00e0 di Feltre e ai comuni di Seren del Grappa e di Fonzaso. La zona \u00e8 popolosa e punteggiata di numerosi insediamenti abitativi e produttivi. Si susseguono con rapidit\u00e0 i comuni di Sedico, Santa Giustina, Cesiomaggiore, Feltre, Alano di Piave sulla riva destra, e quelli di Limana, Borgo Valbelluna, Segusino e Valdobbiadene sulla riva sinistra; Quero Vas, ultimo comune bellunese prima del confine con il Trevigiano, si estende su entrambe le rive.\nDall'et\u00e0 contemporanea la media valle del Piave \u00e8 chiamata anche \"Valbelluna\".\nBassa Valle del Piave.\nLa Bassa Valle del Piave, si confonde con la pianura veneto-friulana essendone parte integrante. Da Alano di Piave e Pederobba il fiume svolta nuovamente verso sud est attraversando un territorio dapprima prealpino e di mezza collina, nei pressi del Montello, e diventando poi decisamente pianuroso. Qui incontra i centri di Sernaglia della Battaglia, di Vidor e di Nervesa della Battaglia, Ponte della Priula, Maserada e Cimadolmo, San Polo di Piave, Ponte di Piave, Salgareda, Zenson di Piave, Noventa di Piave, Fossalta di Piave, San Don\u00e0 di Piave e Musile di Piave, per poi terminare tra Jesolo ed Eraclea sulla riva adriatica."}
{"id": "2972171", "revid": "110157", "url": "https://it.wikipedia.org/wiki?curid=2972171", "title": "Kosice Open", "text": "Il Ko\u0161ice Open \u00e8 stato un torneo professionistico di tennis giocato sulla terra battuta, che faceva parte dell'ATP Challenger Tour. Si giocava annualmente a Ko\u0161ice in Slovacchia dal 2003 al 2014.\nNel 2015 viene spostato a Poprad e prende il nome Poprad-Tatry ATP Challenger Tour. Nel 2019 cambia nuovamente sede, viene portato a Bratislava e si disputa la prima edizione del Bratislava Open."}
{"id": "2972179", "revid": "61051", "url": "https://it.wikipedia.org/wiki?curid=2972179", "title": "IMAM Ro.1bis", "text": ""}
{"id": "2972186", "revid": "125348869", "url": "https://it.wikipedia.org/wiki?curid=2972186", "title": "Milano ATP Challenger", "text": "Il Milano ATP Challenger, noto anche come Aspria Tennis Cup e precedentemente \"Zenith Tennis Cup\" \u00e8 un torneo professionistico di tennis giocato sulla terra battuta, che fa parte dell'ATP Challenger Tour. Si gioca annualmente all'Aspria Harbour Club Milano di Milano in Italia dal 2006."}
{"id": "2972192", "revid": "48344", "url": "https://it.wikipedia.org/wiki?curid=2972192", "title": "Natya Sastra", "text": ""}
{"id": "2972193", "revid": "1543377", "url": "https://it.wikipedia.org/wiki?curid=2972193", "title": "Chos\u014fn inmin'gun", "text": "Chos\u014fn inmin'gun ( in italiano Armata del popolo coreano) rappresenta l'insieme delle forze armate della Corea del Nord. Il comandante supremo \u00e8 Kim Jong-un, che presiede la Commissione di difesa nazionale. Le forze armate nordcoreane hanno cinque branche principali: esercito, marina, aviazione, Forze Missilistiche e Forze speciali, a cui si aggiunge l'organizzazione paramilitare della guardia rossa dei lavoratori e dei contadini.\nAl 2010 si trattava delle quinte forze armate pi\u00f9 numerose del mondo, con un numero di effettivi che si aggirava intorno a 1.106.000 unit\u00e0. In dettaglio, al 2001 si trattava del Paese pi\u00f9 militarizzato in assoluto, con il 20% degli uomini di et\u00e0 compresa tra i 17 ed i 54 anni inquadrati nelle forze armate regolari. Inoltre, la guardia rossa dei lavoratori e dei contadini di riserva conterebbe tra i 3,5 ed i 4,7 milioni di uomini. La Corea del Nord dispone anche di armamenti atomici: alla fine del 2012 l'arsenale nucleare nordcoreano era stimato in meno di dieci testate disponibili.\nAll'interno della Nord Corea, le forze armate hanno un'importanza vitale, secondo la dottrina esplicitata nel S\u014fn'gun (l'equivalente del \"Military First\"). Questa implica, in sostanza, che le forze armate non solo hanno la precedenza nell'allocazione delle risorse disponibili, ma anche che sono in grado di dettare la politica interna ed estera.\nL'esercito nordcoreano si fronteggia con quello statunitense e sudcoreano lungo la zona demilitarizzata coreana dal 1953, anno del cessate il fuoco della guerra di Corea.\nStoria.\nLa storia dell'Armata del popolo coreano inizia, in pratica, con l'Armata Volontaria Coreana, costituita a Yenan, in Cina, nel 1939. I due responsabili dell'esercito, all'epoca, erano Kim Tu-bong e Mu Chong. Nello stesso periodo, sempre a Yenan, venne fondata una scuola per la preparazione dei futuri leader politici e militari, che sarebbero stati necessari per una Corea indipendente. Nel 1945, questa armata volontaria aveva approssimativamente 1.000 uomini, in gran parte coreani disertori dell'esercito imperiale giapponese. In questo periodo, i coreani combatterono al fianco delle forze comuniste cinesi, da cui ricevettero armi e munizioni. Dopo la sconfitta nipponica, l'armata volontaria segu\u00ec le truppe cinesi in Manciuria, in modo da reclutare la popolazione coreana l\u00ec residente ed entrare in Corea. Nel settembre 1945, alla fine della seconda guerra mondiale, l'armata era forte di 2.500 soldati.\nAppena dopo la fine del conflitto e durante l'occupazione sovietica della parte di Corea sopra il 38\u00ba parallelo, il quartier generale della 25\u00aa Armata Sovietica (a Pyongyang) ordin\u00f2 che tutti i gruppi di resistenza in armi presenti nella penisola avrebbero dovuto sciogliersi entro il 12 ottobre 1945. Circa 2.000 coreani, con precedente esperienza nelle forze armate sovietiche, furono inviati in varie localit\u00e0 in modo da organizzare un corpo di polizia. Tale corpo fu creato il 21 ottobre, con il benestare del comando sovietico.\nContemporaneamente, piuttosto sentita era la necessit\u00e0 di creare un'unit\u00e0 separata che garantisse la sicurezza delle linee ferroviarie. La creazione di tale unit\u00e0 venne annunciata l'11 gennaio 1946, e fu attivata il 25 agosto dello stesso anno, con lo scopo di supervisionare l'operato delle forze di sicurezza esistenti e sovrintendere alla creazione di un esercito nazionale.\nLa prima scuola politico-militare in Nord Corea fu l'Accademia Militare di Pyongyang (divenuta la Scuola ufficiali n. 2 dell'Armata del popolo coreano nel gennaio 1949), fondata nell'ottobre 1945 sotto la guida sovietica per addestrare guardie del popolo o unit\u00e0 di pubblica sicurezza. Questa venne posta sotto la guida di Kim Chaek, un alleato di Kim Il-sung. Nel 1946, i graduati usciti dalla scuola iniziarono ad entrare nei corpi di sicurezza. In dettaglio, si trattava di unit\u00e0 armate alla leggera, che includevano seguaci di Kim Il-sung e veterani che avevano militato in Cina. Contemporaneamente, l'Accademia centrale del Corpo di polizia (diventata Accademia militare dell'Armata del popolo coreano nel dicembre 1948) provvedeva a fornire l'educazione militare e politica necessaria ai futuri quadri della forza armata.\nDopo che furono costituite ed organizzate le strutture per l'addestramento delle reclute, i corpi di sicurezza esistenti furono riorganizzati all'interno del quartier generale dell'Armata del popolo coreano: tutte le unit\u00e0 prima presenti divennero quindi regolarmente inquadrate nell'esercito, ed equipaggiate con materiale sovietico.\nIl Dipartimento per la Sicurezza dello Stato, il precursore del Ministero della Difesa, venne creato come parte del Comitato del Popolo ad Interim, il 4 febbraio 1948, con la costituzione formale dell'esercito che fu annunciata quattro giorni dopo. Il 9 settembre venne proclamata la nascita della Repubblica Democratica Popolare di Corea. In aggiunta, fu istituito un Ministero delle forze armate del Popolo, al quale fu affidato il controllo di un battaglione centrale di guardie, due divisioni ed una brigata autonoma mista.\nDopo lo scoppio della guerra di Corea, Stalin equipaggi\u00f2 l'esercito nordcoreano con carri armati moderni, veicoli, artiglieria ed armamenti leggeri (all'epoca, l'esercito sudcoreano era fortemente inferiore come uomini e dotazioni). L'esercito del nord, comunque, fu il principale istigatore della guerra, che in Nord Corea \u00e8 chiamata \"Guerra di Liberazione della Patria\".\nNelle prime fasi del conflitto, nel 1950, le truppe comuniste sconfissero facilmente quelle del sud, conquistando Seul. Tuttavia, dopo essere stati duramente sconfitti dagli Stati Uniti nella battaglia di Incheon (in cui persero 70.000 uomini su un totale di 100.000), dovettero ritirarsi fino al fiume Yalu. Successivamente, i nordcoreani giocarono un ruolo minore nel conflitto. Al tempo dell'armistizio, nel 1953, l'Armata del popolo coreano aveva avuto 290.000 morti e 90.000 prigionieri.\nNel 1953, venne creata una commissione apposita (Military Armistice Commission, MAC) con lo scopo di supervisionare e rendere operativi i termini dell'accordo. Le attivit\u00e0 di questa commissione furono monitorate da delegazioni di Polonia e Cecoslovacchia per la parte comunista, e Svezia e Svizzera per le Nazioni Unite.\nNei primi anni settanta, seguendo l'esempio di capi militari e teorici sovietici che stavano recuperando delle dottrine degli anni venti e trenta di Sve\u010din, Tucha\u010devskij, Triandafillov ed altri sulle \"operazioni in profondit\u00e0\", gli ufficiali nordcoreani, addestrati secondo metodi sovietici, iniziarono a sviluppare una loro versione, chiamata \"Guerra su Due Fronti\". Secondo la loro versione, un potente esercito \"convenzionale\", pesantemente rinforzato con artiglieria, mezzi corazzati e blindati, sfruttando la sorpresa e la velocit\u00e0, dovrebbero essere in grado di rompere le difese sudcoreane presso la zona demilitarizzata, irrompendo ed occupando successivamente tutta la penisola. Negli anni settanta, ufficiali superiori nordcoreani scrissero nelle riviste ufficiali queste dottrine militari, secondo le quali la natura della guerra moderna sarebbe essenzialmente su tre dimensioni, senza distinzioni tra la prima linea e le retrovie, altamente mobile e fortemente dipendente dalla mobilit\u00e0 e dal grado di meccanizzazione. Questi articoli presagirono un forte incremento della fanteria meccanizzata e dei battaglioni di artiglieria semovente, e complessivamente una grande espansione delle forze di terra nonch\u00e9 una loro totale riorganizzazione e ridistribuzione.\nComando e controllo.\nIl comando ed il controllo delle forze armate del Paese \u00e8 esercitato tramite due strade principali. La prima passa per la Commissione di difesa nazionale, guidata da Kim Jong-un, e dal Ministero delle forze armate del Popolo, con il relativo stato maggiore. Da queste strutture, gli ordini vengono poi trasmessi alle varie unit\u00e0 operative e dipartimenti. La seconda via, invece, serve a garantire il controllo politico, e si estende attraverso il comitato centrale militare del Partito Coreano dei Lavoratori. A partire dal 1990, ci sono state parecchie trasformazioni e cambiamenti, che hanno portato all'attuale struttura. I dettagli sono semplicemente sconosciuti al mondo, ma quello che \u00e8 trapelato indica, nella sostanza, che tali cambiamenti sono il risultato della morte dei vari membri della leadership nordcoreana, inclusi Kim Il-sung (luglio 1994), O Chin-u (febbraio 1995) e Choi Kwang (febbraio 1997).\nGran parte dei cambiamenti \u00e8 servita ad aumentare il potere e l'importanza della posizione di Kim Jong-il. In occasione della diciottesima sessione del sesto Comitato Centrale del Popolo, tenutasi il 23 maggio 1990, la Commissione di difesa nazionale si \u00e8 affermata come commissione indipendente, quindi con lo stesso \"status\" del Comitato centrale del popolo (e non pi\u00f9 subordinato a questo, come prima). In concomitanza con questa, Kim Jong-il \u00e8 stato nominato primo vicepresidente della Commissione Nazionale di Difesa. L'anno seguente, il 24 dicembre 1991, Kim Jong-il \u00e8 stato nominato comandante supremo dell'Esercito Popolare Coreano, e quattro mesi dopo (20 aprile 1992) \u00e8 stato insignito del grado di maresciallo. L'anno successivo, \u00e8 diventato presidente della Commissione Nazionale di Difesa.\nAll'interno dell'Armata Popolare, inoltre, tra il dicembre 1991 e dicembre 1995, quasi 800 alti ufficiali (su un totale di circa 1.200) hanno ricevuto promozioni preferenziali: in particolare, tre giorni dopo la nomina di Kim Jong-il a maresciallo, otto generali sono stati nominati al grado di vice maresciallo, e nell'aprile 1997, in occasione dell'85\u00ba compleanno di Kim Il-sung, il figlio Kim Jong-il ha promosso 127 generali grado, ed ulteriori 22 l'aprile successivo. Oltre a queste promozioni, molti alti ufficiali hanno ricevuto incarichi influenti nel Partito dei Lavoratori Coreani.\nForze di terra.\nOrganizzazione.\nLe forze di terra dell'Armata del popolo coreano \u00e8 di gran lunga la maggior componente di tutte le forze armate del Paese asiatico. Nel 2001, l'esercito era composto da circa 1.003.000 soldati, organizzati in 20 corpi d'armata e 176 tra divisioni e brigate. Questa forza \u00e8 equipaggiata con numerosa artiglieria e veicoli corazzati, e circa il 70% delle unit\u00e0 attive \u00e8 stanziata sulla zona demilitarizzata al confine tra le due Coree.\nFin da 1986, molte fonti ritenevano che l'esercito fosse equipaggiato con due divisioni corazzate. Tali divisioni scomparvero dall'ordine di battaglia e furono sostituite da corpi corazzati, oltre al fatto che furono raddoppiate le brigate su carri armati. Alla met\u00e0 degli anni ottanta, l'artiglieria semovente di grosso calibro fu inquadrata in corpi d'armata di artiglieria basati su brigate. Nello stesso periodo, le forze mobili, cos\u00ec ristrutturate, furono stazionate pi\u00f9 avanti, a ridosso della zona demilitarizzata. Le aree di operazioni dei singoli corpi furono ridotte, anche se l'organizzazione interna delle unit\u00e0 rimase essenzialmente la stessa. Quindi, lo schieramento delle nuove unit\u00e0 corazzate e meccanizzate dietro al primo scaglione delle forze convenzionali di attacco implica lo sfruttamento di una potente forza che prima del 1980, in pratica, non esisteva.\nNel 1992, l'esercito era composto da sedici corpi di armata, due comandi separati per le forze operative e nove distretti (o regioni) militari, che sono sotto il controllo del Ministero delle forze armate del Popolo. All'epoca, vi erano 145 divisioni e brigate, di cui 120 attive. Nel 1996, le maggiori unit\u00e0 combattenti consistevano in 153 divisioni e brigate, incluse 60 divisioni/brigate di fanteria, 25 di fanteria meccanizzata, 13 brigate carri, 25 delle forze per operazioni speciali e 30 di artiglieria. Di questa armata, dieci corpi e sessanta tra divisioni e brigate sarebbero schierate a sud della linea Pyongyang-Wonsan.\nDotazioni.\nA partire dalla fine degli anni settanta, dopo che la Corea del Sud ricevette nuovi equipaggiamenti e tecnologie dagli Stati Uniti, l'armata nordcoreana inizi\u00f2 a riorganizzare in modo esteso le sue forze di terra. La prima misura fu quella di produrre una versione modificata del cannone da 115\u00a0mm per il carro armato T-62. In generale, comunque, le notizie dell'evoluzione degli armamenti nordcoreani provengono essenzialmente dall'osservazione dei mezzi impiegati in occasione delle parate: in gran parte, si tratta di modifiche locali di progetti sovietici e cinesi, che vengono poi prodotti dall'industria nazionale.\nNegli anni ottanta, nell'ambito della riorganizzazione e dell'ampliamento delle forze mobili, c'\u00e8 stato un afflusso costante di nuovi mezzi (veicoli, carri armati, APC e cannoni semoventi). Le forze di terra difficilmente ritirano dal servizio i mezzi pi\u00f9 vecchi: solitamente, infatti, questi vengono mantenuti operativi, affiancati ai modelli pi\u00f9 recenti. Comunque, l'esercito resta essenzialmente una grande forza di fanteria, anche se il programma di ammodernamento ha migliorato in modo significativo la potenza di fuoco e la mobilit\u00e0 delle truppe. In particolare, tra il 1980 ed il 1992, l'esercito nordcoreano ha riorganizzato, riequipaggiato e rischierato in posizioni avanzate la maggior parte delle sue forze di terra. Inoltre, una grande enfasi \u00e8 stata posta sullo sviluppo delle forze speciali, al momento le pi\u00f9 numerose del mondo.\nMarina.\nLa Forza navale della Corea del Nord \u00e8 una flotta costiera, che opera prevalentemente entro i 50 chilometri dalla zona di esclusione. Si tratta della branca delle forze armate con il livello di priorit\u00e0 inferiore, e gran parte del suo equipaggiamento \u00e8 obsoleto. Nel 2007, risultavano in servizio 46.000 uomini e 704 unit\u00e0 navali di ogni tipo e dimensione (in gran parte unit\u00e0 costiere).\nLa marina nordcoreana \u00e8 organizzata in due flotte, che non sono in grado n\u00e9 di appoggiarsi l'una con l'altra, n\u00e9 di condurre operazioni in comune. La Flotta Orientale (la pi\u00f9 numerosa) ha il suo quartier generale a T'oejo-dong, e quella occidentale a Nampho. Numerose unit\u00e0 per la costruzione, la manutenzione e l'addestramento dei reparti, cos\u00ec come il battaglione navale aereo, fanno capo direttamente al Quartier Generale della Marina a Pyongyang.\nAviazione.\nLa Forza aerea della Repubblica Democratica Popolare di Corea, localmente nota come Chos\u014fn Inmin Kun Konggun, \u00e8 primariamente una forza di difesa aerea, con limitate capacit\u00e0 offensive. I criteri di selezione per l'accesso nell'aviazione sono molto pi\u00f9 alti rispetto alle forze di terra o navali: il risultato ha portato ad una forza che \u00e8 decisamente superiore alla media nazionale nel livello di istruzione, competenza tecnica, affidabilit\u00e0 politica e convinzione ideologica. Tuttavia, nonostante abbia una priorit\u00e0 pi\u00f9 alta rispetto ad esercito e marina, questa arma \u00e8 poco addestrata e sottoequipaggiata, in gran parte a causa della mancanza di parti di ricambio, specialisti ed attrezzature, oltre che al costante rischio di diserzione dei piloti. Basti pensare che la maggior parte dei piloti ha solo 7 ore di volo all'anno, contro un pilota della NATO che raggiunge le 150. Nel 2007, aveva in organico 110.000 uomini e 1.600-1.700 velivoli. Con la forza aerea opera una vasta rete di radar e missili ed artiglieria contraerea. Gran parte delle dotazioni, comunque, sono obsolete.\nDal punto di vista organizzativo, l'aviazione nordcoreana \u00e8 suddivisa in sei divisioni aeree, delle quali quattro con compiti di difesa aerea e due di trasporto.\nA queste occorre anche aggiungere l'Air Koryo, la compagnia aerea di bandiera della Corea del Nord. Questa \u00e8 sotto il controllo dell'aviazione militare tramite il Dipartimento dell'aviazione civile.\nL'aviazione nordcoreana opera da 89 basi, incluse 18 piste semipreparate e 20 eliporti. Buona parte di queste basi possiedono dei ricoveri corazzati sotterranei, in modo da poter resistere agli attacchi. Inoltre, le principali hanno delle piste di decollo sotterranee, che mettono in grado gli aerei di partire in sicurezza.\nForze missilistiche.\nLe Forze Missilistiche Strategiche dell'Armata Popolare Coreana principalmente sono equipaggiate con missili balistici derivati dagli SS-1 Scud, sviluppati e costruiti localmente, di gittata e precisione variabile. Tra questi, gli Hwasong-5 e gli Hwasong-6 sono con rampa mobile, mentre i Rodong-2 ed i Taepodong-1 richiedono delle rampe di lancio. Attualmente, il Paese comunista sta sviluppando un missile balistico intercontinentale, il Taepodong-2, che \u00e8 stato lanciato per la prima volta senza successo nel 2006. Un secondo test \u00e8 stato effettuato il 5 aprile 2009, ed ha sorvolato il Giappone. Stando a fonti nordcoreane, questo sarebbe riuscito ad immettere un satellite artificiale in orbita. Tuttavia, le autorit\u00e0 statunitensi e giapponesi hanno negato questo fatto, sostenendo invece che il missile \u00e8 caduto nell'oceano Pacifico con il suo carico. La gittata di questo sistema d'arma, comunque, \u00e8 stimato essere di almeno 6.700 km. Comunque, i missili correntemente in servizio hanno un raggio utile sui 2.000\u00a0km. Il numero esatto dei sistemi operativi \u00e8 sconosciuto, ma sono generalmente accettate cifre di 600 Hwasong-6 e 200 Rodong-1 operativi. I maggiori poligoni di lancio del Paese sono Musudan-ri sulla costa est, e Pongdong-ri, attualmente in costruzione. Comunque, altre basi pi\u00f9 piccole sono sparse per tutto il territorio.\nForze Speciali.\nLe forze speciali dell'esercito popolare coreano hanno una dimensione totale delle truppe di 200.000. Dopo la Guerra di Corea (Corea del Nord: la guerra di liberazione coreana), ha continuato a svolgere un ruolo di concentrazione nell'infiltrazione di truppe nel territorio della Repubblica della Corea del Sud e nella conduzione di sabotaggi.\nGuardia rossa dei lavoratori e dei contadini.\nLa Guardia rossa dei lavoratori e dei contadini \u00e8 la pi\u00f9 grande organizzazione di difesa civile della Corea del Nord, con una forza di circa 3,5 milioni di uomini. La milizia \u00e8 organizzata a livello di provincia/citt\u00e0/villaggio, ed \u00e8 strutturata su brigate, battaglioni, compagnie e plotoni. L'equipaggiamento \u00e8 costituito da armi leggere da fanteria, con cannoni antiaerei e mortai, anche se alcune unit\u00e0 sarebbero disarmate. Questa organizzazione non dipende dalla Commissione nazionale di difesa, ma \u00e8 sotto il controllo del Partito dei Lavoratori di Corea, tramite il Dipartimento della difesa civile."}
{"id": "2972199", "revid": "32416648", "url": "https://it.wikipedia.org/wiki?curid=2972199", "title": "Ciarlatani", "text": ""}
{"id": "2972200", "revid": "32416683", "url": "https://it.wikipedia.org/wiki?curid=2972200", "title": "New scientist", "text": ""}
{"id": "2972201", "revid": "767487", "url": "https://it.wikipedia.org/wiki?curid=2972201", "title": "Luigi Fergola", "text": "Biografia.\nCapostipite di una famiglia di artisti, la cui attivit\u00e0 si svolge lungo tutto il XIX secolo, ebbe nove figli dalla prima moglie: Teresa Conti, romana, ed il decimo con la seconda moglie Francesca Aquilar.\nTra i figli spiccano Salvatore Fergola, pittore vedutista molto noto ed amato dalla corte dei Borbone di Napoli e Filippo Fergola, incisore calligrafo nell'Officio Topografico di Napoli.\nPittore d'impianto hackertiano, lavor\u00f2 come incisore presso l'Officio Topografico di Napoli, in quel periodo impegnato nella costruzione dell'Atlante Geografico del Regno di Napoli sotto la guida di Giovanni Antonio Rizzi Zannoni.\nEsponente della Scuola di Posillipo, \u00e8 autore di numerose opere a carattere paesaggistico riguardanti la citt\u00e0 di Napoli ed i suoi dintorni."}
{"id": "2972206", "revid": "767487", "url": "https://it.wikipedia.org/wiki?curid=2972206", "title": "Stanislao Klein", "text": "Carriera.\nNel 1940-1941 allena il Padova in Serie B. Nella stagione 1941-1942 guida prima la Pro Patria e poi il in Serie B ottenendo la promozione in Serie A. Nella stagione 1949-1950 invece allena prima il Fanfulla e poi il Catania."}
{"id": "2972209", "revid": "515931", "url": "https://it.wikipedia.org/wiki?curid=2972209", "title": "Ischio", "text": ""}
{"id": "2972210", "revid": "889336", "url": "https://it.wikipedia.org/wiki?curid=2972210", "title": "Commissioners of Irish Lights", "text": "Commissioners of Irish Lights (\"Commissari per i fari irlandesi\", in inglese), nota anche come Irish Lights o con l'acronimo CIL, \u00e8 l'autorit\u00e0 generale per i fari e gli ausili alla navigazione per Irlanda e Irlanda del Nord. Si tratta di un organismo transfrontaliero con personalit\u00e0 giuridica e autorit\u00e0 in entrambi i Paesi.\nFari.\nCommissioners of Irish Light gestisce direttamente 80 fari:\nAltre GLA nel Regno Unito.\nLa gestione dei fari nel Regno Unito \u00e8 affidata a tre \"General Lighthouse Authorities\" (GLA). Oltre a Commissioners of Irish Lights, esse sono:\nLe \"General Lighthouse Authorities\" britanniche fanno capo al \"General Lighthouse Fund\" (\"Fondo Generale per i Fari\"), agenzia del Dipartimento per i trasporti del Regno Unito."}
{"id": "2972211", "revid": "515931", "url": "https://it.wikipedia.org/wiki?curid=2972211", "title": "Osso coxale", "text": ""}
{"id": "2972212", "revid": "515931", "url": "https://it.wikipedia.org/wiki?curid=2972212", "title": "Osso coxae", "text": ""}
{"id": "2972214", "revid": "767487", "url": "https://it.wikipedia.org/wiki?curid=2972214", "title": "Go-Sanj\u014d", "text": "Biografia.\nIl suo regno ebbe inizio nel 1068 e termin\u00f2 nel 1073. Il suo nome personale era .\nEra il secondo figlio dell'imperatore Go-Suzaku, sua madre era l'imperatrice Sadako. (\u798e\u5b50\u5185\u89aa\u738b)\nEbbe diversi figli fra cui:\nAlla sua morte il corpo venne seppellito nel Yens\u014d-ji no Misasagi, citt\u00e0 di Kyoto."}
{"id": "2972217", "revid": "729019", "url": "https://it.wikipedia.org/wiki?curid=2972217", "title": "Savoia-Marchetti S.59", "text": "Il Savoia-Marchetti S.59 fu un idroricognitore a scafo centrale, monomotore biplano, sviluppato dall'azienda aeronautica italiana Savoia-Marchetti negli anni venti e prodotto, oltre che dalla stessa, da Macchi e Cantieri Riuniti dell'Adriatico (CRDA CANT).\nIndicato da alcune fonti come uno dei migliori idrovolanti italiani di tutti i tempi, venne impiegato principalmente dalla Regia Aeronautica avendo un discreto successo commerciale nelle esportazioni, acquistato da Argentina, Regno di Romania e Turchia."}
{"id": "2972222", "revid": "436907", "url": "https://it.wikipedia.org/wiki?curid=2972222", "title": "Hey Hey, My My (Into the Black)", "text": "Hey Hey, My My (Into the Black) \u00e8 un singolo del cantante statunitense Neil Young, pubblicato il 27 agosto 1979 come estratto dall'album \"Rust Never Sleeps\".\nDescrizione.\nIl brano fa da contraltare elettrico della canzone d'apertura acustica \"My My, Hey Hey (Out of the Blue)\". I due brani sono stati pubblicati come unico singolo dalla Reprise nel 1979, qui la versione di \"Hey Hey, My My\" \u00e8 pi\u00f9 corta di quella sull'album.\nIspirata dai Devo e dall'esplosione del punk 77, e scritta sull'onda emotiva della morte di Elvis Presley, la canzone \u00e8 diventata uno dei brani pi\u00f9 celebri di Neil Young, ammirato da un ampio pubblico che va dagli estimatori del punk a quelli del grunge.\nIl verso: \"\u00abIt's Better to Burn Out Than to Fade Away\u00bb\" (\"\u00e8 meglio bruciare che spegnersi lentamente\"), presente in realt\u00e0 solo in \"My My, Hey Hey (Out of the Blue)\" \u00e8 divenuto celebre perch\u00e9 rinvenuto sulla lettera d'addio scritta da Kurt Cobain dei Nirvana prima di suicidarsi nel 1994. Da allora la popolarit\u00e0 della canzone \u00e8 aumentata notevolmente. Young, scosso dall'accaduto, dedic\u00f2 poi a Cobain l'album \"Sleeps with Angels\". Da allora Young canta con enfasi il verso: \"\u00abOnce you're gone you can't come back\u00bb\" (\"una volta che te ne sei andato non puoi pi\u00f9 tornare\") nelle esibizioni dal vivo. Il verso \"\u00abIt's Better to Burn Out Than to Fade Away\u00bb\" (\"\u00e8 meglio bruciare che spegnersi lentamente\") \u00e8 anche utilizzato in un celebre dialogo del film Highlander - L'ultimo immortale del 1986.\n Il verso \u00e8 inoltre posto in esergo al romanzo \"It\", di Stephen King.\nLa versione presente sull'album fu registrata il 22 ottobre 1978 al Cow Palace di San Francisco.\nCover.\nLa canzone ha influenzato molti artisti, tra cui gli Oasis, che nel 2000 presentarono una cover del pezzo durante il tour mondiale poi immortalato dall'album live \"Familiar to Millions\". In occasione del sesto anniversario della morte di Cobain, la band di Manchester dedic\u00f2 la performance al rocker di Seattle proprio durante un concerto tenuto nella sua citt\u00e0 natale."}
