{"id": "2905575", "revid": "15756", "url": "https://it.wikipedia.org/wiki?curid=2905575", "title": "Personaggi di Soulcalibur", "text": "Di seguito sono elencati tutti i personaggi dell'intera saga.\nPersonaggi principali.\nAlgol.\n, conosciuto anche come il Re Eroe (in \"Soulcalibur V\" diventa il Grande Re Eroe), \u00e8 un combattente leggendario in grado di sfruttare i poteri delle due spade Soul Edge e Soul Calibur senza sortirne l'influenza perversa.\nSecondo Hideo Yoshie, il principale designer dei personaggi, Algol \u00e8 colui che sonda il terreno per diventare il pi\u00f9 forte personaggio di tutta la saga di \"Soulcalibur.\" Il suo costume \u00e8 stato molto difficile da disegnare, poich\u00e9 deriva da una civilt\u00e0 andata ormai perduta. Senza armatura, \u00e8 ben visibile sul suo petto il tatuaggio di un occhio; ha le unghie lunghe, i capelli bianchi e gli occhi dorati.\nAlgol utilizz\u00f2 la Soul Edge per portare serenit\u00e0 nelle proprie terre; tuttavia il figlio Arcturus rub\u00f2 la spada, perch\u00e9 geloso del potere del padre, e ne fu posseduto. Algol fu costretto a combattere il proprio figlio e ad ucciderlo. Colto dal rimorso per l'omicidio del figlio, Algol volle creare una spada che potesse contrastare la Soul Edge. Con l'aiuto di alcuni saggi e con i frammenti della spada malefica, riusc\u00ec a creare la Soul Calibur; il tutto dopo innumerevoli tentativi e grazie al suo sacrificio. Il processo si concluse col sigillo dell'anima di Algol nella spada, affinch\u00e9 potesse proteggere il villaggio nei secoli. A causa degli scontri tra Soul Edge e Soul Calibur, lo spirito di Algol inizia a risvegliarsi e ad accumulare il potere scaturito dai combattimenti. Ad un certo punto, durante il sedicesimo secolo, l'anima \u00e8 capace di fuoriuscire dalla spada e di ricreare il corpo del Re Eroe, cos\u00ec come era un tempo. Tuttavia per restare in vita ha bisogno di brandire entrambe le spade e cos\u00ec si attira l'odio dei vari guerrieri che vorrebbero impossessarsene, attendendoli nella Torre della Memoria.\nNonostante abbia un aspetto maligno, sia bramoso di potere e abbia un ruolo di antagonista, Algol possiede un animo nobile, \u00e8 dotato di un'indomabile volont\u00e0 e aiuta gli altri ben volentieri. Nel finale di Sophitia Alexandra, lui la salva dal potere corruttivo della Soul Edge, proteggendo i suoi figli dalla spada. Molti dei personaggi buoni o neutrali, hanno Algol come boss finale, ma solo per impossessarsi della spada, non perch\u00e9 sia un'entit\u00e0 malvagia da sconfiggere.\n\u00c8 doppiato da Joji Nakata nella versione in giapponese. Secondo una lista stilata da \"Cheat Code Central\", Algol \u00e8 uno dei \"migliori\" dieci personaggi segreti nella storia dei videogiochi picchiaduro.\nAmy.\n \u00e8 una giovane schermitrice di et\u00e0 sconosciuta e origini francesi. \u00c8 la figlia adottiva di Raphael Sorel, che ha da poco acquisito il rango aristocratico di conte. Avendo trascorso molto tempo in viaggio con il padre, Amy ne acquisisce le abilit\u00e0 belliche, diventando anch'essa una spadaccina. Conducendo una vita solitaria, scarna e austera, Amy \u00e8 una ragazzina dalla personalit\u00e0 introversa e alquanto restia al dialogo, che nutre totale fiducia solo nei confronti del suo nuovo padre. Amy si presenta come una fanciulla poco pi\u00f9 che adolescente, dall'aspetto delicato e un po' tetro di una bambola, dagli occhi verdi e i capelli rossi, vestita solitamente di indumenti scuri.\nNasce nel 1576 in un villaggio in provincia di Rouen, in Francia, probabilmente figlia unica di due contadini morti di Peste quando lei aveva all'incirca undici anni. Amy conosce Raphael nel 1589 quando questi, braccato dalle autorit\u00e0 locali, viene inaspettatamente aiutato dalla ragazzina, che non provando particolare simpatia per le guardie, le depista con una falsa indicazione. Il gesto di Amy colpisce molto Raphael, che egli inizia a provare un immediato e istintivo senso di protezione verso la ragazzina, e decide cos\u00ec di adottarla, e portarla con s\u00e9 nel suo viaggio alla ricerca della Soul Edge. Al termine della sua missione Raphael si ricongiunge alla figlia e acquista un castello in Romania, ove ritirarsi e dedicarsi completamente alla crescita e l'educazione della figlia, ma finendo contagiato da alcuni frammenti della Spada Malefica rimasti nelle sue ferite, sia lui che Amy, che lo stava curando ne rimangono contagiati, diventando una sorta di automi posseduti. Amy in particolare per\u00f2, rimane cos\u00ec devastata dall'influenza della lama che diviene progressivamente incapace di reagire con il mondo esterno, e tale disagio affligge Raphael a tal punto che egli si prefigge il compito di trasformare l'intero mondo affinch\u00e9 esso possa interagire con la figlia, e inizia a seminare il potere della Soul Edge presso ogni dove, cominciando dai villici della sua contea, per poi dipanarsi nelle aree limitrofe. La folle impresa dell'uomo non tarda ad allertare il guerriero Kilik, che si mette dietro la scia di caos seguita dalle azioni di Raphael, purificando i luoghi e le persone da essa coinvolti, fino a raggiungere il maniero in cui risiedono i Sorel, dove trova Amy in stato semi catatonico. La vicenda si conclude in due modi, ovvero con la riuscita di Raphael nella sua impresa, oppure con la prevalsa di Kilik, che purifica Amy. Tuttavia, le vicende che seguono lasciano credito al primo epilogo. Con la ricomparsa della Soul Edge, Amy decide di mettersi sulle tracce del padre, gi\u00e0 accorso alla ricerca della lama, e prende a svolgere le sue indagini separatamente.\nArthur.\n \u00e8 uno spadaccino inglese armato di katana. Sebbene non sia riuscito ad ottenere la Soul Edge, riesce a possederne un frammento. In seguito alla morte di sua moglie causata da quell'oggetto, egli decide di vendicarsi ponendosi come obbiettivo quello di distruggere l'arma malvagia. Appare solamente in alcune edizioni speciali di \"Soulcalibur\" come sostituto di Mitsurugi e come personaggio bonus in \"Soulcalibur III\".\nAstaroth.\nAstaroth \u00e8 un possente golem che \u00e8 stato creato da una setta per ritrovare la Soul Edge. Per raggiungere lo scopo si allea con il malvagio Nightmare.\nAzwel.\nAzwel \u00e8 uno dei principali antagonisti di \"Soulcalibur VI\". Egli \u00e8 un uomo di straordinaria intelligenza e studioso in molti campi, tra cui la storia, la medicina, la guerra e l'arte. I suoi studi sulla storia dell'umanit\u00e0 lo portarono alla conclusione che l'umanit\u00e0 si sarebbe autodistrutta attraverso guerre e altre calamit\u00e0. Il suo amore fanatico per le persone lo ha portato a mettere in atto un terrificante piano per salvarli da loro stessi. La sua arma \u00e8 un paio di guanti chiamati Palindrome: il guanto destro contiene un frammento della Soul Edge mentre quello sinistro ha un pezzo di Soul Calibur. Traendo anche il suo potere dalla memoria delle battaglie passate, conservata all'interno di quei frammenti, Azwel utilizza in combattimento tali guanti per evocare innumerevoli armi di tutti i tipi anche contemporaneamente.\nCassandra.\nCassandra Alexandra \u00e8 la sorella minore di Sophitia. Si presenta come un'adolescente bionda e, come la sorella, combatte con una spada e uno scudo.\nCervantes.\nCervantes \u00e8 un pirata spagnolo divenuto potentissimo dopo aver preso possesso della Soul Edge. \u00c8 uno dei personaggi pi\u00f9 ricorrenti della serie.\nCharade.\nOriginalmente un soldato umano, Charade inizi\u00f2 ad avventurarsi per raccogliere i frammenti della Soul Edge. Quando venne ucciso da alcuni banditi, i vari pezzi della Soul Edge, che erano intanto trattenuti dal cadavere, rianimarono Charade trasformandolo in un essere mostruoso composto da un bulbo oculare circondato da ossa. Charade ora aspira ad assorbire tutti i frammenti della Soul Edge e, probabilmente, a divenire un tutt'uno con essa. Charade \u00e8 in grado di eseguire la scansione mentale dei guerrieri che affronta, creando armi fuori del suo corpo per seguire lo stile di combattimento che imita. Appare per la prima volta in \"Soulcalibur II.\"\nDampierre.\n \u00e8 un furfante codardo con la mania del gioco d'azzardo. Indossa un unitard a righe, un cilindro ed una bizzarra giacca bianca e gialla. \u00c8 armato di due lame retrattili e combatte in modo imprevedibile utilizzando talvolta delle finte per cogliere di sorpresa l'avversario. Appare per la prima volta in \"Soulcalibur: Broken Destiny.\"\nEdge Master.\n \u00e8 un potentissimo e misterioso veterano giapponese che conosce innumerevoli stili di combattimento. Viene ricordato per essere il maestro di Kilik. Appare per la prima volta in \"Soulcalibur.\"\nElysium.\nElysium \u00e8 lo spirito della Soul Calibur. Sebbene sia finora apparso con le sembianze di Sophitia, la sua forma originale \u00e8 sconosciuta. Il suo stile di combattimento imita quello dei personaggi femminili presenti nel gioco e cambia di turno in turno. Appare solo in \"Soulcalibur V.\"\nGr\u00f8h.\nGr\u00f8h \u00e8 l'unico personaggio introdotto in \"Soulcalibur VI\" insieme ad Azwel. Si tratta di un membro della misteriosa Organizzazione Aval, un gruppo antico e segreto che venne fondato quando un re us\u00f2 la spada spirituale per sconfiggere la sua controparte maledetta e, in fin di vita, affid\u00f2 loro sia la lama che la missione di liberare il mondo dai \"malfestati\": uomini contaminati dall'oscurit\u00e0 della Soul Edge. Brandisce due spade che possono connettersi l'un l'altra a mo' di doppia lancia.\nHilde.\nHildegarn von Krone \u00e8 la giovane sovrana del regno tedesco di Wolfkrone. Aspira a distruggere le due spade leggendarie ed \u00e8 armata di lancia e spada corta.\nHwang.\n \u00e8 un combattente coreano armato di spada cinese. Appare per la prima volta in \"Soul Blade.\"\nHwang appare vestito con un look in stile marziale cinese, spesso con una bandana intorno alla testa. I suoi capelli a spazzola son stati poi ripresi nel sviluppare Yun-Seong, che fisicamente ha molto in comune con Hwang, pur essendo pi\u00f9 giovane e con i capelli rossi.\nFiglio primogenito di una famiglia molto modesta, Hwang crebbe col un forte senso della giustizia, cos\u00ec appena fu abbastanza grande si iscrisse ad un dojo di arti marziali per imparare a difendersi e a prendersi cura delle persone a cui vuol bene. Talento naturale, Hwang divenne presto il miglior allievo della scuola, tanto che il suo maestro Seung Myong, che desiderava tanto aver un erede maschio (e invece ebbe una figlia, Seung Mina) consider\u00f2 l'idea di adottarlo. Quando il Giappone, in costante espansione, minaccia di invadere la sua terra, la Corea, Hwang si arruola immediatamente volontario per difenderne le coste, in prima linea contro il nemico. Quando venne a conoscenza della misteriosa Soul Edge, spada dei condottieri, in grado di spazzare via un intero esercito nelle mani di un capace guerriero, Hwang abbandona allora la sua missione per dedicarsi alla ricerca della mitica arma. Senza esserne a conoscenza, venne seguito nel suo viaggio verso Occidente dalla figlia del suo mentore, Seung Mina, desiderosa di mostrare il suo valore di guerriera. Hwang viaggi\u00f2 per tutta l'Europa in cerca della spada leggendaria, ma quando seppe che la Corea stava per esser sopraffatta, lui e Mina ritornarono in patria, dove lui venne accolto come un eroe nazionale. Nel finale alternativo di \"Soulcalibur III,\" Hwang viene posseduto dall'anima maligna della spada.\nInferno.\n \u00e8 lo spirito della Soul Edge. Risiede negli inferi, e si presenta come una creatura fatta di ossa e fiamme che, in \"Soulcalibur II\", racchiude nel suo corpo la Soul Calibur. \u00c8 giocabile in \"Soulcalibur\" mentre in \"Soulcalibur II\" diviene il boss finale. Il combattimento cambia di turno in turno come un Edge Master. Ritorna in \"SoulcaliburVI.\"\nIvy.\nIsabella \"Ivy\" Valentine \u00e8 una sensuale nobildonna studiosa di alchimia. Durante la trama cerca di distruggere la Soul Edge, che ha dannato l'anima del suo padre biologico Cervantes. \u00c8 armata con una spada che pu\u00f2 distendersi a mo di frusta e dotata di volont\u00e0 propria.\nKilik.\nKilik \u00e8 un mistico armato del Kali Yuga, un leggendario bastone lungo.\nOrfano di entrambi i genitori, venne allevato dai monaci del tempio di Ling-Sheng Su, artisti marziali di rinomata fama. Kilik, che divenne loro allievo, conobbe Xianglian, che durante la loro crescita divenne per lui una persona talmente cara da essere considerata una vera e propria sorella. Una notte, Xianglian rivel\u00f2 al fratello adottivo che lei era diventata la prescelta per ereditare il santo specchio Dvapara-Yuga. Ma gli rivel\u00f2 anche i dettagli di una conversazione che aveva sentito: solo due dei tre tesori ancora esistenti si trovavano ancora al tempio, perch\u00e9 il Krita-Yuga era stata rubata anni fa da suo padre biologico. Tuttavia, la notte prima della cerimonia di successione, il seme del male scese sul tempio, e la presenza maligna ebbe il sopravvento sugli abitanti dell'edificio. Sentendo il male, i monaci che si stavano preparando per la cerimonia, cedettero immediatamente la propriet\u00e0 dei manufatti sacri a Kilik e Xianglian. Pochi minuti dopo, tutti nel tempio persero la sanit\u00e0 mentale, tranne Xianglian. Con la follia, combinata con la sua grande capacit\u00e0, Kilik uccise molti membri del tempio, i quali si combattevano a vicenda, facendo uso delle loro letali tecniche di arti marziali. Xianglian realizzato il potere dello specchio lo mise intorno alla spalla Kilik, aiutandolo a riacquistare la sua sanit\u00e0 mentale, ma perdendo la propria. Quando Kilik riprese il controllo dei sensi, si accorse che i monaci si erano massacrati a vicenda. Cerc\u00f2 allora di uscire, ma l'unica sopravvissuta, Xianglian (totalmente corrotta dal seme del male), gli sbarr\u00f2 la strada e lo attacco. Nel duello che ne segu\u00ec, Kilik prov\u00f2 invano a fermare la sorella cercando di non farle del male, ma alla fine fu costretto ad ucciderla. Edge Master, un vecchio consulente e docente di arti marziali di Ling-Sheng Su, trov\u00f2 il corpo inconscio di Kilik nel tempio e lo port\u00f2 con s\u00e9. Dopo due giorni, Kilik, infine si svegli\u00f2, e Edge Master gli rivel\u00f2 la verit\u00e0: Kilik e Kali-Yuga erano stati infettati con il seme del male, la cui fonte era la spada demoniaca, Soul Edge. L'unica cosa che proteggeva la sua salute mentale era Dvapara-Yuga, e non avrebbe mai e poi mai dovuto togliersi quello specchio santo dalla spalla per il resto della sua vita. Abbattuto dal dolore che doveva la sua vita al sacrificio di Xianglian, Kilik si allen\u00f2 con Edge Master per tre anni, cercando di imparare a controllare il male dentro di s\u00e9 e Kali-Yuga. Una volta che la sua formazione venne completa, Edge Master gli diede la prova finale di distruggere la Soul Edge. Kilik intraprese questa ricerca per purificare se stesso e la sua arma. Il suo viaggio, Kilik viaggiato a un porto indiano di chiedere una nave pirata per portarlo dove voleva andare. Arrivato in un porto indiano, Kilik conobbe Kyam, un pirata giapponese del Regno di Ryukyu, che, preso subito in simpatia il giovane, decise che avrebbe accolto la sua domanda per l'imbarco, a condizione che il capitano della nave, Maxi, fosse anche lui d'accordo. Mentre Kilik aspettava Maxi, una misteriosa nave si avvicinava, portando un attacco, guidata da Astaroth. Maxi diede aiuto a Kilik durante l'attacco. Astaroth riusc\u00ec a rimuovere Dvapara-Yuga, causando a Kilik uno squilibrio mentale, arrivando ad attaccare Maxi. Maxi riusc\u00ec per\u00f2 a fermare Kilik abbastanza a lungo per rimettergli Dvapara-Yuga sulla spalle e, insieme a lui torn\u00f2 a combattere. Gli uomini dell'equipaggio di Maxi, nonostante tutto persero la vita durante il duello contro Astaroth e, deciso a vendicare ogni membro, Maxi decise di aiutare Kilik nella sua ricerca. Pi\u00f9 tardi, i due incontrarono Xianghua, un membro delle Guardie Imperiali della dinastia Ming, che aiut\u00f2 i due nei loro viaggi. (Anche se ne Kilik, n\u00e9 Xianghua sapevano che Xianglian era la sorella a lungo perduta della ragazza.) Con l'aiuto di Maxi e Xianghua, Kilik assalt\u00f2 il Castello di Ostrheinsburg e sconfissero Nightmare, anche se Maxi stato dato per morto e Dvapara-Yuga venne distrutta. Kilik cap\u00ec solo allora che aveva imparato a controllare i poteri dei demoni dentro di lui e Kali-Yuga contribuiva alla sua sanit\u00e0 mentale dopo che Dvapara-Yuga era stata distrutta. Dopo la sconfitta di Nightmare, Xianghua e Kilik affrontarono l'entit\u00e0 demoniaca che animava la Soul Edge, Inferno, all'interno di una dimensione demoniaca. Kilik era troppo debole per combattere, e quindi Xianghua combatt\u00e9 in sua vece. Durante la battaglia, il suo ricordo di Tai Chi Jian trasformarono la spada di sua madre in quella sacra, Soul Calibur, che le permesse di sconfiggere Inferno. Alla fine, per\u00f2, ella fu costretta a lasciare la spada modo da trascinare Kilik al sicuro.\nIn seguito, Kilik torn\u00f2 da solo all'eremo dell'Edge Master, per continuare a perfezionare la sua tecnica di neutralizzazione e purificazione dell'energia malefica. Quattro anni pi\u00f9 tardi, avvert\u00ec il ritorno della Soul Edge, e inizi\u00f2 un altro viaggio per sconfiggere Soul Edge una volta per tutte, in modo che potesse espiare i peccati che aveva commesso la notte del seme del male. Lungo la strada, incontr\u00f2 di nuovo Xianghua con la quale continu\u00f2 il viaggio.\nMentre purificavano una citt\u00e0 infetta dal male, i due incontrarono un misterioso uomo chiamato Zasalamel. Kilik impegn\u00f2 una battaglia con Zasalamel, ma perse immediatamente. Prima di perdere conoscenza, Kilik, sent\u00ec l'uomo dirgli che se avesse avuto l'intenzione di sfidare la Soul Edge impreparato, sarebbe stato intrappolato nel suo buio abisso.\nIn seguito, si svegli\u00f2 un mese pi\u00f9 tardi nel eremo dell'Edge Master, portato l\u00ec da Xianghua. Percependo un'energia terribile dentro le sue ferite, Edge Master esegu\u00ec un rito speciale per curarle. Kilik cap\u00ec che non sarebbe stato in grado di sigillare Soul Edge, con la sua forza attuale. Pensando a s\u00e9 stesso, di messo una mano sul petto e si accorse che il frammento di Dvapara-Yuga era sparito.\nEdge Master successivamente ordin\u00f2 Kilik di iniziare la formazione e si circond\u00f2 di un alone scuro, simile ad una persona colpita dal mal seme. Armato solo di Kali-Yuga, Kilik si rese conto che il suo obiettivo doveva essere la forza del male all'interno di Edge Master. Dopo tre mesi, Kilik riusci\u00ec a lanciare un colpo di purificazione contro il suo maestro, sufficiente per liberare la mente del suo maestro, ma al tempo stesso, ferendolo gravemente.\nEdge Master consegn\u00f2 a Kilik un altro frammento di Dvapara-Yuga e una lettera da parte di Xianghua. In essa, la ragazza aveva scritto che avrebbe migliorato le sue capacit\u00e0 e riguadagnato il suo coraggio, e credeva che, insieme, sarebbero stati in grado di distruggere la Soul Edge. Con queste parole, Kilik ancora una volta, si dirigeva a ovest per perseguire il male.\nDopo aver terminato il suo ultimo allenamento, Kilik si rese conto che Soul Calibur era un'entit\u00e0 non diversa da Soul Edge. I loro poteri dovevano quindi essere bilanciati in modo da poterli eliminare a vicenda.\nLui e Xianghua era in viaggio insieme da un po' 'di tempo. Sapeva che lei provava dei sentimenti per lui, ma lui non poteva tornare indietro per rispetto per Xianglian, la donna che ai suoi occhi era stata come una sorella maggiore. Ogni volta che Xianghua sorrideva, lui ricordava il fatto che aveva ucciso Xianglian con le sue due mani.\nCome i due di loro si avvicinarono alla maledetta citt\u00e0 di Ostrheinsburg, Kilik pianific\u00f2 di lasciare Xianghua quando sarebbe stato il momento giusto. Si era convinto che doveva l'equilibrio tra le due spade e perire nel tentativo unicamente da solo.\nLa luce della luna filtrava attraverso una finestra.\nKilik sorrideva mentre accarezza la guancia della dormiente Xianghua ancora una volta, e le lasci\u00f2 il suo ciondolo, ricordo di sua sorella maggiore. Era una notte di 24 anni fa, quando la pioggia del male aveva riversato la follia nel tempio di arti marziali di Ling-Sheng su. Impazzito per l'energia malefica, Kilik non solo aveva ucciso gli studenti del tempio, ma anche la donna che amava come una sorella, Xianglian. in seguito, si rec\u00f2 a studiare sotto l'antico immortale antica, Edge Master, al fine di mantenere l'energia del male sotto controllo.Arrendendosi al suo destino, Kilik decise di interferire nella battaglia tra la fonte del male, Soul Edge, e la spada dello spirito Soul Calibur per trovare un modo per fermarle. Fu un percorso duro, nel quale dovette abbandonare tutti. Una di queste persone era la giovane donna che lo amava teneramente, Xianghua. Kilik aveva comunque accettato il suo terribile destino del tutto, \"E 'perch\u00e9 tu mi hai accettato, che posso vivere con il mio destino\" Prima dell'alba, Kilik non c'era pi\u00f9. Per espiare i suoi crimini, egli protegger\u00e0 il mondo della sua amata. \"Questi erano tutti gli eventi alla fine del XVI secolo.\"\nKilik risulta essere uno dei personaggi preferiti della serie. Secondo due classifiche stilate rispettivamente dai siti \"IGN\" e \"Complex\", il personaggio si \u00e8 piazzato rispettivamente al nono e dodicesimo posto.\nLeixia.\nYan Leixia \u00e8 una quindicenne comparsa solamente in \"Soulcalibur V\" nonch\u00e9 amica di Maxi, Natsu e Xiba. Sebbene il padre di Leixia, Yan Wujin, sia un generale negli eserciti della dinastia Ming, sua madre ha contribuito maggiormente a renderla avventurosa. Dopo aver ascoltato i racconti di Xianghua, Leixia le promette di possedere la \"Spada dell'Eroe\" e si allena per raggiungere l'obbiettivo. I suoi lineamenti del viso ricordano quelli della madre Xianghua e indossa, come lei, un abito ispirato al fiore di loto blu. Sembra portare il ciondolo di Kilik, il Dvapara-Yuga. \u00c8 finora apparsa nel solo \"Soulcalibur V\" e \"Soulcalibur: Lost Sword.\"\nLi Long.\n \u00e8 un guerriero cinese armato di nunchaku. \u00c8 apparso solamente in \"Soul Edge\" e in \"Soulcalibur III\" come personaggio bonus. Il suo stile di combattimento ha ispirato quello di Maxi.\nLizardman.\n \u00e8 un rettile antropomorfo armato di ascia e scudo (sebbene in \"Soulcalibur V\" utilizzi per la prima volta due asce). Fa la sua prima apparizione in \"Soulcalibur\".\nIl soldato spartano (\u0391\u03af\u03ce\u03bd \u039a\u03b1\u03bb\u03ba\u03bf\u03c2, in greco) cos\u00ec come Sophitia, era uno dei ventiquattro guerrieri che furono a conoscenza dell'oracolo di Efesto, il quale voleva che la Soul Edge fosse distrutta. Armato della XI Sword, forgiata dal dio, fu trovato da un gruppo di viaggiatori del deserto che lo reidratarono e lo portarono con loro al villaggio. Per ripagarli, Aeon insegn\u00f2 loro le tecniche di spada; nel frattempo per\u00f2 Siegfried Schtauffen aveva accidentalmente scatenato il \"seme malefico\" e Aeon si trasforma in un pazzo sanguinario che massacra ogni abitante del villaggio. Il creatore di Astaroth, Kunpaetku, sentendo la storia di Aeon decide di catturarlo e di effettuare esperimenti sul suo corpo, trasformandolo in Lizardman. A questi fu ordinato di rapire Bangoo, il figlio adottivo di Rock, in Europa, cosicch\u00e9 avrebbe potuto recuperare la propria anima. Tuttavia Rock lo sconfigge impugnando la Soul Edge. La delusione cocente porta Lizardman in uno stato confusionale, superato il quale tenta in tutti i modi di ripristinare il suo vecchio corpo, senza per\u00f2 riuscirci e per questo maledice il dio Efesto per averlo abbandonato. Dopo un po' di tempo comincia a perdere gradualmente la sua umanit\u00e0 e la memoria; tuttavia, riesce comunque a mettere su un gruppo di \"lizardman\" come lui, si rende conto che la sua anima \u00e8 stata presa dalla Soul Edge e decide di andare a recuperarla.\nMaxi.\nMaxi (\u30de\u30ad\u30b7, Makishi, anche scritto come\u771f\u559c\u5fd7) \u00e8 un pirata finora apparso in tutti i capitoli della serie. Combatte con un nunchaku; in \"Soulcalibur\" era chiamato Fatibal, da \"Soulcalibur II\" in poi invece Soryuju. Malgrado utilizzi un'arma a corto raggio, Maxi \u00e8 molto rapido ed efficace.\nSi presenta come un ragazzo molto attraente, con una pettinatura \"a banana\" simile a quella del cantante Elvis Presley. Solitamente \u00e8 a torso nudo o indossa una giacca bianca aperta. Lo si pu\u00f2 scegliere con i capelli neri oppure biondi.\nFiglio di un commerciante navale del regno di Ryukyu (oggi Okinawa), Maxi \u00e8 cresciuto sulla nave del padre, e fin dalla giovinezza impar\u00f2 ad usare il nunchaku come arma di difesa, diventando un eccellente combattente. Un giorno, sulla nave s'imbarco un uomo che utilizzava anch'esso un nunuchaku; il suo nome era Zhang Wu, ma pare che in realt\u00e0 non fosse altro che Li Long sotto falsa identit\u00e0, che navigava in cerca del samurai Mitsurugi. In un impeto di superbia e orgoglio, Maxi sfid\u00f2 l'uomo a duello, venendo sconfitto: impressionato dalla sua forza Maxi chiese all'uomo di diventare il suo maestro; Zhang accett\u00f2 e per tutto il viaggio insegn\u00f2 a Maxi, che accrebbe di molto le sue capacit\u00e0 di combattente. Alla morte del padre, Maxi ne eredit\u00f2 la nave, e decise di dirigersi verso l'occidente, per scoprire quanto \u00e8 vasto il mondo e visitare nuovi luoghi, diventando un pirata. Mentre si trovava in un porto indiano, venne avvicinato da un uomo chiamato Kilik che cercava un passaggio verso occidente; prima dell'imbarco per\u00f2, la sua nave venne attaccata da un'orda di mostri guidati da Astaroth. Lottando fianco a fianco con Kilik, Maxi riusc\u00ec a respingere l'attacco, non prima per\u00f2 che il suo intero equipaggio venisse completamente massacrato. Giurando vendetta verso Astaroth, Maxi segu\u00ec Kilik e la sua compagna, una giovane spadaccina cinese di nome Xianghua nel loro viaggio alla ricerca della Soul Edge. Arrivati in Europa, nei pressi del castello di Ostherinsburg, i tre amici trovarono Astaroth e i suoi mostri ad aspettarli, e mentre Kilik e Xianghua si addentrarono, Maxi affront\u00f2 Astaroth in un duello all'ultimo sangue: riusc\u00ec infine a sconfiggere il mostro, ma a causa di un malefico causato al dio Ares, Maxi venne inghiottito dalla terra, e scomparve. Si risvegli\u00f2 sul letto di un fiume, dove venne trovato da anziano che si prese cura di lui. Maxi trascorse un lungo periodo di pace nel villaggio dell'uomo, fino a quando non sent\u00ec raccontare di un orribile gigante nero che brandiva un'ascia: convinto che si trattasse di Astaroth, decise di riprendere il suo viaggio alla cerca del mostro per ucciderlo. Purtroppo Maxi era ancora debole per le sue ferite; per poter recuperare le forze si rec\u00f2 presso l'uomo della medicina del villaggio. Il curatore utilizz\u00f2 un frammento della Soul Edge per eseguire un rituale di guarigione, e a causa di ci\u00f2 Maxi perse ogni ricordo dei suoi due ex compagni di viaggio. Nel suo vagare Maxi s'imbatte nelle rovine di un tempio, dove incontr\u00f2 un uomo chiamato Kunpaetku, che scopr\u00ec essere colui che cre\u00f2 Astaroth. Maxi sent\u00ec il desiderio di uccidere l'uomo, quando cominci\u00f2 a sentirsi male e, lentamente, a recuperare i suoi ricordi. Poco tempo dopo, Maxi torn\u00f2 al porto indiano per rendere omaggio ai suoi compagni caduti: qui ritrov\u00f2 Kilik e Xianghua, ma a causa del frammento di Soul Edge nel suo corpo, non pot\u00e9 riprendere a viaggiar con loro, in quanto questo contrastava coi poteri di Kilik. Maxi prosegu\u00ec cos\u00ec da solo la sua ricerca del \"Gigante Nero\", suo nemico giurato.\nViene doppiato da Doug Boyd in \"Soulcalibur II.\"\nLa rivista \"Play Generation\" lo classific\u00f2 come il secondo personaggio pi\u00f9 tamarro dei videogiochi usciti su PlayStation 2 tenendo conto della sua apparizione in \"Soulcalibur III\".\nMitsurugi.\nMitsurugi, il cui nome completo \u00e8 . Ha fatto la sua prima apparizione in Soul Blade e da allora \u00e8 apparso in tutti i capitoli della serie.\nMitsurugi \u00e8 un uomo di circa 29 anni, alto e robusto. Ha uno sguardo minaccioso e il viso malrasato. I suoi capelli sono neri e molto lunghi, a volte raccolti in una lunga coda. Solitamente lo si pu\u00f2 scegliere in diverse versioni: con il kimono, intero e a torso nudo, o con l'armatura tipica dei samurai.\nSamurai che viaggia per il mondo in cerca di avversari sempre pi\u00f9 forti, maestro nell'uso della katana, Mitsurugi \u00e8 ispirato al celebre Musashi Miyamoto, samurai realmente esistito.\nNato a Bizen, Giappone, in origine Mitsurugi era figlio di un contadino, la cui fattoria sub\u00ec numerose perdite nel corso degli anni, dovute ai briganti e alla guerra; stanco di tutto ci\u00f2 Mitsurugi decide di intraprendere la via della spada per divenire un samurai. Anni dopo Mitsurugi diventa un guerriero temuto da tutti, per la sua abilit\u00e0 con la spada e la sua ferocia in combattimento, ma quando sui campi di battaglia appaiono i primi fucili, capaci di sbaragliare un intero battaglione, Mitsurugi decide di lasciare il Giappone per recarsi in Europa alla ricerca della leggendaria Soul Edge, l'arma suprema. Vag\u00f2 per anni in cerca della spada maledetta, ma infine ne perse le tracce. Tornato in patria, sfid\u00f2 a duello un fuciliere, ma venne sconfitto, colpito ad una spalla da un proiettile. Decise allora di sparire dalle scene, in un viaggio d'allenamento per perfezionare la sua abilit\u00e0 di spadaccino, per poter in seguito vendicarsi (Soul Edge). Recatosi in seguito al castello Xiwei, salv\u00f2 la vita di un uomo da alcuni assassini, e questi, per ringrazialo, gli regal\u00f2 un frammento dalla Soul Edge in suo possesso. A causa di questo frammento, Mitsurugi divenne l'obiettivo di una misteriosa setta di ninja, guidati da una misteriosa donna di nome Taki (\"Soulcalibur II\"). Anni dopo Mitsurugi divenne un mercenario che si un\u00ec ai ribelli che si opponevano al governo. Quando per\u00f2 venne a sapere del misterioso \"cavaliere azzurro\" (Nightmare) in grado di sconfiggere un intero esercito da solo, eccitato dall'idea di misurarsi con un avversario di tale valore, si mise sulle sue tracce, imbarcandosi nuovamente per l'Europa. Sulle sue tracce si mise, oltre a Taki, anche una donna di nome Setsuka, intenzionata ad ucciderlo per vendicare la morte del suo maestro, ucciso proprio da Mitsurugi (\"Soulcalibur III\").\nNatsu.\nNatsu \u00e8 una giovane ninja apparsa nel solo \"Soulcalibur V\", capitolo dove affronta Patroklos assieme a Maxi, Xiba e Leixia per poi aiutarlo nella sua avventura. Il suo stile \u00e8 pressoch\u00e9 identico a quello di Taki.\nNecrid.\n \u00e8 un umanoide calvo, verde e muscoloso. I suoi occhi sono rossi brillanti, e piccole protuberanze ossee fuoriescono dal suo braccio sinistro, sulla schiena, sulla mascella, e ha una cresta tipo Mohawk sulla testa. Le dita della sua mano destra hanno artigli appuntiti, ma la mano sinistra \u00e8 molto pi\u00f9 grande ha solo tre dita, con artigli simili a chele ossee. Due corna larghe, tipo ariete, escono dai lati opposti del suo polso; i suoi vestiti si limitano a pantaloncini blu scuro, grossi sandali di metallo tenuti al piede da bende, e un'armatura che copre il suo addome, i lati delle gambe e il braccio destro. Un rubino pulsante, descritto da McFarlane come \"impianto energetico\" \u00e8 situato in uno strato di metallo circolare infilato nel suo petto. Con i suoi 6 piedi e mezzo di altezza, Necrid \u00e8 il secondo personaggio pi\u00f9 alto di tutta la serie. Il costume alternativo di Necrid lo fa apparire pi\u00f9 pesante, squamato, con la pelle arancio-rossastra. Gli occhi sono verde acqua, i pantaloncini sono neri e gli occhi color zaffiro. Le protuberanze ossee sono pi\u00f9 grandi e risiedono sul solo braccio sinistro e sulla spalla, e sembrano cristallini. Una spalliera copre la spalla destra ed \u00e8 fissata al rubino attraverso una pettorina. Veste un'armatura, con bende attorno allo stomaco e una maschera, tenuta da due strisce, gli copre la faccia.\nNecrid \u00e8 un guerriero che ha combattuto e sconfitto un vecchio possessore della Soul Edge venendo successivamente spedito in una dimensione in cui viveva lo spirito della spada, Inferno. Anzich\u00e9 combatterlo, scappa rimanendo intrappolato nella dimensione per anni. Bloccato fisicamente e mentalmente nella dimensione, riesce a fuggire quando gli eventi di \"Soulcalibur\" erano prossimi, ma scopre che senza l'energia scaturita dalla dimensione, proverebbe tanto dolore da portarlo alla morte. Dalla dimensione esce col corpo drasticamente mutato e la sua memoria e la sanit\u00e0 mentale inizialmente perdute. Attaccando i viandanti, si imbatte in un frammento di Soul Edge scoprendo che il dolore si attenua. Si mette cos\u00ec alla ricerca degli altri frammenti, utilizzando l'energia del suo petto per creare delle armi; durante il viaggio incontra Talim, anch'ella alla ricerca della spada, e la aiuta a sconfiggere il risorto Inferno. Nel corso delle battaglie riprende lentamente la memoria. Durante la battaglia di Kilik e Xianghua contro Inferno, Necrid intuisce che l'esistenza della Spada Spirituale \u00e8 pericolosa per lui. Cos\u00ec salta attraverso il vuoto che si \u00e8 venuto a creare per fuggire dal Caos, la dimensione che lo ha precedentemente imprigionato. Cerca i frammenti della Soul Edge per alleviare il suo dolore.Necrid \u00e8 comparso solo in \"Soulcalibur II\", e fu inserito nella versione casalinga del gioco, non in quella arcade. Quando fu chiesto se il personaggio si sarebbe visto in \"Soulcalibur III\", Yotoriyama rispose che \"Necrid \u00e8 andato in vacanza.\"\nNecrid attacca usando \"Maleficus\", una manifestazione fisica dell'energia della Soul Edge tramutabile in diverse armi. \u00c8 capace di far fuoriuscire e riassorbire l'energia a piacimento, tuttavia utilizza anche mosse acrobatiche e calci.\nFa la sua prima apparizione in \"Soulcalibur II\". \u00c8 stato disegnato da Todd McFarlane, attraverso una collaborazione con la Namco, venendo inserito in \"Soulcalibur II\" e poi messo in vendita come action figure. Essendo disegnato da McFarlane, Necrid \u00e8 costruito diversamente dagli altri personaggi Namco, poich\u00e9 mira al target di audience del Nord America. Il suo linguaggio \u00e8 incomprensibile e non \u00e8 stato utilizzato alcun doppiatore.\nNightmare.\nNoto anche come il Cavaliere Azzurro, Nightmare non \u00e8 altri che la volont\u00e0 della Soul Edge, incarnata nei resti della corazza di Siegfried Schtauffen (quest'ultimo viene soggiogato dalla spada malefica). \u00c8 l'antagonista principale della storia. Stringe un'alleanza con Astaroth, per assaltare il Castello di Ostrheinsburg.\nOlcadan.\nOlcadan \u00e8 un personaggio apparso per la prima volta in \"Soulcalibur III.\" Nell'edizione giapponese \u00e8 doppiato da Shigenori Souya.\nNato in un'era mitologica, Olcadan \u00e8 un uomo che conosce ogni abilit\u00e0 di qualsiasi tipo di arte di combattimento. Con la sola eccezione di un combattimento finito in parit\u00e0, egli ha sempre sconfitto ogni avversario. Cos\u00ec ha iniziato ad affrontare gli Dei. Ha trovato e sconfitto il grande gufo, messaggero del dio della guerra. La rabbia del dio maledice Olcadan, trasformandolo in un gufo antropomorfo. Da allora la gente tenta di catturarlo per ottenere il perdono del dio. Le streghe conosciute come \"le sagge della quercia\" vengono inviate contro di lui, approfittando del voto che lui fece affinch\u00e9 diventi imbattibile, e lo catturano. Il dio della guerra appare come un grande gufo senza testa e invia Olcadan in un'antica rovina sprofondata al di sotto della Terra. Incapace di trovare un'uscita, si arrende e accetta il destino cadendo in un profondo sonno.\nIl potere del male, comunque, ha rotto il sigillo del labirinto permettendo ad Olcadan di scappare. Uscendo fuori dopo tanto tempo, apprende che il mondo \u00e8 significativamente cambiato; tuttavia non \u00e8 affatto preoccupato di ci\u00f2, ha sempre saputo che le onde poderose che l'hanno liberato erano indubbiamente il grande potere di quell'epoca.\nImpara a sopravvivere nella nuova era insegnando le tecniche di combattimento che aveva appreso da solo nel corso dei vari anni. Allora decide, al fine di risvegliare i propri sensi battaglieri assopiti a causa del lungo sonno, di affrontare il pi\u00f9 forte avversario che ci fosse in quell'epoca: le due spade leggendarie, che ai suoi tempi erano giovani e deboli, create da mani umane, ma ora tengono testa alla potenza degli Dei.\nDopo aver sconfitto Abyss, Olcadan nel finale A distrugge la Soul Edge ed allena degli spadaccini affinch\u00e9 diventino pi\u00f9 forti, per poter cos\u00ec fronteggiare qualcuno alla sua altezza; nel finale B, prende la spada e la vende per una manciata d'oro.\nOlcadan usa le armi Ancient. Non si sa nulla su di loro, ma \u00e8 probabile che Olcadan le abbia costruite con le proprie mani. Sono custodite in una scatola raffigurante il suo simbolo. Queste armi sono ben bilanciate e non hanno poteri speciali.\nPatroklos.\nFiglio di Sophitia e fratello minore di Pyrrha, Patroklos Alexandra \u00e8 il ragazzo protagonista di \"Soulcalibur V.\" Dopo una serie di vicende, riesce a liberare Pyrrha dalla maledizione della Soul Edge ed a convincerla a distruggere entrambe le spade leggendarie di cui sono venuti in possesso. Come i propri familiari, Patroklos utilizza una spada ed uno scudo, ma quando entra in possesso della Soul Calibur si trasforma in \u03b1 Patroklos. In questa circostanza, il suo stile di combattimento diviene identico a quello di Setsuka.\nPyrrha.\nPyrrha Alexandra \u00e8 la co-protagonista di \"Soulcalibur V\" con Patroklos nonch\u00e9 sorella di quest'ultimo. Grazie al fratello, viene liberata dall'influenza malvagia della Soul Edge che la perseguita lungo la storia. Il suo stile molto aggraziato ricorda quello di Sophitia e Cassandra, ma diviene pi\u00f9 brutale ed aggressivo quando la Soul Edge la trasforma nella spaventevole Pyrrha \u03a9.\nRaphael Sorel.\n \u00e8 un nobiluomo francese. Fa la sua prima apparizione nel capitolo \"Soulcalibur II,\" per poi ritornare anche nei capitoli seguenti. Raphael appare in \"Smash Court Tennis Pro Tournament 2\" come personaggio sbloccabile. Viene doppiato da Yasunori Masutani in \"Soulcalibur III\" e da Paul Jennings in \"Soulcalibur II.\"\nRaphael \u00e8 un nobiluomo francese che rinnegato dalla sua famiglia in seguito a un omicidio, \u00e8 costretto a lottare costantemente per la sua sopravvivenza. Ha una personalit\u00e0 forte e orgogliosa, che lo rende un uomo talvolta ostile. Come ogni nobiluomo della sua epoca, egli \u00e8 stato educato all'utilizzo della spada, in particolari agli stocchi, e il suo stile di combattimento richiama quello di uno schermidore. La maggior parte delle armi di Raphael sono specifiche per compiere affondi, compreso il suo fioretto principale. A dispetto di ci\u00f2, molti dei suoi attacchi sono dei tagli. Sebbene molte delle sue spade portino il nome di armi storiche, quasi nessuna di queste assomiglia alla sua controparte reale. Egli si presenta come un uomo alto, biondo e con gli occhi azzurri, dall'incarnato roseo, e una corporatura snella, forgiata e fiera. Dal terzo capitolo in poi per\u00f2, la sua carnagione diventa biancastra, quasi vampiresca, e i suoi occhi mostrano un riverbero rossastro. Il suo nome \u00e8 ispirato a quello del pittore italiano Raffaello Sanzio. Inoltre, Raphael \u00e8 mancino, caratteristica analoga all'artista.\nRaphael, giovane appartenente alla famiglia Sorel, \u00e8 stato allevato con fioretto e medicina come suoi giochi d'infanzia. Il suo carattere rigoroso e ostinato gli ha creato vari nemici, ma le sue qualit\u00e0 e la sua fermezza rappresentavano delle promettenti caratteristiche tra i nobili. Sfortunatamente, Raphael fece un grave errore durante l'anno del famigerato Seme della Malvagit\u00e0 e uccise un nobiluomo, sostenuto dalla sua famiglia. Quest'ultima decise, allora, di scacciarlo dal casato, mentre la famiglia della vittima lo inseguiva. Raphael perci\u00f2 si nascose in una piccola cittadina per fuggire dai suoi inseguitori. Qui incontr\u00f2 una giovane ragazza di nome Amy, la quale lo nascose, mentre era ancora debole, dai suoi nemici. Questa fu la prima volta in cui Raphael si trov\u00f2 in debito per la propria salvezza con qualcuno, e ci\u00f2 gli caus\u00f2 delle emozioni mai sperimentate prima: Amy divenne un'insostituibile presenza nella sua vita. Convinto che il caos della guerra nella Francia di quel tempo non fosse un luogo sicuro per vivere, Raphael decise di portar via Amy, ma non riusc\u00ec a far in modo che lei aprisse il suo cuore al mondo. Un giorno, Raphael ricevette una lettera con alcune illusioni al Seme della Malvagit\u00e0: non ci mise molto a capire che c'era un collegamento tra il Seme della Malvagit\u00e0 e l'insanit\u00e0 del nobile che lo attacc\u00f2, e cos\u00ec venne a conoscenza che la sorgente di tutto quel male era una spada maledetta di nome Soul Edge. Egli riflett\u00e9 sulle conseguenze che potevano incombere se la spada fosse entrata in possesso di quei nobili: essi si sarebbero distrutti tra di loro dall'interno; Raphael decise quindi di recuperare la spada da s\u00e9, con lo scopo di debellare la guerra tra i nobili e creare un futuro migliore per la sua figlia adottiva Amy. Era determinato ad ottenere la Soul Edge con ogni mezzo per il bene della giovane ragazza, e mise insieme un piano per realizzare il suo fine. Nella sua ricerca della Soul Edge, Raphael si mise all'inseguimento del suo possessore, il cavaliere azzurro Nightmare, trovandolo presso il castello di Ostrheinsburg, ma dopo una dura battaglia venne sconfitto. Il suo corpo era indebolito e la sua coscienza stava svanendo. Raphael rivolse dunque lo sguardo verso il cavaliere azzurro, che si preparava ormai a lanciare il suo colpo finale, e, in quel momento, pronunci\u00f2 il nome di Amy. L'emozione pervase Raphael, costringendo il suo corpo a muoversi. Il disperato colpo che rilasci\u00f2 trafisse il centro dell'occhio della Soul Edge, e il suo avversario si contorse dal dolore. Questa fu l'ultima cosa che ricord\u00f2 prima di perder conoscenza. Una volta ripresosi, scopr\u00ec di essere ancora vivo e che il cavaliere azzurro se n'era andato senza ucciderlo. Raphael riport\u00f2 il suo corpo indebolito alla villa; pass\u00f2 molti giorni in punto di morte, ma infine si ristabili. Tuttavia, non not\u00f2 l'energia malvagia che la Soul Edge aveva insinuato nelle sue ferite. Egli stava gi\u00e0 diventando maligno durante la sua ricerca, e quando se ne accorse la trasformazione era ormai completa. I sintomi si erano diffusi anche in Amy, probabilmente infettata mentre curava le sue ferite. La loro mente era intatta, ma soffrivano di strani sintomi: la loro pelle divenne pallida e i loro occhi brillarono di rosso. Si sentivano deboli e lenti di giorno, ed assetati di potere di notte: non ci volle molto affinch\u00e9 la gente si insospettisse del loro comportamento; pensando che fosse un qualche genere di piaga, venne deciso di scacciare quei nobili sospetti. Furioso, Raphael avrebbe voluto vendicarsi dell'affronto, ma avendo a cuore la salute di Amy decise di andarsene senza spargere sangue. Viaggiarono per tutta Wallachia e alloggiarono in un castello in rovina nei pressi di un terreno roccioso, avvantaggiandosi rispetto alla guerra che tergiversava in tutta la terra. Raphael, per\u00f2, non aveva intenzione di passare tutta la vita a fuggire. Mentre Amy diventava progressivamente un essere incapace di interagire con il mondo, egli concluse che il mondo sarebbe cambiato per loro. Inizi\u00f2 a diffondere la piaga malvagia, rendendo suoi sudditi gli uomini del borgo vicino. Un giorno per\u00f2, Raphael scopr\u00ec che gran parte dei cittadini trasformati erano ritornati alla normalit\u00e0 grazie ad un oggetto chiamata \"pietra sacra\", un amuleto portato da un visitatore recente. Raphael cerc\u00f2 di rubarla, ma appena l'afferr\u00f2 fu pervaso dal dolore, proprio come se stesse bruciando. Arrabbiato, Raphael distrusse la pietra. Si chiese dunque, se esisteva un'altra \"pietra sacra\" o qualche altro amuleto simile nel mondo. Sentendosi minacciato, Raphael decise di avventurarsi alla scoperta della vera natura della pietra, cos\u00ec da poterla distruggere. Proprio la notte della partenza un esercito marci\u00f2 sino alla base del castello, attirato dalle anomalie nella regione. Raphael diede l'addio ad Amy, prima di affrontare l'intera armata da solo. Raphael \u00e8 destinato a battersi in \"Soulcalibur II\" contro Nightmare, e contro Talim in \"Soulcalibur III\".\nIn \"Soulcalibur IV\" invece, dopo aver ottenuto la Soul Calibur e aver visto che non succede nulla, uccide la sua servit\u00f9.\nRock.\n \u00e8 un combattente armato con un martello gigante di origini inglesi. Fa la sua prima apparizione in Soul Edge.\nRock \u00e8 un uomo imponente, dal fisico massiccio e dalla forza smisurata; nonostante sia sulla soglia della mezza et\u00e0, conserva ancora tutta la sua energia. Rock \u00e8 sempre abbigliato come un gladiatore, lasciando scoperte ampie zone del suo corpo; caratteristica interessante di Rock, \u00e8 la particolarit\u00e0 di indossare elmi a foggia di testa d'animale. Viene doppiato da Takashi Nagasako nella versione di \"Soul Edge\" e \"Soul Calibur\", da Minoru Inaba in quella di \"Soulcalibur III\" e da\nWally Burr in quella inglese di \"Soulcalibur III\" e \"IV\".\nFiglio del venditore d'armi Mr. Adams, Nathaniel Williams ottiene il soprannome \"Rock\" grazie alla sua immensa forza. Il padre di Rock fece un'offerta per la Soul Edge ad un'asta segreta, e la port\u00f2 a casa in nave quando fu attaccato dal pirata Cervantes de Leon. Il padre di Rock corse verso la stiva per nascondere la spada, e sua moglie gli corse dietro per fermarlo; a Rock fu detto di aspettare l\u00ec dove stava fino al loro ritorno, ma questi non tornarono mai pi\u00f9. La nave affond\u00f2 e Rock si ritrov\u00f2 sulle rive del Nuovo Mondo, dove conobbe la vita dei nativi americani. Tent\u00f2 allora di aggregarsi ad una trib\u00f9 del posto, ma essi erano spaventati dal \"Gigante Bianco\", e l'unico che non aveva paura di lui era un giovane ragazzo apache, Bangoo, i cui genitori furono uccisi da una trib\u00f9 rivale. Rock, divenuto adulto, adott\u00f2 Bangoo. Alla fine Rock riacquist\u00f2 i suoi vecchi ricordi e decise che la Soul Edge l'avrebbe aiutato a riacquistare completamente la memoria, cos\u00ec armato di sola ascia attraversa i mari sperando che la spada faccia ancora parte del suo destino. Durante una battaglia in Grecia, con Sophitia Alexandra, combatt\u00e9 senza convinzione e quando la ragazza gli chiese il perch\u00e9 dei suoi attacchi esitanti, lui si rese conto che stava lasciando crescere Bangoo da solo e che forse sarebbe stato meglio se non l'avesse mai adottato. Ringrazi\u00f2 Sophitia per il suo aiuto e torn\u00f2 dal figlio, ma un giorno Bangoo fu rapito da un gruppo di uomini lucertola capitanati da Aeon Calcos per rubargli l'anima. Rock torn\u00f2 cos\u00ec in Europa e alla fine sconfisse Calcos, distruggendo la sua fidata ascia. Salv\u00f2 il figlio, nonostante non abbia mai capito il perch\u00e9 del rapimento. Rock decise di non tornare nel Nuovo Mondo, poich\u00e9 Bangoo era ancora troppo piccolo per affrontare un viaggio del genere e quindi si rifugiarono nel Nord Europa, e fece s\u00ec che il figlio avesse un'istruzione e si allontanasse dalla mentalit\u00e0 limitata dei nativi. Dopo che Bangoo era partito per far ritorno nella madre terra, Rock si mise nuovamente alla ricerca della Soul Edge volendo riaffermare la sua forza e la sua volont\u00e0. Rock arriva anche a traversare le Alpi, ma viene attaccato da Astaroth e sconfitto, riuscendo per\u00f2 a scampare alla morte. Ripresosi dalle ferite provocategli dal \"Gigante Nero\", cap\u00ec che doveva fermarlo e si rimise nuovamente in viaggio. Quando ritrova Astaroth, questi \u00e8 servo di Nightmare, ma quello che Rock sta cercando \u00e8 qualcosa di pi\u00f9 di una semplice prova di forza; c'\u00e8 qualcosa di pi\u00f9 grande che lo attende.\nSetsuka.\n \u00e8 un'affascinante combattente armata di una lama Iaito nascosta nel manico di un parasole di carta dipinto ad olio. Non si conosce nulla della sua arma, ma si crede sia un regalo del suo maestro. Ugetsu Kageuchi significa \"cormorano al chiaro di luna, oscurit\u00e0 interiore\". Setsuka usa uno stile chiamato Iaijutsu, incentrato nell'estrarre, colpire, pulire e ritirare la lama col minor numero di movimenti possibili.\nI disegnatori di \"Soulcalibur III\" intendevano presentare Setsuka come una donna che ricordasse un fiore, enfatizzando la forma della sua silhouette e del suo affascinante kimono. In tutte le sue incarnazioni, Setsuka viene sempre raffigurata indossando un kimono o un vestito simile. In \"Soulcalibur III\" \u00e8 simile alle Oiran, che vestivano in modo simile alle geisha. Uno dei calci di Setsuka si chiama \"Oiran kick\". Setsuka \u00e8 probabilmente ispirata a Lady Snowblood, un'eroina del cinema giapponese in cerca di vendetta e che nasconde una katana in un ombrello. Viene doppiata da Nanaho Katsuragi nella versione giapponese della serie e da Kari Wahlgren in quella inglese.\nSetsuka non \u00e8 nata in Giappone e presenta le caratteristiche delle donne europee. Tuttavia \u00e8 cresciuta l\u00ec, ed \u00e8 sempre stata guardata con disprezzo a causa del suo aspetto. Scappata di casa fu presa in custodia da un uomo che la chiamo Setsuka (fiore di neve). Il suo tutore lavorava come guardia del corpo e insegn\u00f2 a Setsuka le tecniche che usava per proteggere i suoi clienti, e di conseguenza per autodifendersi. Il tempo trascorse e Setsuka crebbe, diventando una bellissima donna, imparando ad ignorare coloro che continuavano a guardarla con sdegno, non lasciando pi\u00f9 dubbi in se stessa. Un giorno il suo maestro le diede una lettera da consegnare molto lontano, cos\u00ec viaggi\u00f2 per molti mesi fino a trovare il destinatario: un anziano maestro di arti marziali che dirigeva un dojo in un piccolo villaggio, che chiese a Setsuka di rimanere l\u00ec con lui ad allenarsi; lei rifiut\u00f2 e si incammin\u00f2 verso la via del ritorno. Tornata a casa trov\u00f2 il maestro steso sul pavimento e ferito. Nonostante non gli avesse voluto rivelare come si fosse ferito, lei era certa che aveva perso un duello. Setsuka era preoccupata perch\u00e9 il suo maestro non avrebbe mai pi\u00f9 potuto impugnare una spada, ma non se ne curava. Le lezioni continuavano, ma ora tra i due c'era qualcosa di nuovo e anche se il loro tenore di vita non gli permetteva niente di lussuoso, lui le comper\u00f2 un elegante kimono a maniche lunghe. Ora i sentimenti che provava per lui erano pi\u00f9 forti che mai.\nNon si trattava n\u00e9 di affetto paterno n\u00e9 di reverenza per il maestro, ci\u00f2 che lei cap\u00ec di provare solo dopo la sua morte era amore. Setsuka ora ha finalmente imparato lo stile del maestro, in modo da poterne tramandare l'arte e vivere libera dalla paura. Prima di morire, il maestro rivela il nome del suo nemico: Heishiro Mitsurugi. Non vers\u00f2 neanche una lacrima per la morte del maestro, ma finalmente cap\u00ec di amarlo e si rese conto di cosa vuol dire innamorarsi. Il maestro non avrebbe mai voluto che lei fosse legata a sentimenti di vendetta, ma lei era decisa. Con un amore immortale nel cuore, inizia un lungo viaggio con un solo obiettivo in mente: cercare uno spadaccino che abbia dedicato la sua vita a combattere, di nome Nightmare. Decide di rintracciarlo poich\u00e9 crede che costui la possa portare dritta da Mitsurugi. Nel suo finale di \"Soulcalibur III\", Setsuka rifiuta la Soul Edge e successivamente vede una donna in procinto di pugnalare alle spalle un uomo. La donna tenta di attaccarla, con insuccesso e quando l'arma va a terra Setsuka le dice che se la vendetta la far\u00e0 felice, non sar\u00e0 lei a fermarla; tuttavia apprende che la vendetta \u00e8 qualcosa che non serve a niente.\nSeong Han-Myeong.\nSeong Han-Myeong (noto anche come Seung Han Myong) \u00e8 padre e maestro di combattimento di Seong Mi-na. Appare nelle sole versioni casalinghe di \"Soul Edge Version 2.\"\nSeong Mi-na.\nSeong Mi-na \u00e8 una giovane coreana esperta nell'uso del guan dao, un'alabarda cinese. La sua prima apparizione \u00e8 in \"Soul Edge,\" poi in \"Soulcalibur,\" \"Soulcalibur II\" e in \"Soulcalibur III.\" Comparir\u00e0 anche in \"Soulcalibur IV\" e nelle serie parallele come \"Soulcalibur: Broken Destiny\" e \"Soulcalibur Legends.\" Viene doppiata da Hekiru Shiina nella versione arcade di \"Soul Edge: Version II,\" da Y\u016bko Miyamura in quella per PlayStation, da Molly Lin in \"Soulcalibur II\" e da Houko Kuwashima Secondo un sondaggio del 2002, Seong Mi-na \u00e8 risultata essere il personaggio preferito della serie prima dell'uscita di \"Soulcalibur II.\"\nFin da piccola si \u00e8 sempre allenata assieme al padre, Seong Han-Myeong, nel dojo di sua propriet\u00e0. Seung Mina \u00e8 sempre stata affascinata dalle armi ed ha imparato negli anni ad utilizzarne una buona quantit\u00e0 in modo molto professionale: \u00e8 persino riuscita a superare il padre nell'uso del guan dao. Malgrado le sue eccellenti doti da guerriera, a causa della mentalit\u00e0 maschilista del luogo, il padre decise di farla sposare con il suo figlio adottivo, Hwang Seong Kyung, perch\u00e9 lo riteneva un ottimo consorte e marito. Hwang part\u00ec volontario per l'esercito cinese, impegnato in guerra sulle coste del Giappone. Anche Mina voleva diventare parte dell'esercito, ma essendo una femmina non fu accettata. Un giorno per\u00f2 Mina venne a sapere della Soul Edge, un'arma che era considerata \"la spada della salvezza\"; tentata di ritrovare questa fantomatica arma, una notte mentre tutti dormono, fugge via e si mette alla ricerca dell'arma. Durante il suo viaggio per\u00f2 incontra Hwang, che la informa che l'esercito giapponese sta avanzando verso la Corea e che bisogna percorrere dietrofront immediatamente; Hwang ritorn\u00f2 a casa con Mina, frustrata per\u00f2 per non aver potuto trovare l'arma leggendaria. Passarono i giorni e Mina, stanca delle lamentele del padre che voleva un matrimonio tra lei ed Hwang, fugg\u00ec di nuovo. Durante il suo viaggio incontr\u00f2 Ivy Valentine, un'alchimista anch'essa alla ricerca della Soul Edge. Mina venne a sapere da lei che la Soul Edge in realt\u00e0 \u00e8 un'arma demoniaca che consuma mente e corpo del detentore, e le consigli\u00f2 di non cercare l'arma perch\u00e9 era troppo pericoloso per una ragazzina. Ma Mina non le credette, pensando che volesse tenersi la Soul Edge tutta per s\u00e9, e la attacc\u00f2; Mina rimase incredula dinanzi alla spada magica di Ivy, in grado di allungarsi a dismisura, e fu sconfitta (questo incontro \u00e8 stato spunto per un dojinshi hentai). Dopo questa dura sconfitta, Mina continu\u00f2 il suo viaggio ed un giorno incontro un vecchio ubriacone che, guardandola, si meravigli\u00f2, perch\u00e9 non aveva mai visto una duellante cos\u00ec giovane; il vecchietto le consigli\u00f2 di tornare a casa e restare al sicuro. Seung Mina si arrabbi\u00f2 e cerc\u00f2 di colpire il vecchietto che, per\u00f2, schivava i colpi con una facilit\u00e0 estrema e senza accusare fatica. Dopo essersi stancata, Mina chiese all'anziano guerriero di allenarla. Il vecchio accett\u00f2 e per un anno Seung Mina fu sua allieva. Un giorno per\u00f2 il vecchio, andato a comprare da bere, scomparve e lasci\u00f2 sola Mina; lei per\u00f2 trovo una lettera d'addio, firmata \"Kong Xiuiang\" che in realt\u00e0 era il padre di Xianghua, la detentrice della Soul Calibur. Seung Mina fiss\u00f2 per un po' il cielo e, dopo questo lungo allenamento, comprese di non sottovalutare mai il proprio avversario. Si allen\u00f2 per altri due anni, ma poi Hwang la ritrov\u00f2 e se la riport\u00f2 a casa. Quattro anni dopo per\u00f2, Mina not\u00f2 tra gli allievi del padre un certo Yun Seong, arrabbiato perch\u00e9 Hwang aveva rifiutato una sua sfida. Mina si dispiacque per quel giovane e, siccome era pieno di talento, lo fece diventare un subordinato d'alto grado della famiglia e gli insegno lo stile del guan dao. Una notte per\u00f2 Yun-Seong port\u00f2 con s\u00e9 i suoi oggetti e fugg\u00ec via alla ricerca della Soul Edge. Seung Mina decise di partire alla ricerca di questo suo allievo, ma Hwang protest\u00f2. Dopo una discussione, Hwang si convinse e fece partire Mina. Mina viaggi\u00f2 per la Cina alla ricerca di Yun-Seong. Durante il viaggio per\u00f2 Mina venne a sapere di un uomo, un grandissimo maestro d'armi che viveva in un tempio abbandonato; incuriosita, si incammin\u00f2 ma, giunta al tempio, vide che era stato distrutto, probabilmente anni prima. Le dissero che il maestro ora viveva nell'Himalaia e, dopo una lunga scalata, raggiunse quest'uomo: il suo nome era Edge Master. Vedendolo, Mina chiese lui di combattere; dovette insistere per un po' e dunque il maestro si prepar\u00f2: Mina perse pietosamente. Edge Master, conscio comunque del potenziale di Mina, la allen\u00f2 per qualche mese. Durante i pranzi o le pennichelle, Mina raccontava ad Edge Master il perch\u00e9 del suo viaggio. L'uomo, venendo a conoscenza delle intenzioni della ragazzina, ovvero trovare la Soul Edge, l'avvert\u00ec che la spada era dotata di poteri malvagi. Sicura che l'uomo non mentisse, Mina gli credette. Dopo aver salutato il suo maestro, Mina riprese la ricerca di Yun Seong e, una volta trovato, lo avvert\u00ec della malvagit\u00e0 delle spade. Tornati a casa, Mina pens\u00f2 che sarebbe stato divertente diventare da allieva una maestra e si dedic\u00f2 all'insegnamento delle arti marziali.\nSiegfried.\nSiegfried Schtauffen \u00e8 un ribelle tedesco protetto da un'armatura pesantissima ed armato di una spada enorme. Viene ricordato per essere uno dei personaggi principali della storia. La Soul Edge prende la volont\u00e0 di Siegfried al fine di cacciare altre anime. Ora invece, Siegfried \u00e8 mosso dal desiderio di esiliare per sempre la spada, nel tentativo di alleviare la propria coscienza e completare il proprio percorso di redenzione. Ma l'arma malefica lo tormenta con sussurri, e lui patisce nel dover uccidere, per difendersi, i nemici che si \u00e8 procurato nel corso della possessione.\nSophitia.\nSophitia Alexandra \u00e8 una bellissima lottatrice e vestale greca armata di spada e scudo. \u00c8 sorella di Cassandra nonch\u00e9 madre di Pyrrha e Patroklos. Viene inviata dal dio Efesto a distruggere la Soul Edge, della quale prese un frammento che ha contaminato la sua famiglia. Durante i suoi viaggi, in cui tenta di annullare il male portato dalla spada, Soul Edge \u00e8 diventata pi\u00f9 potente che mai, e una voce le sussurra che sua figlia Pyrrha, che \u00e8 contaminata dall'arma, morirebbe senza la sua energia. Decide cos\u00ec di impedire a chiunque di distruggere la Soul Edge.\nTaki.\nTaki \u00e8 un'abilissima ninja cacciatrice di demoni. Decide di distruggere la Soul Edge che ha contaminato il suo maestro ninja. Sebbene sia poco efficace, \u00e8 estremamente veloce. Richiede un allenamento per essere usata al meglio.\nTalim.\nTalim \u00e8 una giovanissima guerriera nata nel Villaggio della Divinit\u00e0 del Vento. Si allea con Yon-Seong per ripristinare l'ordine sconvolto dalla Soul Edge.\nTira.\nTira \u00e8 una perfida e folle servitrice di Nightmare dall'aspetto gotico. Dopo essere stata allevata da una setta di assassini (gli \"Uccelli Migratori\") che l'educarono all'\"arte dell'omicidio,\" si separa da loro per divenire servitrice di Nightmare. In combattimento utilizza una singolare lama a forma di anello.\nViola.\nViola (il suo nome originale \u00e8 sconosciuto) \u00e8 un'enigmatica maga e chiromante amica di Z.W.E.I. e, come quest'ultimo, non ricorda il proprio passato (sebbene sia stato dichiarato che proviene da \"un luogo di rose e gigli\"). Le sue armi sono una sfera magica ed un artiglio che utilizza negli incontri ravvicinati.\nVoldo.\nVoldo \u00e8 un bizzarro personaggio che aspira a possedere quanti pi\u00f9 frammenti possibili della Soul Edge. Combatte in modo imprevedibile utilizzando dei guanti artigliati.\nXianghua.\nXianghua Chai \u00e8 una giovane e dolce spadaccina appartenente alla guardia imperiale cinese. Amica di Kilik e Maxi, viaggia con loro per distruggere la Soul Edge.\nXiba.\nIl figlio di Kilik, Xiba, \u00e8 un ragazzo ottimista armato di bastone lungo. Il suo stile di combattimento \u00e8, come quello del padre, incentrato su attacchi veloci e a lunga distanza. In \"Soulcalibur V,\" unico capitolo in cui appare, combatte contro Patroklos insieme a Maxi, Natsu e Leixia, per poi aiutarlo.\nYoshimitsu.\nYoshimitsu I (sostituito poi da Yoshimitsu II) \u00e8 il nome del misterioso capo di una trib\u00f9 di ninja. Aspira a possedere la Soul Edge per uccidere il Signore Nobunaga: l'autore della distruzione del suo clan. Dopo essere stato informato della sua malvagit\u00e0, viaggia con un gruppo di ladri gentiluomini per distruggerla.\nYun-Seong.\nYun-Seong \u00e8 un ragazzo coreano che viaggia per il mondo alla ricerca di Soul Edge per proteggere le persone che ama. \u00c8 un ammiratore di Hwang che ha sfidato una volta. Durante il viaggio, in cui incontra Seong Mina e Talim ignora il loro suggerimento di rinunciare alla sua impresa, poich\u00e9 l'arma lo corromperebbe.\nZasalamel.\nZasalamel \u00e8 un saggio condannato a reincarnarsi mantenendo, ogni volta, i ricordi di tutte le vite precedenti. Proviene da un'antica trib\u00f9, cui venne dato il compito di proteggere la Soul Calibur, la spada sacra opposta alla Soul Edge. Zasalamel era contrario all'editto della setta che vietava l'uso della spada, poich\u00e9 neanche per difendersi \u00e8 permesso l'utilizzo di armi. Quando tenta di impadronirsi della spada, viene scoperto ed espulso dalla trib\u00f9. Zasalamel inizi\u00f2 a perseguire la conoscenza proibita dell'arte della reincarnazione, cos\u00ec ha continuato a vivere negli anni, ogni qualvolta moriva la sua anima si reincarnava in un altro corpo che cresceva in modo identico a quello originale. In pi\u00f9 ogni volta che rinasce mantiene i ricordi della vita precedente, continuando cos\u00ec ad esistere come Zasalamel. Di secolo in secolo, Zasalamel perde ogni volta la gioia di vivere poich\u00e9 la sua esistenza tramonta e il dolore della vita aumenta. Tuttavia non c'\u00e8 modo di fermare il sortilegio; sar\u00e0 reincarnato per l'eternit\u00e0. In un tentativo di porre fine alla propria maledizione, Zasalamel mette gli occhi sulla Soul Edge. Vuole usare le sue propriet\u00e0 di divoratore di anime per autodistruggersi una volta e per sempre, terminando il ciclo di reincarnazioni. Nonostante si fosse ucciso con la spada, nulla era cambiato, cos\u00ec Zasalamel va alla ricerca della Soul Calibur, ma quando arriva sul luogo dove esisteva la sua trib\u00f9 non trova traccia di vita n\u00e9 della spada sacra. In \"Soulcalibur III\", Zasalamel \u00e8 intento ad impadronirsi di entrambe le spade, ma viene a sapere che la Soul Edge che era brandita da Siegfried, anche conosciuto come Nightmare, \u00e8 stata sigillata e ha perso met\u00e0 della sua potenza, mentre la Soul Calibur \u00e8 stata infettata dal male e gradualmente sta perdendo potere. Al fine di riportare entrambe le lame al loro originario potere, ha bisogno di creare un nuovo Nightmare fatto solo di armatura, e di confondere la mente di Siegfried, l'unico portatore di entrambe le spade. Zasalamel \u00e8 il nemico della maggior parte dei personaggi di SC3, poich\u00e9 li vede tutti come potenziali ostacoli per il suo disperato piano di auto terminarsi. Nel suo stage, la Torre dell'orologio, attacca subito gli avversari con un gigantesco ingranaggio. Infine appare come boss finale, portando entrambe le spade e trasformandosi in Abyss. In Soulcalibur IV, poich\u00e9 il potere scaturito da Soul Calibur e Soul Edge colpisce Zasalamel, quest'ultimo ha una visione del mondo moderno. Determinato affinch\u00e9 questa visione diventi realt\u00e0, fa in modo di ottenere entrambe le spade per infondere il loro potere in s\u00e9. Tuttavia, avverte il risveglio del Re Eroe Algol e, entusiasta all'idea di affrontarlo, si appresta a combatterlo per eliminare ci\u00f2 che si frappone tra lui e la sua ambizione. Risveglia la Soul Calibur sperando di interrompere la sua maledizione. In \"Soulcalibur III\" entra in possesso di entrambe le spade leggendarie trasformandosi in Abyss, un essere mostruoso protetto da una corazza di placche ossee.\nZ.W.E.I..\nZ.W.E.I. (il suo vero nome \u00e8 sconosciuto) \u00e8 un alleato di Siegfried che non ricorda nulla delle proprie origini. In battaglia alterna i propri attacchi di spada con quelli di E.I.N., un misterioso demone-lupo che appare per aggredire l'avversario. Appare per la prima volta in \"Soulcalibur V\".\nAltri personaggi.\nPersonaggi bonus.\nLista includente i personaggi \"bonus\" sbloccabili nei vari titoli della serie. Sono stati esclusi Amy, Arthur, Hwang, Li Long e Lizardman perch\u00e9 apparsi come personaggi bonus nei soli \"Soulcalibur II\" e \"Soulcalibur III.\"\nPersonaggi ospiti.\nIn numerosi capitoli della serie sono stati inseriti personaggi provenienti da altri media. Di seguito \u00e8 presente il loro elenco.\nPersonaggi non giocabili.\nNight Terror.\n\u00c8 il boss finale segreto di \"Soulcalibur III\". Si presenta come una gigantesca creatura alata e armata della Soul Edge. Per poterlo incontrare \u00e8 necessario seguire un determinato percorso (che varia in base al personaggio scelto), senza perdere nessun incontro, nella modalit\u00e0 \"Storie di anime e spade\"."}
{"id": "2905577", "revid": "116487599", "url": "https://it.wikipedia.org/wiki?curid=2905577", "title": "El talisman", "text": "El talisman \u00e8 un singolo della cantautrice spagnola Rosana, pubblicato il 12 agosto 1996 come primo estratto dal primo album in studio \"Lunas rotas\".\nDescrizione.\nIl brano, scritto dalla stessa cantante, fu incluso nella colonna sonora del film \"Curdled\", prodotto da Quentin Tarantino (in cui era presente anche il brano \"Lunas rotas\", sempre di Rosana), grazie al quale ottenne un notevole successo internazionale.\nSuccesso commerciale.\nIn Italia \"El talisman\" riusc\u00ec a raggiungere la seconda posizione dei singoli pi\u00f9 venduti il 12 luglio 1997, diventando il cinquantunesimo singolo di maggiori vendite del 1997."}
{"id": "2905578", "revid": "1522738", "url": "https://it.wikipedia.org/wiki?curid=2905578", "title": "Matina (Costa Rica)", "text": "Matina \u00e8 un distretto della Costa Rica, capoluogo del cantone omonimo, nella provincia di Lim\u00f3n."}
{"id": "2905583", "revid": "767487", "url": "https://it.wikipedia.org/wiki?curid=2905583", "title": "Gualtiero Bertelli", "text": "Ha composto canzoni sia in lingua veneta (la pi\u00f9 nota \u00e8 \"Nina ti te ricordi\", incisa anche da Francesco De Gregori e Giovanna Marini) che in italiano (\"Vedrai com'\u00e8 bello\", cantata anche da Bruno Lauzi, \u00e8 la pi\u00f9 famosa).\nBiografia.\nProveniente da una famiglia operaia veneziana (il padre Enrico lavorava come operaio all'Arsenale di Venezia), abitante alla Giudecca, frequent\u00f2 l'istituto magistrale e, dopo il diploma, si dedic\u00f2 all'insegnamento elementare; nello stesso periodo comp\u00ec studi musicali e suon\u00f2 in alcune formazioni di musica leggera.\nIncominci\u00f2 a scrivere canzoni giovanissimo e non ancora ventenne fond\u00f2 il Canzoniere Popolare Veneto (con Tiziano Bertelli, Policarpo Lanzi, Luisa Ronchini, Rosanna Trolese ed Alberto D'Amico).\nNel 1965, per l'etichetta I Dischi del Sole, incise l'EP \"Sta bruta guera che no xe finia\"; per la stessa etichetta pubblic\u00f2 due anni dopo una delle sue canzoni pi\u00f9 note, \"Vedrai come \u00e8 bello\", storia di un ragazzo che si diploma ma non riesce a trovare lavoro, canzone che venne ripresa da Bruno Lauzi.\nAllo stesso anno risale anche \"Nina ti te ricordi\", un altro dei suoi brani pi\u00f9 noti, che Bertelli reincider\u00e0 anche in seguito e che nel 2002 verr\u00e0 inserito da Francesco De Gregori e Giovanna Marini nel loro album \"Il fischio del vapore\".\nVerso la fine degli anni sessanta si accost\u00f2 ai movimenti di protesta sociale e politica, partecipando ad una lunga serie di concerti in cui present\u00f2 canzoni dure come \"Lubiam\", \"Vi sbagliate\", \"La Breda\"..\nNel 1976 partecip\u00f2, per la prima volta, al Club Tenco, rassegna in cui ritorn\u00f2 pi\u00f9 volte negli anni successivi.\nNel 1980 si dedic\u00f2 alla politica attiva, diventando consigliere comunale a Mira per il PCI.\nDopo un lungo periodo di ripensamento e di silenzio artistico, verso la fine degli anni Ottanta si ripresent\u00f2 con un album \"Barche di carta\" (1988), grazie al quale ricevette il Premio Tenco.\nNel nuovo millennio realizz\u00f2 alcuni album con il gruppo Compagnia delle acque (di cui fa parte anche la figlia Cecilia): in uno di essi, \"Annicinquanta - I canti di un'Italia che torna a vivere\" (pubblicato nel 2005) riprese alcuni brani celebri di suoi colleghi come Domenico Modugno (\"Amara terra mia\"), Fausto Amodei (\"Qualcosa da aspettare\", \"Ero un consumatore\"), Mario Pogliotti (\"Un paese vuol dire non essere soli \") e Ivan Della Mea (\"Io so che un giorno\").\nNel 2004, all'interno della Festa Nazionale de l'Unit\u00e0 di Genova, il 29 agosto partecip\u00f2 al concerto \"Macchie di Rosso\"; all'evento, presentato da Toni Jop e Gianni Borgna, parteciparono anche Fausto Amodei, Rudi Assuntino, Caterina Bueno, Ivan Della Mea, Claudio Cormio, Lucilla Galeazzi e i Modena City Ramblers, e il concerto venne trasmesso integralmente in diretta satellitare.\nNel 2008, in occasione del cinquantennale dei torinesi Cantacronache, ha partecipato allo spettacolo \"Progetto Cantacronache\", promosso da Walter Colle, Enrico De Angelis e Moni Ovadia, con, tra gli altri, Fausto Amodei, Giovanna Marini, Ginevra Di Marco, Kosovni Odpadki, Enzo Jannacci, Caparezza, Banda Osiris, Grazia Di Michele, Yo Yo Mundi, Alessio Lega."}
{"id": "2905586", "revid": "1573940", "url": "https://it.wikipedia.org/wiki?curid=2905586", "title": "Acerodon celebensis", "text": "La volpe volante di Sulawesi (Acerodon celebensis ) \u00e8 un pipistrello della famiglia degli Pteropodidi, endemico dell'Indonesia.\nDescrizione.\nDimensioni.\nPipistrello di medie dimensioni, con la lunghezza della testa e del corpo tra 183 e 222\u00a0mm, la lunghezza dell'avambraccio tra 130 e 144,3\u00a0mm, la lunghezza delle orecchie tra 28,8 e 31,1\u00a0mm e un peso fino a 500\u00a0g.\nAspetto.\nLa pelliccia \u00e8 corta, leggermente pi\u00f9 lunga sulle spalle. Il colore del dorso \u00e8 brunastro, mentre le parti ventrali, le spalle e la testa sono giallo-brunastre, la gola \u00e8 pi\u00f9 scura. Il muso \u00e8 lungo ed affusolato, gli occhi sono grandi. Le orecchie sono lunghe e con l'estremit\u00e0 appuntita. Le ali sono nerastre, mentre la membrana tra l'avambraccio e il bordo d'entrata \u00e8 bianca, in particolar modo negli esemplari di Sanana. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori. I maschi sono pi\u00f9 grandi delle femmine ed hanno una ghiandola odorifera su ogni lato del collo e sul petto.\nLa dentatura di \"A. celebensis\" \u00e8 meno sviluppata di ogni altra specie del genere \"Acerodon\", caratteristica questa che ha portato talvolta a confonderli con specie appartenenti al genere \"Pteropus\".\nBiologia.\nComportamento.\nSi rifugia solitariamente tra il denso fogliame degli alberi e nelle foreste di bamb\u00f9, spesso in prossimit\u00e0 di insediamenti umani.\nAlimentazione.\nSi nutre di frutti immaturi di noci di cocco e dell'albero del pane.\nRiproduzione.\nProbabilmente \u00e8 presente una stagione riproduttiva. Sono state registrate nascite tra febbraio e marzo.\nDistribuzione e habitat.\nQuesta specie \u00e8 diffusa sulle isole di Sulawesi, Peleng, Salayer; Isole Togian: Malenge; Isole Sula: Sanana, Mangole; Isole Sangihe: Sangihe e Siau. \nVive nelle foreste fino a 1.500 metri di altitudine. \u00c8 molto comune lungo le coste e mostra una certa tolleranza alla presenza umana. Sulle isole Sula \u00e8 presente nei villaggi.\nStato di conservazione.\nLa IUCN Red List, considerato che il suo areale di mangrovie si \u00e8 visto drasticamente ridotto, classifica \"A.celebensis\" come specie vulnerabile (VU).\nLa CITES ha inserito questa specie nell'appendice II."}
{"id": "2905587", "revid": "21583", "url": "https://it.wikipedia.org/wiki?curid=2905587", "title": "Bat\u00e1n", "text": "Bat\u00e1n \u00e8 un distretto della Costa Rica facente parte del cantone di Matina, nella provincia di Lim\u00f3n."}
{"id": "2905590", "revid": "1573940", "url": "https://it.wikipedia.org/wiki?curid=2905590", "title": "Acerodon humilis", "text": "La volpe volante di Talaud (Acerodon humilis ) \u00e8 un pipistrello appartenente alla famiglia degli Pteropodidi, endemico delle Isole Talaud, Indonesia.\nDescrizione.\nDimensioni.\nPipistrello di medie dimensioni, con lunghezza dell'avambraccio tra 116 e 140\u00a0mm e un peso fino a 307\u00a0g.\nAspetto.\nIl colore del dorso \u00e8 marrone chiaro, la testa \u00e8 brizzolata, mentre le parti ventrali sono pi\u00f9 scure. \u00c8 presente un collare color fulvo. Il mento, la gola e le labbra sono grigio scure. Il muso \u00e8 lungo ed affusolato, gli occhi sono grandi con l'iride bruno-olivastra. Le orecchie sono pi\u00f9 corte del muso, con l'estremit\u00e0 arrotondata e marroni scure. Le membrane alari sono marroni scure. \u00c8 privo di coda, mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nAlimentazione.\nSi nutre di frutta.\nDistribuzione e habitat.\nQuesta specie \u00e8 diffusa su Karakelong e Salebabu, nelle Isole Talaud, a nord di Sulawesi.\nVive nelle foreste e nelle zone agricole.\nStato di conservazione.\nLa IUCN Red List, considerato l'areale ridotto e frammentato e il degrado del proprio habitat, classifica \"A. humilis\" come specie in pericolo (EN).\nLa CITES ha inserito questa specie nell'appendice II."}
{"id": "2905592", "revid": "1543377", "url": "https://it.wikipedia.org/wiki?curid=2905592", "title": "Carrand\u00ed", "text": "Carrand\u00ed \u00e8 un distretto della Costa Rica facente parte del cantone di Matina, nella provincia di Lim\u00f3n."}
{"id": "2905595", "revid": "287204", "url": "https://it.wikipedia.org/wiki?curid=2905595", "title": "Carrand\u00ec", "text": ""}
{"id": "2905596", "revid": "287204", "url": "https://it.wikipedia.org/wiki?curid=2905596", "title": "Carrandi", "text": ""}
{"id": "2905598", "revid": "363629", "url": "https://it.wikipedia.org/wiki?curid=2905598", "title": "Giovanni Antonelli (anatomista)", "text": "Biografia.\nSi laure\u00f2 a Napoli nel 1859. Dal 1870 fino alla morte insegn\u00f2 Anatomia all'Universit\u00e0 di Napoli, dove ebbe tra i suoi allievi e futuro assistente Antonino Anile. Medico \"umanista\", ebbe come maestri presso il Collegio medico-cerusico Salvatore De Renzi e Stefano delle Chiaie. Studioso della topografia cardiaca e cerebrale, fu autore di importanti trattati di anatomia e di decine di altri contributi medici, oltre alla cura delle traduzioni di opere di illustri medici come Joseph Hyrtl, Henri Etienne Beaunis, Carl Burger, Max Perls, Franz von Pitha, Theodor Billroth, Nicolas Rudinger, Philip Sthor, Carl Ernst Bock e Marie Philibert Constant Sappey .\nInsieme a Michele Del Monte nel 1874, Giovanni Antonelli cur\u00f2 l'edizione italiana del \u201cTrattato delle malattie dei tessuti, ossia della pelle, del tessuto cellulare, del sistema linfatico, delle vene, delle arterie e dei nervi\u201d di Otto Weber, facente parte della \u201cEnciclopedia di patologia chirurgica speciale e generale : compresa l'anatomia topografica, la chirurgia operatoria e fasciature\u201d di Franz von Pitha e Theodor Billroth.\nGli \u00e8 attribuito il merito di aver trasferito presso l'attuale sede dei Chiostri di Santa Patrizia l'Istituto di Anatomia con il suo Museo. Nel 1901 fu nominato Rettore dell'Universit\u00e0 e nel 1912 presidente dell'Accademia Pontaniana, carica che, dopo la sua morte, rest\u00f2 vacante fino al 1917 quando fu assunta da Benedetto Croce; fu inoltre Presidente della Regia Accademia medico-chirurgica di Napoli e membro del Consiglio Superiore della Pubblica Istruzione."}
{"id": "2905602", "revid": "1543377", "url": "https://it.wikipedia.org/wiki?curid=2905602", "title": "Karima (album)", "text": "Karima \u00e8 il primo album della cantante italiana Karima, pubblicato il 13 aprile 2010 dall'etichetta discografica Sony BMG. Nel 2009 era gi\u00e0 stato pubblicato un EP, \"Amare le differenze\"."}
{"id": "2905605", "revid": "1543377", "url": "https://it.wikipedia.org/wiki?curid=2905605", "title": "Gu\u00e1cimo", "text": "Gu\u00e1cimo \u00e8 un distretto della Costa Rica, capoluogo del cantone omonimo, nella provincia di Lim\u00f3n."}
{"id": "2905606", "revid": "287204", "url": "https://it.wikipedia.org/wiki?curid=2905606", "title": "Guacimo", "text": ""}
{"id": "2905610", "revid": "1924342", "url": "https://it.wikipedia.org/wiki?curid=2905610", "title": "Can't Fight This Feeling (Junior Caldera)", "text": "Can't Fight This Feeling \u00e8 un singolo del DJ francese Junior Caldera interpretato insieme alla cantante pop britannica Sophie Ellis-Bextor e pubblicato il 22 febbraio 2010 dall'etichetta discografica Polydor.\nIl brano \u00e8 stato scritto da Sophie Ellis-Bextor, Junior Caldera e Julien Carrett ed \u00e8 stato prodotto dallo stesso Caldera. Di genere disco house, ne sono stati realizzati svariati remix. \u00c8 stato inserito nel primo album del DJ, \"D\u00e9but\", e nel quarto album di inediti della Ellis-Bextor, \"Make a Scene\"."}
{"id": "2905611", "revid": "1543377", "url": "https://it.wikipedia.org/wiki?curid=2905611", "title": "Mercedes (Gu\u00e1cimo)", "text": "Mercedes \u00e8 un distretto della Costa Rica facente parte del cantone di Gu\u00e1cimo, nella provincia di Lim\u00f3n."}
{"id": "2905615", "revid": "1543377", "url": "https://it.wikipedia.org/wiki?curid=2905615", "title": "Pocora", "text": "Pocora \u00e8 un distretto della Costa Rica facente parte del cantone di Gu\u00e1cimo, nella provincia di Lim\u00f3n."}
{"id": "2905618", "revid": "1522738", "url": "https://it.wikipedia.org/wiki?curid=2905618", "title": "Luigi Maria Filippo d'Orl\u00e9ans-Braganza", "text": "Biografia.\nInfanzia.\nEra il secondo figlio di Gastone d'Orl\u00e9ans (1842-1922) e di Isabella del Brasile (1846-1921). I suoi nonni paterni erano Luigi d'Orl\u00e9ans (1814-1896), duca di Nemours e Vittoria di Sassonia-Coburgo-Koh\u00e1ry, mentre i suoi nonni materni erano Pietro II del Brasile, imperatore del Brasile, e Teresa Cristina di Borbone-Due Sicilie.\nEsilio.\nQuando il colpo di Stato che sostitu\u00ec la monarchia con la repubblica avvenne il 15 novembre 1889, Isabella prefer\u00ec mandare i bambini a Petr\u00f3polis, dove pi\u00f9 tardi Luigi avrebbe ricordato che \"rinchiuso nel palazzo, ci avevano lasciato per due lunghi giorni nella pi\u00f9 completa ignoranza di ci\u00f2 che stava succedendo l\u00e0 fuori\", fino a quando non furono riconsegnati ai loro genitori per l'esilio forzato. Poich\u00e9 non erano stati in grado di prendere qualcosa con loro, ad eccezione di alcuni oggetti personali che potevano portare con le loro mani, la famiglia imperiale si trov\u00f2 in una difficile situazione finanziaria che fu aggravata dal rifiuto di Pietro II di accettare i cinquemila Contos di Reis offerti inizialmente dal nuovo governo repubblicano. Non ebbero altra scelta che accettare l'aiuto dei loro pochi amici e dal padre di Gastone.\nNel 1890 si trasfer\u00ec alla periferia di Versailles. Dopo la morte di Pietro II, nel 1891, i monarchici fecero vari sforzi per ripristinare la monarchia in Brasile. Tuttavia, nessuno della famiglia imperiale forn\u00ec alcun tipo di aiuto o anche un sostegno esplicito a parole. Il fratello maggiore di Luigi, Pedro, raggiunse la maggiore et\u00e0 nel 1893, ma non aveva la capacit\u00e0 e il desiderio di sostenere la causa monarchica. Nello stesso anno part\u00ec per Vienna, capitale dell'impero austro-ungarico, per studiare alla scuola militare di Wiener Neustadt. Secondo sua madre era \"chiaro che egli deve fare qualcosa e la carriera militare ci sembra l'unica che potrebbe seguire\". Suo fratello Luigi Antonio segu\u00ec il fratello maggiore presso la stessa scuola militare.\nGiovinezza.\nNel 1896 Pedro si innamor\u00f2 di una nobildonna austro-ungarica, Elisabetta Dobrzensky de Dobrzenicz. Nel frattempo, Luigi era ambizioso ed attivo, desideroso di lasciare il suo segno nel mondo. Era un alpinista e sal\u00ec sul Monte Bianco nel settembre 1896. Viaggi\u00f2 in Africa meridionale, Asia centrale e India e in seguito scrisse e pubblic\u00f2 diari di viaggio delle sue esperienze. Luigi era visto dai suoi genitori come l'unico membro della famiglia imperiale in grado di aiutare il movimento monarchico in Brasile.\nIn Brasile.\nDopo il suo ritorno in Francia nel 1907 aveva in mente un progetto ambizioso per sfidare il decreto che band\u00ec la famiglia imperiale dal Brasile con un viaggio in Rio de Janeiro. Il suo arrivo improvviso cre\u00f2 un putiferio nella vecchia capitale imperiale, essendo stata ampiamente comunicata sui giornali. Ha inoltre causato difficolt\u00e0 per i politici brasiliani, ponendo la famiglia imperiale al centro dell'attenzione e molti brasiliani andarono a dargli il benvenuto. Tuttavia, a Luigi \u00e8 stato impedito lo sbarco e non gli \u00e8 stato permesso di mettere piede sulla sua terra natale da parte del governo repubblicano. Tuttavia, ha inviato un telegramma alla madre dicendo: \"Ostacolato dallo sbarco da parte del governo, saluto il Redentore degli schiavi sulla baia di Guanabara alla vigilia del 13 maggio.\" Qualche tempo dopo, scrisse le sue esperienze in questo viaggio nel libro Sotto la Croce del Sud, pubblicato nel 1913.\nFidanzamento e matrimonio.\nLuigi si fidanz\u00f2 con la cugina Maria di Grazia Pia di Borbone-Due Sicilie, nipote di un fratello della nonna materna di Luigi, Teresa Cristina. Nel frattempo suo fratello Pedro, l'erede di Isabella, voleva sposare Elisabetta Dobrzensky de Dobrzenicz. Sua madre era contraria al matrimonio, poich\u00e9 Elisabetta apparteneva alla piccola nobilt\u00e0, piuttosto che a quella reale. Isabella decise di accettare il matrimonio con la condizione che Pedro rinunciasse alla sua posizione di erede. Pedro, che non aveva alcun interesse a diventare imperatore, rinunci\u00f2 ai suoi diritti alla successione il 30 ottobre 1908.\nIl matrimonio di Luigi e Maria Pia venne celebrato il 4 novembre a Cannes e quello di Pedro ed Elisabetta dieci giorni pi\u00f9 tardi a Versailles.\nAttivit\u00e0 politica.\nIn seguito alla rinuncia di suo fratello Pietro d'Alcantara, Luigi fu in grado di collaborare efficacemente con il movimento monarchico in Brasile, assumendo la carica di erede al trono (dopo sua madre). Il suo sforzo per invertire il danno causato dall'inerzia della famiglia imperiale alla causa monarchica \u00e8 stato di grande valore. Ebbe successo presso i suoi sostenitori, riuniti in vari stati del Brasile.\nIl principe Luigi sostenne il federalismo, il servizio militare obbligatorio e fu a favore di una maggiore libert\u00e0 economica. Riscosse grande successo fra i suoi sostenitori grazie alla sua concezione di una monarchia sostenuta da una legislazione sociale, che permettesse di migliorare le condizioni di vita dei lavoratori in Brasile.\nPrima guerra mondiale e morte.\nL'inizio della prima guerra mondiale nel mese di agosto 1914 e l'invasione della Francia da parte della Germania rese possibile per Luigi di dimostrare un'altra volta il suo idealismo e attivismo come, nelle sue stesse parole, un \"soldato cuore e anima\". Egli e suo fratello Antonio vollero difendere la patria dei loro antenati. Siccome era vietato per legge per loro di prestare servizio nelle forze armate francesi, entrambi si arruolarono nelle forze armate britanniche come ufficiali. Luigi era nell'esercito, mentre Antonio serv\u00ec come pilota nella forza aerea.\nMentre combatteva nelle trincee delle Fiandre nel 1915, Luigi contrasse un tipo aggressivo di reumatismi alle ossa che lasci\u00f2 molto debole e incapace di camminare. Il principe rimase invalido per il servizio attivo, gravemente ammalato e messo al sicuro, in modo da essere in grado di recuperare le forze dalla malattia. Come conseguenza delle sue azioni nel conflitto e per il suo coraggio, Luigi ricevette varie decorazioni. \nLa grave malattia contratta in trincea si dimostr\u00f2 resistente a tutti i trattamenti e la sua salute si deterior\u00f2 progressivamente fino alla sua morte, avvenuta il 26 marzo 1920. Siccome sua madre visse fino al 1921, suo figlio, Pietro Enrico, fu il suo successore nella rivendicazione del trono del Brasile.\nDiscendenza.\nDal matrimonio tra Luigi e Maria di Grazia Pia di Borbone-Due Sicilie nacquero tre figli:"}
{"id": "2905619", "revid": "1543377", "url": "https://it.wikipedia.org/wiki?curid=2905619", "title": "R\u00edo Jim\u00e9nez", "text": "R\u00edo Jim\u00e9nez \u00e8 un distretto della Costa Rica facente parte del cantone di Gu\u00e1cimo, nella provincia di Lim\u00f3n."}
{"id": "2905620", "revid": "30445", "url": "https://it.wikipedia.org/wiki?curid=2905620", "title": "Navajo Nation", "text": ""}
{"id": "2905621", "revid": "287204", "url": "https://it.wikipedia.org/wiki?curid=2905621", "title": "Rio Jimenez", "text": ""}
{"id": "2905631", "revid": "648716", "url": "https://it.wikipedia.org/wiki?curid=2905631", "title": "Duacar\u00ed", "text": "Duacar\u00ed \u00e8 un distretto della Costa Rica facente parte del cantone di Gu\u00e1cimo, nella provincia di Lim\u00f3n."}
{"id": "2905633", "revid": "287204", "url": "https://it.wikipedia.org/wiki?curid=2905633", "title": "Duacar\u00ec", "text": ""}
{"id": "2905636", "revid": "287204", "url": "https://it.wikipedia.org/wiki?curid=2905636", "title": "Duacari", "text": ""}
{"id": "2905637", "revid": "21880", "url": "https://it.wikipedia.org/wiki?curid=2905637", "title": "Ophrys tarentina", "text": ""}
{"id": "2905638", "revid": "767487", "url": "https://it.wikipedia.org/wiki?curid=2905638", "title": "Bad Boys (gruppo musicale)", "text": "The Bad Boys sono stati un gruppo musicale britannico, attivi fra il 1964 e il 1968.\nDopo un esordio non molto fortunato in patria, la band si spost\u00f2 in Italia dove ebbe maggiore successo. Il critico musicale Cesare Rizzi li ha definiti un gruppo di \u00abpiccoli scontrosi che fecero da subito la parte dei grandi arrabbiati\u00bb e che, nonostante le doti musicali \u00abnon [...] trascendentali e il repertorio [...] piuttosto fragile\u00bb, \u00e8 stato \u00abtra i pi\u00f9 grintosi \"rocker\" arrivati in Italia\u00bb da Oltremanica lungo gli anni sessanta.\nStoria dei The Bad Boys.\n1964-1965: gli esordi nel Regno Unito.\nLa band nacque alla Elliotts Green Grammar School, dall'incontro di Wally Scott, Ron Hanson, Tom Jordan e Bernie Martin. Del tutto autodidatti, la band suonava dal vivo un repertorio di musica rock-beat che comprendeva i brani allora pi\u00f9 in voga, e nel 1964, nonostante non trovassero granch\u00e9 spazio, riuscirono comunque a pubblicare con la Piccadilly Records il loro primo singolo, \"The Owl and the Pussycat\", grazie all'interessamento del manager Leo W\u00e4tcher. L'anno successivo, passarono dalla sussidiaria Piccadilly alla casa discografica madre Pye Records, incidendo il singolo contenente \"Satisfaction\" dei The Rolling Stones ed il brano tradizionale inglese \"Mr. Tambourine Man\".\n1965-1966: Brit-It invasion e \"Best of the Bad Boys\".\nNel 1965, anche grazie a Leo W\u00e4tcher che in quell'anno organizz\u00f2 il primo tour dei Beatles in Italia, ai The Bad Boys venne offerta l'occasione di esibirsi come \"spalla\" dei New Dada al concerto di inaugurazione del Piper Club di Milano. Il tour prevedeva poi date a Viareggio e Roma, e risalgono a queste occasioni i contatti con Natale Sciascia che li ingaggi\u00f2 nella sua etichetta, la Style. The Bad Boys decisero quindi di trasferirsi in Italia, partecipando cos\u00ec a quel trend inaugurato da The Rokes che vedeva band inglesi trasferirsi in Italia per portare il nuovo verbo della musica beat, denominato molti anni dopo Brit-It invasion. La Style diede grande fiducia alla band, preparando per loro un progetto che prevedeva una serie di singoli ed un LP, mezzo allora riservato a band perlopi\u00f9 gi\u00e0 affermate. Il disco, che prese il titolo di \"Best of the Bad Boys\", racchiudeva alcune cover in inglese di altri artisti (tra cui The Kinks, John Mayall e la coppia Barry Mann-Cynthia Weil), i brani inediti \"Runnin' And Hidin' \" e \"She's A Breakaway\" ed i brani in italiano \"Balliamo il Jerk\" (cover in italiano di \"The Jerk\" dei The Larks), \"Se l'acqua passa sotto i ponti\" e \"Finch\u00e9 t'incontrero\".\nAll'album segu\u00ec prima il 7\" intitolato \"Gol\" (Style, 1966), una cover in italiano di \"Kicks\" di Paul Revere &amp; the Raiders) che vedeva nel lato B \"She's a Breakaway\", e poi ancora \"Finch\u00e9 t'incontrer\u00f2 / Balliamo il Jerk\" (Style, 1966) e \"Kicks / She's A Breakaway\" (Style, 1966). I brani originali di questi singoli apparivano secondo alcuni critici, \u00abpi\u00f9 melodico e decisamente mediocre\u00bb:\nSempre ius quell'anno parteciparono al Festival delle rose 1966 con il brano \"Il mio amore \u00e8 un capellone\" (Style, 1966) e pubblicarono \"Shaly N.\u00b0 1 / Quel ragazzo triste sono io\" (Style, 1966). Il successo di quest'ultimo 7\" li port\u00f2 a \"Settevoci\", un programma RAI dove il brano veniva cantato dal vivo come sigla. Questo singolo, risult\u00f2 essere l'ultima canzone di successo del gruppo..\n1967-1968: L'ultima parte di carriera ed il declino del beat in Italia.\nNel 1967 The Bad Boys incisero ancora un singolo 7\" intitolato \"Cerco la verit\u00e0 / Che vita la mia\" (Style), ma il singolo non raggiunge il successo sperato dai produttori, ed i Bad Boys cambiarono etichetta, pubblicando l'anno dopo il singolo 7\" \"Da, Da, Da / Nasco Da Oggi\" con la City Record di Alessandro Friggieri. L'ultimo atto degno di nota del gruppo fu l'ingaggio di Hanson, Jordan e Martin come musicisti nel primo 45 giri di Francesco Guccini, pubblicato nel 1968, \"Un altro giorno \u00e8 andato/Il bello\".\nThe Bad Boys dopo lo scioglimento.\nNel 1996, venne ristampato il loro unico album, con l'aggiunta degli altri singoli realizzati dopo la pubblicazione dell'album originale."}
{"id": "2905639", "revid": "287204", "url": "https://it.wikipedia.org/wiki?curid=2905639", "title": "Hermanice", "text": ""}
{"id": "2905641", "revid": "729019", "url": "https://it.wikipedia.org/wiki?curid=2905641", "title": "Konstanty Adam Czartoryski", "text": "Biografia.\nInfanzia.\nKonstanty Adam era il figlio di Adam Kazimierz Czartoryski, ministro degli esteri dello zar Alessandro I, e di sua moglie, Izabela Flemming, figlia del conte Jan Jerzy Flemming. Nei suoi appunti, il duca di Lozen afferma di essere il padre di Konstanty Adam, nato dalla sua relazione amorosa con Izabela Flemming. Un'indagine genetica sul principe vivente di Czartoryski (tra i discendenti di Konstanty) ha mostrato che appartiene davvero all'aplogruppo dell'Europa occidentale R1b1, e non al nord Europa n1c1, come tutti gli altri Gediminas.\nCarriera militare.\nInsieme al suo fratello maggiore, Adam, Konstanty viaggi\u00f2 all'estero per completare la sua formazione. Nel 1795, entrambi i fratelli dovevano andare a San Pietroburgo; il pi\u00f9 giovane, in occasione dell'ascesa al trono dell'imperatore Paolo I, fu nominato generale di brigata e aiutante del Granduca Konstantin Pavlovi\u010d.\nQuando nel 1798, suo fratello Adam and\u00f2 alla corte sarda come ambasciatore russo, a Konstanty fu permesso di tornare nella tenuta dei suoi genitori a Pu\u0142awy. Nel 1809, durante la guerra di Napoleone con l'Austria, form\u00f2 un reggimento a proprie spese e combatt\u00e9 con gli austriaci come generale del Granducato di Varsavia.\nNel 1812 prese parte nella campagna russa di Napoleone e si distinse durante la presa di Smolensk, dove rimase gravemente ferito vicino a Mozhaisk.\nDopo la formazione del Regno del Congresso, fu nominato aiutante generale dell'imperatore Alessandro I.\nPrimo matrimonio.\nSpos\u00f2, il 20 luglio 1802, la principessa Aniela Radziwi\u0142\u0142 (1781-1808), figlia dell'ultimo governatore di Vilnius, Micha\u0142 Hieronim Radziwi\u0142\u0142. Ebbero due figli.\nSecondo matrimonio.\nSpos\u00f2, il 20 marzo 1810 a Vienna, Maria Dzier\u017canowska (1790-1842), figlia di Jan Dzier\u017canowski. Ebbero quattro figli.\nMorte.\nDopo l'insuccesso della Rivolta di Novembre contro l'Impero Russo, fu costretto a recarsi esule a Parigi dove visse gran parte della sua vita in esilio.\nSi stabil\u00ec a Vienna nel 1828. Qui ha messo su una preziosa collezione di dipinti e ha comprato nel 1832, il Czartoryski Schl\u00f6ssel. L\u00ec ha reso disponibile la sua collezione d'arte.\nKonstanty mor\u00ec il 23 aprile 1860 a Vienna. Il palazzo lo eredit\u00f2 suo figlio Jerzy Konstanty, dopo la cui morte nel 1912 lo acquist\u00f2 la citt\u00e0 di Vienna. Il palazzo fu demolito nel 1957.\nDiscendenza.\nKonstanty Adam con Aniela Radziwi\u0142\u0142, sua prima moglie, ebbe due figli:\nDal suo secondo matrimonio con Maria Dzier\u017canowska nacquero quattro figli:"}
{"id": "2905658", "revid": "1442080", "url": "https://it.wikipedia.org/wiki?curid=2905658", "title": "Achille Tominetti", "text": "Biografia.\nNato a Milano da Ambrogio e Maria Galli, lattai originari di Miazzina nei pressi del Lago Maggiore, nel 1866 si iscrive alla Scuola di paesaggio dell'Accademia di Brera sotto la guida del paesista Luigi Riccardi dove, durante il triennio, stringe legami d'amicizia con Eugenio Gignous e frequenta l'ambiente romantico e verista di Milano; nel 1871 esordisce alle mostre dell'Accademia di Brera con \"Dintorni di Milano\".\nNel 1872, per motivi di carattere economico, rientra con la famiglia a Miazzina, dove si dedica al lavoro dei campi sostituendo il padre colpito da paralisi, senza per\u00f2 abbandonare mai del tutto l'amore per la pittura.\nGrazie ai contatti con l'amico Gignous e il fratello Carlo, invia regolarmente opere a numerose esposizioni tra Milano, dove nello stesso anno presenta \"Passeggiata alpestre\" e \"Prima neve\" , Roma (1883 con \"L'aurora\" e \"Caccia magra\"), Torino (1893 con \"Tempo grigio\" e 1898 con \"Sole d'inverno\" e \"Autunno sulle Prealpi\") e Genova. \nNel 1874 si sposa con Caterina Stramba, dalla cui relazione nascono cinque figli.\nNel 1885 viene incaricato dalla nobile famiglia dei Trubetzkoy di fungere da precettore al figlio Pietro presso Villa Ada di Ghiffa, incarico che era stato in precedenza ricoperto da Daniele Ranzoni, dove frequenta l'ambiente dei ceti pi\u00f9 abbienti che si riuniscono nella residenza e avvia i contatti con numerosi committenti. \nDi fondamentale importanza, in questo periodo, la conoscenza del celebre mediatore d'arte e pittore Vittore Grubicy de Dragon, che lo introduce alle tematiche del divisionismo di cui \u00e8 fautore e promotore. \nDopo aver esposto alla Italian Exhibition di Londra, nel 1889 Tominetti si lega con un contratto alla \"Galleria Grubicy\", grazie al \nquale il pittore riesce a ottenere una stabilit\u00e0 economica (con una somma base di 1800 lire all'anno) e a dedicarsi pienamente alla pittura, frequentando altri artisti che, come lui, si ritrovano sulle sponde del Lago Maggiore come Leonardo Bazzaro.\nNel 1896 riceve una medaglia d'oro all'Esposizione Internazionale di Guatemala e partecipa alle mostre della Societ\u00e0 Permanente di Milano, l'anno successivo \u00e8 alla Biennale di Venezia con \"Al pascolo\",\nNel 1905 \u00e8 ancora alla Biennale con \"Sotto la neve\", nel 1907 \u00e8 alla Mostra degli Impressionisti italiani di Parigi e nel 1911 viene allestita una personale dell\u2019artista a Verbania, presso il Teatro Sociale di Pallanza.\nNegli ultimi anni si serve del mezzo fotografico per meglio rendere il senso reale delle campagne in cui vive e a cui \u00e8 profondamente legato e viene eletto sindaco di Miazzina.\nDopo una breve malattia, muore nel 1917 nella sua casa di Miazzina.\nStile.\nNoto inizialmente come esponente di medio spessore del naturalismo lombardo specializzato in scene di genere e paesaggi montani, in una fase successiva Tominetti si identifica come artista vicino ai valori Divisionisti e ai temi di Giovanni Segantini.\nLa frequentazione con la famiglia Trubetzkoy gli vale la conoscenza del noto mecenate Vittore Grubicy de Dragon e \ndel fratello Alberto.\nRaggiunta la stabilit\u00e0 economica grazie alla rete di contatti dei Grubicy, nella veste stigmatizzata di \"Pittore contadino\" diviene artista di riferimento delle famiglie borghesi del Verbano, oltre a maestro d'arte per i loro rampolli. \nLa pittura di Tominetti si focalizza di fatto sui temi della \"pittura sociale\" nella rappresentazione del lavoro contadino, femminile in particolare, tratti da modelli del naturalismo europeo (Jean-Fran\u00e7ois Millet e la Scuola di Barbizon), studiati anche attraverso il ricorso al mezzo fotografico."}
{"id": "2905662", "revid": "287204", "url": "https://it.wikipedia.org/wiki?curid=2905662", "title": "Japan Football League 2009", "text": "La stagione 2009 \u00e8 stata la diciottesima edizione della Japan Football League, terzo livello del campionato giapponese di calcio.\nClassifica.\nLegenda:\n\u00a0\u00a0\u00a0\u00a0\u00a0 Promosso in J. League Division 2 2010\n\u00a0\u00a0\u00a0\u00a0\u00a0 Retrocessa in Japan Regional League 2010\nNote:"}
{"id": "2905663", "revid": "92723", "url": "https://it.wikipedia.org/wiki?curid=2905663", "title": "Augsburg Airways", "text": "Augsburg Airways GmbH era una compagnia aerea regionale con sede a Hallbergmoos in Germania.\nEra l'unica compagnia non sussidiaria di Lufthansa a far parte del gruppo Lufthansa Regional. Il suo hub principale era l'aeroporto di Monaco di Baviera da cui serviva diverse destinazioni in Europa. Ha terminato le operazione nel 2013\nStoria.\nLa compagnia \u00e8 stata fondata nel 1980 e ha iniziato le operazioni nel 1986 come \"Airways Interot\", inizialmente con voli da Augusta a D\u00fcsseldorf.\nNel 1993 ha cominciato a volare verso destinazioni europee per i tour operator internazionali e nel 1994 ha fatto il suo primo volo di linea internazionale.\nEntrando nell'alleanza Team Lufthansa, la compagnia avvi\u00f2 la collaborazione con Lufthansa nel 1996, accompagnata dal cambio del nome in \"Augsburg Airways\".\nNel 2003 venne acquistata dalla Cirrus Airlines, entrando a far parte del Gruppo Cirrus.\nCon la riorganizzazione da parte di Lufthansa della sua rete regionale di compagnie, la Augsburg entr\u00f2 a far parte di Lufthansa Regional nel 2004.\nNel 2008, Lutz Helmig di ATON Group acquist\u00f2 la compagnia dal Cirrus Group.\nNell'ottobre 2012, Lufthansa ha annunciato che, secondo un programma di riduzione dei costi, il contratto con Augsburg Airways verr\u00e0 terminato ad ottobre 2013, concludendo la cooperazione in atto dal 1996.\nFlotta.\nAd aprile 2013, la flotta di Augsburg Airways includeva i seguenti aeromobili:"}
{"id": "2905666", "revid": "121625371", "url": "https://it.wikipedia.org/wiki?curid=2905666", "title": "Dimitri Fampas", "text": "Biografia.\nNato in un piccolo villaggio greco sul monte Pelio vicino Volos, da bambino, ha suonato musica tradizionale per liuto e mandolino. Nel 1939, ha svolto gli studi musicali ad Atene. Ha studiato teoria musicale avanzata con Theodore Vavayiannis e contrappunto con Costa Kydoniatis al Conservatorio di Atene. Ha studiato con Nicholas Ioannou e, nel 1953, ha conseguito il diploma in chitarra classica con lode dal Conservatorio Nazionale Greco. Nel 1955 e nel 1956, ricevette una borsa di studio del governo italiano per lo studio della chitarra con Andr\u00e9s Segovia e musicologia con Emilio Pujol presso l'\"Accademia Chigianna\" di Siena. Nel 1959, ha frequentato corsi con Segovia ancora una volta, questa volta presso l'Accademia di Santiago, in Spagna, ricevendo una borsa di studio da Segovia stesso.\nHa effettuato tourn\u00e9e in Inghilterra, Germania, Francia, Spagna, Italia, Portogallo, Austria, Cecoslovacchia, Ungheria, Yugoslavia, Turchia, USA, Canada, Unione Sovietica e il Vaticano. \u00c8 apparso in molte grandi citt\u00e0 della Grecia, nonch\u00e9 nel Teatro di Epidauro. Ha registrato concerti per chitarra come la L. Boccherini-G. Cassado concerto, e lui suonava il Premier registrazione mondiale del \"Concerto Para Tres Hermanas\" di Carlo Pizzini con la Radio Orchestra Sinfonica Nazionale della Grecia. Fece spesso spettacoli TV in diretta in Grecia, Spagna, e Stati Uniti. \nIl suo lavoro \u00e8 stato pubblicato da case editrici di: Ricordi di Milano, Italia, Ricordi di S\u00e3o Paulo, Brasile, Max Eschig di Parigi, Francia, Columbia Music - Stati Uniti, Lathkil Music Publishers di Londra, Regno Unito, Mel Bay - USA, Ph. Nakas e Papagrigoriou-Nakas di Atene, Grecia, M. Nikolaidis - Orpheus Edizioni di Atene, in Grecia.\nDimitri Fampas ha registrato musica da film di compositori greci come Mikis Theodorakis, Manos Hatzidakis, Argiris Kounadis e Stavros Xarhakos. Attraverso gli anni sessanta e primi anni settanta Fampas collabor\u00f2 come solista a numerose produzioni teatral-musicali da film, essendo il primo chitarrista classico greco ad esibirsi sul palco e di registrare le colonne sonore di musica teatrale.\nDimitri Fampas ha insegnato al Conservatorio Nazionale di Atene. Migliaia di chitarristi sono stati seguiti da Fampas nel corso degli ultimi cinquant'anni. Circa 38 premi in concorsi internazionali di chitarra sono stati vinti dagli studenti di Fampas. Tra i suoi allievi pi\u00f9 importanti si ricordano Liza Zoi, Evangelos Assimakopoulos, Evangelos Boudounis, Notis Mavroudis, Kostas Grigoreas, Kiriakos Giorginakis, Elefteria Kotzia, Markos Tsetsos, Vangelis Fampas, Dimitris Kasfikis, Kostas Tseregof, Michael Nothdurft, Eva Fampas (sua figlia), Yorgos Kertsopoulos, Irene Konsta, Vassilis Mastorakis, George Mavroedes, Nikos Panayiotidis, e Angelos Agiranopoulos.\nDimitri Fampas cre\u00f2 due orchestre di chitarra, una per i giovani e un'altra per chitarristi avanzati, con il quale ha effettuato numerosi concerti e apparizioni in Grecia durante il tour 1979-1989. \u00c8 stato membro di giuria in concorsi internazionali di chitarra e ha offerto la master-class e conferenze a numerosi seminari e festival. Ha tenuto conferenze sulla storia della chitarra classica nella Radio e nella TV Greca Nazionale, nella BBC, e su diverse stazioni in Ungheria, in Cecoslovacchia, negli Stati Uniti e altrove.\nFu Presidente dell'Unione dei professori del Conservatorio di Grecia, membro dell'Unione Compositori Greca, in quanto membro del consiglio nazionale greco di Musica / IMC e l'UNESCO.\nLa sua vita e il contributo artistico sono menzionati nella Nazionale ed Internazionale \"Who's Who\", nel dizionario Cambridge fra biografie di uomini illustri e studiosi cos\u00ec come nei dizionari Chitarra e nei libri di storia della musica Giapponese, Inglese, Polacca, della Repubblica Democratica Tedesca, dell'Italia e della Grecia, nelle enciclopedie di Larouse Papyrus e Patsis Harris.\nI suoi primi anni di vita sono rappresentati in \"I racconti della fede\" di Denis Ronda. Per il suo contributo artistico alla musica e alla societ\u00e0, \u00e8 stato insignito di numerosi premi e medaglie da parte delle associazioni culturali e musicali. Materiale audiovisivo su Dimitri Fampas \u00e8 stato presentato e trasmesso dalla televisione nazionale greca, compresi 45 minuti con intervista a G. Sgourakis (direttore) per la serie Monograma che si \u00e8 concentrata sui principali artisti greci e scienziati. Nel 1999, un doppio CD intitolato Dimitri Fampas, l'album Guitar \u00e8 stato pubblicato da Universal Music / Polydor maestri in una serie di registrazioni storiche.\nL'Associazione Amici Chitarristi di Dimitri Fampas (membro del Consiglio Nazionale della Musica greca, e la IMC di UNESCO) fu fondata nel 1999 sotto l'iniziativa della professoressa e chitarrista Eva Fampas dedicata al servizio della musica di Dimitri Fampas, incoraggiando nuovi artisti di talento e la promozione della musica per chitarra greca.\nL'11 gennaio 2006, gli archivi di Dimitri Fampas, che contengono musiche originali, edizioni, lezioni, programmi di concerti e giornali, nonch\u00e9 una raccolta di registrazioni inedite e fotografie riguardanti la sua vita e carriera, sono stati donati al Museo Benaki di Atene, in Grecia."}
{"id": "2905670", "revid": "339392", "url": "https://it.wikipedia.org/wiki?curid=2905670", "title": "Sottoinsieme improprio", "text": ""}
{"id": "2905685", "revid": "181699", "url": "https://it.wikipedia.org/wiki?curid=2905685", "title": "Architetture civili di Roma", "text": "Le architetture civili di Roma consistono in diverse centinaia di edifici (palazzi, ville, teatri, terme, alberghi storici) e altri monumenti (fontane, acquedotti, ponti, archi) che accompagnano la storia della citt\u00e0 da circa 28 secoli: dall'\"arx Capitolina\" e le \"domus\" dell'antica Roma ai palazzi signorili dell'et\u00e0 medievale, dalle lussuose ville della Roma pontificia alle costruzioni moderne che caratterizzano l'EUR e i quartieri pi\u00f9 recenti.\nPalazzi.\nCampidoglio.\nIl Campidoglio (in latino \"Capitolium\") \u00e8 la sede del Comune di Roma. Nell'omonima piazza, progettata da Michelangelo, sono situati il Palazzo Senatorio, sede di rappresentanza del Comune di Roma, il Palazzo dei Conservatori ed il Palazzo Nuovo, sedi dei musei capitolini. Il Palazzo Senatorio fu ricostruito sui resti dell'antico \"Tabularium\" (che ospitava gli archivi pubblici dello Stato romano); il Palazzo dei Conservatori ha origini medievali, mentre il Palazzo Nuovo fu progettato da Michelangelo ma realizzato sotto la direzione di Girolamo Rainaldi.\nPalazzi storici.\nRoma ospita numerosi palazzi nobiliari, sede delle famiglie dei signori e dei papi che esercitarono il proprio potere nella citt\u00e0. Palazzo Venezia, sito tra piazza Venezia e via del Plebiscito, fu costruito su commissione del cardinale veneziano Pietro Barbo (futuro papa Paolo II); nel corso dei secoli fu sede papale, sede dell'ambasciata della Repubblica di Venezia in Roma, sede dell'ambasciata austriaca e quartier generale di Benito Mussolini; attualmente ospita il Museo nazionale del Palazzo di Venezia e la Biblioteca di archeologia e storia dell'arte.\nPalazzo Farnese, edificio rinascimentale cinquecentesco, \u00e8 sito nell'omonima piazza e fu costruito per incarico del cardinale Alessandro Farnese, futuro papa Paolo III. Palazzo della Cancelleria \u00e8 situato nell'omonima piazza, tra Corso Vittorio Emanuele II e Campo de' Fiori; ospita i massimi tribunali della Santa Sede (la Rota Romana e la Segnatura Apostolica). Palazzo Wedekind, sito in piazza Colonna, risale alla seconda met\u00e0 del Seicento ma fu fatto ricostruire nel 1838; attualmente ospita la sede de \"Il Tempo\".\nPalazzo Chigi-Odescalchi, ubicato in piazza Santi Apostoli, fu di propriet\u00e0 delle famiglie Colonna, Ludovisi, Chigi e Odescalchi. Negli anni sessanta del XVII secolo fu oggetto di una significativa trasformazione ad opera di Gian Lorenzo Bernini. Le facciate dell'edificio si presentano in stile barocco e neorinascimentale. Palazzo Altieri, sito tra via del Plebiscito e piazza del Ges\u00f9, fu residenza della famiglia Altieri; attualmente \u00e8 sede di alcune banche e condominio.\nPalazzo Colonna, documentato dal XII secolo, occupa un intero isolato compreso tra piazza Santi Apostoli, via Nazionale, via IV Novembre e via della Pilotta. Fu residenza della nobile famiglia dei Colonna, i cui membri discendevano dai conti di Tuscolo. Palazzo Corsini alla Lungara, situato nel rione di Trastevere, fu costruito per volere del cardinale Nero Corsini (nipote di papa Clemente XII) nella prima met\u00e0 del XVIII secolo. Si presenta come una vera e propria reggia ed oggi ospita la Galleria Corsini e la sede dell'Accademia dei Lincei; nel giardino ha sede l'Orto botanico di Roma.\nPalazzo Barberini fu costruito tra il 1625 ed il 1633. Si trova in via delle Quattro Fontane, nei pressi di piazza Barberini. Fu sede della famiglia nobile dei Barberini e oggi ospita parte della galleria nazionale d'arte antica e l'Istituto italiano di numismatica. Palazzo Boccapaduli Gentili Del Drago \u00e8 sito in via San Nicola in Arcione; risale al Settecento e fu residenza delle nobili famiglie dei Boccapaduli, dei Del Drago e dei Gentili.\nPalazzi delle istituzioni.\nEssendo capoluogo della citt\u00e0 metropolitana di Roma Capitale, della regione Lazio e capitale della Repubblica Italiana, Roma ospita numerosi palazzi istituzionali. Palazzo del Quirinale \u00e8 sede della Presidenza della Repubblica; fu costruito nel XVI secolo e fu residenza Papale e dei Re d'Italia. Palazzo Madama \u00e8 sede del Senato della Repubblica; fu costruito alla fine del XV secolo e fu residenza della famiglia Medici. Palazzo Montecitorio \u00e8 sede della Camera dei deputati; fu costruito nel XVII secolo e fu sede della Curia pontificia e del Governatorato di Roma. Palazzo Chigi \u00e8 sede del Governo italiano; fu costruito nel XVI secolo e fu residenza della famiglia Aldobrandini e sede dell'ambasciata di Spagna e dell'ambasciata dell'Impero austro-ungarico.\nPalazzo del Viminale \u00e8 sede del Ministero dell'interno; Palazzo della Farnesina \u00e8 sede del Ministero degli affari esteri e della cooperazione internazionale; Palazzo Piacentini in via Veneto, gi\u00e0 sede del Ministero delle corporazioni, oggi del Ministero dello sviluppo economico; Palazzo Piacentini in via Arenula, sede del Ministero della giustizia; Palazzo dell'Agricoltura \u00e8 sede del Ministero delle politiche agricole alimentari e forestali; Palazzo Baracchini \u00e8 sede del Ministero della difesa; Palazzo delle Finanze \u00e8 sede del Ministero dell'economia e delle finanze.\nPalazzo Valentini, gi\u00e0 sede della provincia di Roma e oggi sede della citt\u00e0 metropolitana di Roma Capitale e della prefettura, \u00e8 sito in via IV Novembre e risale al XVI secolo. Palazzo Koch, sede della Banca d'Italia, \u00e8 sito in via Nazionale; in stile neorinascimentale, fu costruito nella seconda met\u00e0 dell'Ottocento. Palazzo dei Marescialli, sede del Consiglio superiore della magistratura, \u00e8 sito in piazza dell'Indipendenza. Palazzo della Consulta, sede della Corte costituzionale, fu finito di costruire nel 1737; Palazzo Spada, sede del Consiglio di Stato, \u00e8 sito nel rione Regola: risale al XVI secolo, quando venne costruito per il cardinale Girolamo Capodiferro. Il Palazzo di Giustizia, detto \"Palazzaccio\", \u00e8 sede della Corte suprema di cassazione.\nCarceri.\nGli istituti penitenziari di maggior rilievo architettonico sono il palazzo di Regina Coeli, edificio seicentesco convertito in carcere nel 1881 che pu\u00f2 contenere oltre 1000 mille detenuti, e il moderno carcere di Rebibbia, in funzione dal 1975, che pu\u00f2 contenere anch'esso centinaia di detenuti.\nVille.\nVille, parchi pubblici e aree protette hanno un grande spazio nel tessuto urbano: Roma non a caso vanta il primato di capitale europea con il pi\u00f9 alto numero di ettari riservati al verde. Questi sono alcuni dei numeri che l'attestano: pi\u00f9 di 90.000 ettari di verde, circa il 68% del suo territorio, 2.000 kilometri di alberature stradali e un gran numero di parchi e giardini pubblici dislocati sul tutto il territorio urbano. La parte pi\u00f9 nota di questo verde \u00e8 rappresentato dal grande numero di ville e giardini facenti parte nel passato di dimore nobiliari, i pi\u00f9 antichi risalenti al XVI secolo; ma la tradizione del verde nella citt\u00e0 ha radici molto pi\u00f9 antiche, e pu\u00f2 essere fatta risalire ai giardini urbani di propriet\u00e0 dei personaggi di spicco della Roma antica (gli \"horti\").\nLa pi\u00f9 grande villa romana \u00e8 Villa Doria Pamphilj, che parte dalla Citt\u00e0 del Vaticano per arrivare quasi fino al Grande Raccordo Anulare, lungo la via Aurelia; la seconda villa per grandezza \u00e8 villa Ada Savoia, lungo la via Salaria, un tempo residenza e tenuta di caccia dei Savoia; terza \u00e8 la villa Borghese, grande parco centrale del quale il Pincio, con Villa Medici (sede dell'Accademia di Francia), costituisce la sezione entro le mura. Al suo interno si trovano la collezione di arte rinascimentale e barocca della Galleria Borghese, il Museo Canonica, il Museo Bilotti, il Bioparco.\nLa villa Farnesina, in via della Lungara, ospita l'Accademia dei Lincei: all'interno del palazzo cinquecentesco sono presenti alcuni affreschi di Raffaello; villa Giulia, in prossimit\u00e0 di piazzale delle Belle Arti, ospita il museo nazionale etrusco; Villa Torlonia, lungo via Nomentana, fu residenza romana di Mussolini. Ospita tre edifici, di cui due in stile neoclassico ed uno (la \"casina delle Civette\") in stile liberty. Quest'ultimo ospita anche un museo, (Museo Casina delle Civette), mentre nel \"casino nobile\" \u00e8 allocato il Museo della Scuola romana.\nTeatri ed anfiteatri.\nNel corso della sua millenaria storia, la citt\u00e0 di Roma \u00e8 stata sede di centinaia di teatri ed altri edifici ad uso spettacolo (circhi, anfiteatri).\nI principali teatri della Roma antica erano il teatro di Pompeo, il teatro di Marcello, il teatro di Balbo ed il teatro romano di Ostia antica, tuttora funzionante. I maggiori anfiteatri erano l'anfiteatro di Statilio Tauro, l'anfiteatro castrense e l'anfiteatro Flavio, noto come \"Colosseo\" ed ancora oggi saltuariamente utilizzato per rappresentazioni teatrali e concerti.\nI principali teatri moderni sono: il Teatro dell'Opera, il Teatro Argentina, il Teatro Sistina, il Teatro Eliseo, il Teatro Valle, il Teatro Quirino, la Sala Umberto, il Teatro Ambra Jovinelli e il Teatro Brancaccio.\nFontane.\nLe pi\u00f9 grandi fontane romane sono quelle monumentali, la maggior parte delle quali sono state fatte costruire dai Papi all'inizio dell'et\u00e0 moderna: la fontana di Trevi, la fontana dell'Acqua Felice (o \"del Mos\u00e8\"), le Quattro Fontane, la fontana della Barcaccia, la fontana dei Quattro Fiumi, la fontana del Nettuno e la fontana delle Naiadi (quest'ultima, per\u00f2, costruita nel 1901).\nNumerose sono anche le fontane ornamentali: la fontana del Tritone e la fontana delle Api, opere di Gian Lorenzo Bernini, la fontana delle Tartarughe e la fontana del Babuino, facente parte delle cosiddette \"\" di Roma.\nEsistono anche numerose fontane e fontanili fuori o addossate alle mura o lungo il percorso degli acquedotti, circa 2.500 fontanelle sparse per tutta la citt\u00e0 e fontane di recente costruzione (la fontana nella nuova piazza Romana all'Acquedotto Alessandrino, la fontana di piazza Capelvenere ad Acilia, la fontana nuova di piazza San Cosimato a Trastevere e la fontana nuova dell'Ara Pacis).\nAcquedotti.\nGi\u00e0 in et\u00e0 antica venne realizzata un'efficiente rete di condotte idriche grazie alla costruzione di numerosi acquedotti: nell'arco di cinque secoli, la sua lunghezza complessiva arriv\u00f2 a misurare circa 350\u00a0km.\nGli acquedotti costruiti in epoca romana sono l'Appio, l'Anio vetus, l'Aqua Marcia, l'Aqua Tepula, l'Aqua Iulia, l'Aqua Virgo, l'Aqua Alsietina, l'Aqua Claudia, l'Anio novus, l'Aqua Traiana e l'Aqua Alexandrina. In et\u00e0 moderna, i Papi fecero restaurare gli antichi acquedotti romani e ne fecero costruire altri, come l'Acqua Felice. Nel Novecento, infine, vennero realizzati l'acquedotto del Peschiera-Capore e l'acquedotto Appio-Alessandrino.\nPonti.\nI primi ponti di Roma, realizzati dopo la conquista del lato sinistro del Tevere, furono costruiti in legno, pronti ad essere distrutti in caso di attacco nemico. Il primo ponte in muratura, infatti, venne realizzato nel II secolo a.C.: si tratta del ponte Milvio, sito nel punto in cui convergevano tre importanti vie consolari settentrionali (la via Flaminia, la via Cassia e la via Clodia).\nAl Tevere i Romani attribuivano carattere sacro, di conseguenza anche i suoi ponti erano qualcosa di particolare, tanto che i costruttori di ponti, i \"Pontifices\" (da \"pontem facere\"), avevano funzioni sacerdotali (la maggior parte dei ponti romani sono stati fatti costruire da Pontefici, cio\u00e8 da Papi).\nOggi nell'area urbana di Roma esistono 28 ponti che attraversano il Tevere; altri sono stati costruiti per l'attraversamento del fiume Aniene."}
{"id": "2905692", "revid": "1718925", "url": "https://it.wikipedia.org/wiki?curid=2905692", "title": "Xat.com", "text": "xat.com \u00e8 un social network basato su un network di chat, con oltre 7 milioni di utenti.\nOgni utente pu\u00f2 creare una chat da condividere con i propri contatti o inserire sul proprio sito web tramite widget iframe cos\u00ec da permettere ai visitatori del sito di interagire con la chat. All'interno delle chat gli utenti possono sfidarsi tra loro in semplici giochi utilizzando il meccanismo dei \"powers\".\nEssendo una chat, non \u00e8 garantita la veridicit\u00e0 dei personaggi presenti e inoltre il limite minimo di 14 anni di et\u00e0 per registrarsi al sito \u00e8 facilmente eludibile in quanto l'accertamento di ci\u00f2 \u00e8 dato esclusivamente cliccando sulla casella che richiede di dare conferma di avere minimo 14 anni, nulla pi\u00f9. Questa incongruenza comporta rischi notevoli per i giovanissimi, poich\u00e9 la stragrande maggioranza delle chat sono gestite da giovani perlopi\u00f9 interessati a lanciarsi invettive piuttosto che a controllare irregolarit\u00e0 gravi. \nForum.\nIl sito web presenta un forum, costituito da 14 categorie, dove gli utenti possono scrivere suggerimenti e domande riguardanti la chat e il software fornito da xat.\nPowers e Acquisti.\nCi sono molti \"powers\" su xat, che possono essere visti attraverso il comando codice_1. I powers sono il modo principale con cui xat profitta. Nel 2008 i registrati iniziarono a essere abbondanti, e ci\u00f2 ha permesso un versamento minimo di $6.00 per acquistare i \"powers\". Gli utenti devono pagare per avere i \"days\", soldi supplementari virtuali che permettono l'utilizzo dei powers.\nQuesto meccanismo tuttavia non \u00e8 regolamentato da norme che rispettino questioni legate alla tutela del diritto finanziario.\nXat Wiki.\nxat ha inoltre anche una Wiki nella quale vengono spiegate alcune cose utili agli utenti e molte altre cose.\nUna volta ognuno poteva avere un account nella wiki e modificarla, ora invece ci sono dei WikiEditors con dei traduttori che la modificano.\nXATattacks.\nL'11 agosto 2013 l'utente \"Bojan\" sul sito isc.sans.edu segnal\u00f2 la presenza di un malware, di preciso un worm, che infetta i server web che eseguono codice PHP il cui obiettivo \u00e8 proprio il sito xat.com. Il malware agirebbe come crawler del sito web alla ricerca di username (pi\u00f9 precisamente user-ids) da memorizzare. La finalit\u00e0 del malware non \u00e8 stata per\u00f2 mai scoperta."}
{"id": "2905696", "revid": "117461806", "url": "https://it.wikipedia.org/wiki?curid=2905696", "title": "Episodi di Donna detective (seconda stagione)", "text": "La seconda stagione della serie televisiva Donna detective va in onda in prima visione su Rai 1 dal 21 aprile al 1\u00ba giugno 2010."}
{"id": "2905699", "revid": "1573940", "url": "https://it.wikipedia.org/wiki?curid=2905699", "title": "Bandar-e Khamir", "text": "Bandar-e Kham\u012br (farsi \u0628\u0646\u062f\u0631 \u062e\u0645\u06cc\u0631) \u00e8 il capoluogo dello shahrest\u0101n di Khamir, circoscrizione Centrale, nella provincia di Hormozgan. \u00c8 una citt\u00e0 portuale e aveva, nel 2006, una popolazione di 11.307 abitanti."}
{"id": "2905701", "revid": "2233799", "url": "https://it.wikipedia.org/wiki?curid=2905701", "title": "Iraq", "text": "L'Iraq, o Irak, oppure anche Irac, ufficialmente Repubblica d'Iraq (), \u00e8 uno Stato dell'Asia occidentale.\nConfina con Turchia a nord, Arabia Saudita e Kuwait a sud, Siria e Giordania a Ovest e Iran (Regione del Kurdistan) a Est. A Sud-Est per un breve tratto \u00e8 bagnato dal Golfo Persico. Il territorio dell'Iraq corrisponde approssimativamente al territorio dell'antica Mesopotamia, la \"terra dei fiumi\" (\"Bil\u0101d al-Rafidayn\" in arabo), mentre il nome attuale viene dal persiano \"eraq\", ossia \"terre basse\" (in contrapposizione all'altopiano iranico). La capitale \u00e8 Baghdad. Possiede la terza riserva di petrolio pi\u00f9 grande al mondo.\nPer circa 25 anni (16 luglio 1979 \u2013 9 aprile 2003) il Paese \u00e8 stato governato da Saddam Hussein. In seguito alla caduta di questo avvenuta nel 2003, l'Iraq \u00e8 divenuto nel 2005 una repubblica parlamentare federale sotto l'influenza e il controllo degli Stati Uniti d'America. Tra il 2014 e dicembre 2017 la parte occidentale del Paese \u00e8 rimasta sotto il controllo dello Stato Islamico, gruppo fondamentalista jihadista, in guerra col governo centrale.\nGeografia.\nMorfologia.\nOltre alla Mesopotamia, il territorio iracheno comprende a ovest un vasto lembo orientale del deserto Siriaco, gli ultimi tavolati del Nef\u016bd (Arabia Saudita) e i primi rilievi della catena dello Zagros, mentre a nord include un'estrema sezione della stessa catena che corrisponde al Kurdistan meridionale. Circa il 60% del territorio rientra per\u00f2 nella pianura mesopotamica, vasta area depressionaria orientale (\"Ir\u0101q\" significa appunto bassopiano) del tavolato siro-arabico, colmata verso il Golfo Persico dalle alluvioni recenti del Tigri e dell'Eufrate: \u00e8 perci\u00f2 una zona di passaggio tra la Siria (e quindi il mondo mediterraneo) e il Golfo Persico, naturale corridoio verso il mondo indiano. La sua struttura geologica \u00e8 relativamente semplice, essendo costituita essenzialmente da un imbasamento paleozoico che, ricoperto da potenti stratificazioni sedimentarie marine, si contrappose ai movimenti orogenetici cenozoici (a cui si ricollegano i vasti espandimenti di rocce effusive presenti nel Nord) che hanno formato gli archi montuosi del Tauro e dello Zagros: la grande zolla, rimasta essenzialmente rigida, sub\u00ec un'inclinazione verso S e, a partire dalla fine del Cenozoico, fu ricoperta nella sezione pi\u00f9 meridionale dalle alluvioni depositate dal Tigri e dall'Eufrate, secondo un processo ancora in corso, come testimoniano le continue variazioni morfologiche e gli spostamenti della linea di costa. L'orlo montuoso dell'Iraq, che nella parte orientale supera in pi\u00f9 punti i 3500 m (Keli Haji Ibr\u0101h\u012bm, 3600 m), forma un gigantesco arco di catene diretto prima da W a E e poi da NW a SE fin quasi a lambire il Golfo Persico. I monti scendono ripidi sul bassopiano o vi si smorzano con una serie di lunghe e spettacolari pieghe anticlinali: fratture tettoniche hanno favorito l'infiltrarsi di colate basaltiche e questi monti, per lo pi\u00f9 formati da rocce calcaree, incisi da gole, si presentano aridi e nudi anche per la diffusione che vi hanno i fenomeni carsici. Nei settori occidentali e sudoccidentali del Paese si estendono invece monotone piattaforme, debolmente inclinate verso l'Eufrate e preludio ai deserti di Arabia e di Siria; i solchi dei widian e le alture basaltiche ne costituiscono la pi\u00f9 marcata componente morfologica.\nIdrografia.\nL'Iraq odierno corrisponde in gran parte all'antica \"Mesopotamia\", la \"terra in mezzo ai fiumi\", ossia l'Eufrate e il Tigri, che scorrono da nord a sud, unendosi prima di sfociare nel Golfo Persico. Lungo le rive di questi fiumi sono presenti ampie zone paludose usate in passato per frenare le inondazioni generate dalle piene di questi fiumi (ad esempio il lago Milh). Altri due fiumi di notevole rilevanza sono il Grande Z\u0101b e il Piccolo Z\u0101b, affluenti del Tigri.\nPer far fronte ai problemi idrologici ed energetici del paese sono state costruite numerose . Le pi\u00f9 importanti sono:\nClima.\nIl clima iracheno \u00e8 subtropicale: praterie aride a nord e deserto a sud. Gli inverni sono miti, escludendo la catena montuosa a nord del paese, dove sono abbastanza rigidi. Le estati sono caldissime. Le temperature in questa stagione sono tra le pi\u00f9 elevate al mondo: superano infatti costantemente i 43\u00a0\u00b0C, con punte di 51 - 52\u00a0\u00b0C, soprattutto nella pianura mesopotamica.\nPopolazione.\nSecondo stime del CIA World Factbook nel luglio 2014 la popolazione irachena era di 32\u00a0585\u00a0692 abitanti.\nLe continue guerre degli ultimi 30 anni hanno provocato una forte emigrazione: nel 2008 l'Alto Commissariato delle Nazioni Unite per i Rifugiati calcolava circa due milioni di rifugiati all'estero, in larga maggioranza in Siria e Giordania.\nI tre principali gruppi etnico-religiosi del Paese sono gli arabi sciiti (circa il 60% della popolazione), gli arabi sunniti (15-20%) e i curdi (15-20%, anch'essi prevalentemente sunniti).\nEtnie.\nL'etnia maggioritaria (75-80%) \u00e8 quella araba. Vi \u00e8 poi una consistente minoranza curda (15-20%), maggioritaria nel nord-est del Paese. Fra le altre etnie vi sono quella turcomanna e quella assira.\nAll'interno di questi gruppi etnici sono poi individuabili dei sotto-gruppi, come i cosiddetti arabi delle paludi e gli yazidi, questi ultimi di etnia curda.\nReligioni.\nGli iracheni sono ufficialmente in larghissima maggioranza musulmani (99% della popolazione). Nello specifico, circa il 62,5% della popolazione \u00e8 di fede musulmana sciita e il 34,5% \u00e8 di fede musulmana sunnita. Sono per lo pi\u00f9 sciiti gli arabi residenti nella popolosa zona sudorientale, mentre sunnita \u00e8 la parte della comunit\u00e0 araba insediata nella parte centro-occidentale del Paese e la quasi totalit\u00e0 degli appartenenti all'etnia curda (insediati prevalentemente nell'Iraq nordorientale).\nVi \u00e8 poi una piccola minoranza di cristiani. Fino circa al 2003 la popolazione cristiana contava circa 1\u00a0500\u00a0000 fedeli, per lo pi\u00f9 appartenenti alle chiese assira, cattolica caldea, siriaco-ortodossa, siriaco-cattolica e armena. Negli anni successivi, per\u00f2, il numero di cristiani in Iraq \u00e8 drasticamente calato, e oggi si stima ammonti a circa 200.000 persone.\nAltri gruppi etnico-religiosi minori presenti in Iraq sono i Mandei, gli Yazidi, gli Yarsan e gli Shabak.\nLingue.\nLa lingua pi\u00f9 parlata \u00e8 l'arabo, appartenente alla famiglia linguistica semitica, mentre il curdo, di tipo indoeuropeo e assai vicino al farsi, \u00e8 parlato nelle zone dove l'etnia curda \u00e8 maggioritaria. L'arabo e il curdo sono le due lingue ufficiali, ma, in base all'articolo 4 della Costituzione, sono riconosciuti anche il turcomanno e il siriaco come lingue ufficiali nelle aree amministrative dove sono presenti in alta densit\u00e0 demografica, e ai madrelingua viene garantito il diritto all'istruzione nelle istituzioni governative pubbliche in queste lingue nonch\u00e9 in armeno.\nStoria.\nL'area fertile della Mesopotamia, situata fra i fiumi Eufrate e Tigri, ha visto nascere alcune delle civilt\u00e0 pi\u00f9 antiche del mondo come i Sumeri, i Babilonesi e gli Assiri, nonch\u00e9 importantissime invenzioni quali la scrittura. Qui, nella citt\u00e0 di Ur, sarebbe nato secondo le tre grandi religioni monoteiste il patriarca Abramo. La Mesopotamia fu a lungo parte dell'Impero persiano - sia achemenide, sia partico e sasanide -. In seguito fu annessa all'impero romano e nel III secolo venne cristianizzata, per poi tornare alla Persia nel IV secolo fino alla definitiva sconfitta dei Persiani da parte dell'imperatore bizantino Eraclio I nel VII secolo, poco prima della conquista islamica.\nPeriodo islamico.\nNel 656 l'odierno Iraq venne conquistato dagli arabi, che introdussero l'Islam e lo governarono da Damasco, oggi in Siria. Nel 762 il califfato fu spostato dalla nuova dinastia abbaside nella nuova citt\u00e0 di Baghdad (vicino all'antica Babilonia), che rimase a lungo il centro pi\u00f9 importante del mondo arabo e non solo, salvo il relativamente breve periodo in cui il centro di governo e dell'economia si spost\u00f2 nella pi\u00f9 settentrionale S\u0101marr\u0101\u02be.\nIl califfato abbaside cadde nel 1258 sotto i colpi dei Mongoli guidati da H\u00fcleg\u00fc, avviando quel fenomeno di frammentazione politica (ma non culturale) del mondo arabo-islamico che fino ad allora dipendeva politicamente dal califfato e che conosciamo ancor oggi. Tamerlano, un condottiero turco-mongolo musulmano, invase l'Iraq nel 1401, pur mantenendo il centro delle sue attivit\u00e0 politiche a Samarcanda, come d'altra parte fecero anche i suoi discendenti.\nDall'inizio del XVI secolo l'Iraq fu invece conteso tra l'Impero persiano, retto dalla dinastia sciita dei Safavidi (azeri di lingua e cultura), e l'Impero ottomano sunnita, fin quando quest'ultimo lo incorpor\u00f2 definitivamente nel 1638 (Trattato di Qasr-e Shirin).\nIndipendenza.\nAl termine del primo conflitto mondiale, le truppe britanniche occuparono l'odierno Iraq (fino ad allora provincia ottomana). Nell'ambito della spartizione dell'Impero ottomano in base all'accordo Sykes-Picot del 1916 tra Regno Unito e Francia, il 25 aprile 1920 fu presentata alla Societ\u00e0 delle Nazioni una bozza che attribuiva a Londra il mandato di amministrare l'Iraq in vista della sua futura indipendenza. Tuttavia, lo scoppio di una rivolta anti-britannica nei mesi successivi spinse a scartare l'idea del Mandato in favore di un'immediata semi-indipendenza, con la politica estera e militare sotto il controllo di Londra, oltre al diritto di intervento anche in altri campi. Il nuovo Stato assunse per volont\u00e0 britannica la forma di una monarchia retta dal re hashemita Fay\u1e63al b. al-\u1e24usayn. Il periodo di amministrazione britannica ebbe fine il 3 ottobre 1932, quando venne ufficialmente riconosciuta l'indipendenza dell'Iraq, seppure ancora limitata sotto alcuni aspetti militari ed economici. Nel 1941 il governo filo-britannico di N\u016br\u012b al-Sa\u02bf\u012bd, fu rovesciato da un colpo di Stato nazionalista, guidato dall'avvocato Rash\u012bd \u02bfAl\u012b al-Kayl\u0101n\u012b, che tuttavia n\u00e9 la Germania nazista n\u00e9 l'Italia fascista appoggiarono in modo significativo. Fra l'1 e il 3 giugno 1941 i britannici intervennero militarmente contro il nuovo governo e lo sconfissero nel giro di un mese, causando circa un migliaio di morti. La frustrazione dei sostenitori del deposto governo, anti-britannico e favorevole a un'alleanza con l'Asse, diede luogo alla prima e pi\u00f9 eclatante persecuzione di Ebrei in Iraq, il Farhud (\"rottura dell'ordine e della legge\").\nIntanto proprio in questo periodo inizi\u00f2 a venire alla luce la questione curda. I Curdi d'Iraq avevano trovato la loro guida spirituale nel Mullah Mustafa Barzani, il quale riusc\u00ec nell'intento di fare proseliti per proporre delle richieste alla monarchia. Le richieste presentate da Barzani includevano il riconoscimento di pari diritti per i Curdi e la loro sovranit\u00e0 su un territorio a loro riconosciuto.\nLa Corona non diede ascolto tuttavia alle richieste del mullah, cosicch\u00e9 nel 1949 Barzani guid\u00f2 una rivolta contro la monarchia. La prima insurrezione curda fu sedata dall'esercito monarchico, e Barzani insieme ai suoi collaboratori and\u00f2 in esilio volontario in Unione Sovietica, dove ottenne protezione come rifugiato politico. Fece poi ritorno in Iraq solo dopo la caduta della monarchia nel 1958.\nNel 1946, i grandi scioperi scossero Kirkuk. I manifestanti denunciano le condizioni di lavoro, ma anche il dominio britannico sulla compagnia petrolifera. I leader politici dei partiti progressisti sono incarcerati. Nel 1948, quando il governo firm\u00f2 un nuovo trattato di alleanza con il Regno Unito, vi furono manifestazioni di massa. La monarchia perde il controllo delle strade per qualche giorno. La legge sullo stato di emergenza fu immediatamente applicata e N\u016br\u012b al-Sa\u02bf\u012bd, un veterano della monarchia che aveva gi\u00e0 assunto pi\u00f9 volte la guida del governo, torn\u00f2 al potere e introdusse leggi anticomuniste. Il segretario generale del partito comunista iracheno, Y\u016bsuf Salm\u0101n Y\u016bsuf, detto Fahd (leopardo), viene impiccato e i giornali vengono censurati. Dal 1954, l'appartenenza al Partito Comunista ha portato alla perdita della cittadinanza.\nCessata la tutela britannica alla fine della Seconda guerra mondiale, la monarchia di re Faysal II persegu\u00ec una linea filo-occidentale, ma il 14 luglio 1958 un colpo di Stato messo in atto dal Comitato degli \"Ufficiali Liberi\" guidati dal generale \u02bfAbd al-Kar\u012bm Q\u0101sim (talora scritto Abdul Karim Kassem) e dal colonnello \u02bfAbd al-Sal\u0101m \u02bf\u0100rif, istitu\u00ec la repubblica, giustiziando sommariamente l'intera famiglia reale con i suoi notabili e perseguendo una linea nazionalista e neutralista. L'8 febbraio 1963 Q\u0101sim viene ucciso nel corso di un ulteriore colpo di Stato, che porta al potere il partito Ba'th, di ispirazione socialista e panaraba, favorevole a un avvicinamento in politica estera all'Unione Sovietica. Il nuovo governo \u00e8 sostenuto dagli esuli curdi (di cui aveva permesso il ritorno) e dal Partito Comunista. Nelle settimane successive sono state adottate numerose riforme: riforma agraria, aiuti alle famiglie povere, piani urbanistici, ecc.\nIl governo \u00e8 perci\u00f2 sostenuto dalla repubblica egiziana governata dal colonnello Nasser, ed \u00e8 in questa cornice che muover\u00e0 i suoi primi passi politici il ba'thista Saddam Hussein. Tuttavia, il 18 novembre 1963 il regime del Ba'th viene rovesciato da un altro colpo di Stato ad opera dell'ex braccio destro del generale Kassem, il colonnello \u02bfAbd al-Sal\u0101m \u02bf\u0100rif. Dopo la morte violenta di quest'ultimo sar\u00e0 suo fratello, il feldmaresciallo \u02bfAbd al-Rahm\u0101n \u02bf\u0100rif a guidare il Paese. Il 17 luglio 1968, per\u00f2, il \"Ba\u02bfth\" \u00e8 riportato al potere ancora da un colpo di Stato, kkkguidato questa volta dal generale Ahmad Hasan al-Bakr, parente di Saddam Hussein. In tutto questo ventennio postbellico i rapporti con la minoranza curda sono segnati da cicli di insurrezioni, repressioni, tregue, accordi politici e mancata applicazione degli stessi.\nRegime del Ba\u02bfth.\nPreso il potere, il Ba\u02bfth instaura un controllo molto stretto sulle istituzioni e sulla societ\u00e0 irachena, in direzione panaraba e socialista anzich\u00e9 nazionalista, appoggiandosi preferibilmente sugli arabi sunniti, soprattutto dopo la presa del potere da parte di Saddam Hussein nel 1979, che abbandoner\u00e0 rapidamente l'ispirazione socialista e filo-sovietica e, negli ultimi anni del regime, anche quella panaraba.\nIl 1\u00ba giugno 1972 il governo nazionalizza l'industria petrolifera fino a quel momento in mano alla Iraq Petroleum Company britannica: questa decisione avr\u00e0 un ruolo chiave nelle successive decisioni dell'OPEC. Il governo repubblicano iracheno si impegna poi fortemente nella modernizzazione del Paese. Grazie alla vendita del petrolio nazionalizzato, il governo finanzi\u00f2 l'elettrificazione del paese, la costruzione di acquedotti, scuole, universit\u00e0, ospedali. La politica interna giunger\u00e0 al creare ed intensificare un'economia industriale e produttiva non collegata al petrolio, con creazione di posti di lavoro e di benessere per la popolazione. Va inoltre ricordato il riconoscimento di numerosi diritti civili alle donne e l'instaurazione di una forma di governo interamente laica.\nNel 1980 gli Stati Uniti e i Paesi NATO appoggiarono con aiuti economici e militari la volont\u00e0 dell'Iraq (che aveva rivendicazioni territoriali) a scendere in guerra il 22 settembre contro l'Iran (dove una rivoluzione fondamentalista islamica aveva rovesciato la monarchia); al termine (8 agosto 1988) del conflitto per\u00f2 non ci furono n\u00e9 vincitori n\u00e9 vinti.\nNel corso della guerra morirono tra mezzo milione e un milione e mezzo di persone da entrambe le parti. Molti Curdi iracheni durante la guerra contro l'Iran appoggiarono l'Ayatollah, nella speranza che Saddam Hussein venisse rovesciato.\nIn risposta all'atteggiamento mostrato dai Curdi nell'appoggiare il nemico iraniano, Saddam Hussein sostenuto da suo cugino \u02bfAl\u012b \u1e24asan al-Maj\u012bd, detto \"Il Chimico\", mise in atto una durissima campagna repressiva contro i Curdi stessi, considerati sabotatori del governo legittimo dell'iraq. Cos\u00ec il 16 agosto 1987 inizio l'Operazione Anfal, con l'obiettivo di sterminare i Curdi d'Iraq. Le truppe irachene fecero irruzione nelle case curde, seminando il terrore tra le famiglie torturando i figli maschi e rapendo le figlie femmine. Molti Curdi vennero internati in campi di concentramento nel deserto in condizioni disumane, altri furono vittime di sparizione forzata. Terribile fu l'attacco con armi chimiche perpetrato dagli iracheni nel campo profughi di Halabja del marzo 1988, nel quale persero la vita 8000 curdi. In totale si \u00e8 calcolato che il genocidio provoc\u00f2 tra i 50.000 e i 100.000 morti curdi.\nIl Genocidio dell'Anfal ha contribuito non poco a rendere ancor pi\u00f9 accesi i contrasti tra gli iracheni e i Curdi e a mostrare Saddam come un dittatore crudele agli occhi dell'Occidente.\nPrima guerra del Golfo (1990-1991).\nIl 2 agosto 1990 l'Iraq occup\u00f2 il Kuwait, adducendo antiche rivendicazioni territoriali e pi\u00f9 recenti ragioni economiche legate allo sfruttamento dei pozzi petroliferi. Con l'annessione del Kuwait l'Iraq diventa il maggior produttore di petrolio con il 20,9% del mondo, inoltre per la ricchezza finanziaria \u00e8 come se si fosse preso la pi\u00f9 grande banca mondiale. Le Nazioni Unite reagiscono autorizzando l'uso della forza per respingere l'attacco. Il 17 gennaio 1991 ha cos\u00ec inizio l'invasione da parte di una coalizione internazionale che agisce su mandato delle Nazioni Unite, invasione che si conclude il 28 febbraio, seguita il 3 aprile dal cessate il fuoco definitivo fissato dalla risoluzione 687 del Consiglio di sicurezza dell'ONU. L'Iraq \u00e8 costretto a ritirarsi dal Kuwait ma la coalizione a guida americana invade l'Iraq e decide di fermarsi prima di raggiungere la capitale irachena, permettendo al regime di sopravvivere. In seguito a questi avvenimenti, per\u00f2, l'Iraq subisce un isolamento internazionale che termina solo in seguito al rovesciamento del regime ba\u02bfthista nel 2003.\nLa sovranit\u00e0 dell'Iraq venne sottoposta a serie limitazioni. Infatti, oltre all'imposizione della \"no-fly zone\" da parte anglo-statunitense, il regime di Baghdad fu costretto a concedere un'ampia autonomia ai distretti curdi e a riconoscere il tracciato dei confini con il Kuwait. A ci\u00f2 si aggiunsero misure di disarmo (di cui fu incaricata l'UNSCOM, Commissione speciale delle Nazioni Unite, con l'ausilio dell'AIEA, l'Agenzia internazionale per l'energia atomica, e restrizioni nella vendita di petrolio, una cospicua parte della quale fu destinata a ripagare i danni inflitti al Kuwait.\nLa distruzione delle centrali idroelettriche e di altre centrali ha portato allo scoppio di epidemie di gastroenterite, colera e tifo impedendo il funzionamento dell'acqua potabile e degli impianti di trattamento delle acque reflue. Di conseguenza, 100.000 civili sono stati colpiti indirettamente, mentre il tasso di mortalit\u00e0 infantile \u00e8 raddoppiato. L'Organizzazione Mondiale della Sanit\u00e0 (OMS) ha registrato un forte aumento dei casi di colera e tifo negli anni '90. Il rapporto di una missione delle Nazioni Unite guidata dal sottosegretario Martti Ahtisaari, inviata nel marzo 1991 per valutare i bisogni umanitari dell'Iraq, descriveva lo stato del paese come \"quasi apocalittico\".\nUn altro rapporto delle Nazioni Unite, del 1999, sottolinea gli effetti a lungo termine di questa campagna di bombardamenti, che ha distrutto la maggior parte delle infrastrutture necessarie alla sopravvivenza della societ\u00e0 (acqua, elettricit\u00e0, ospedali, ecc.). Secondo il rapporto, il tasso di mortalit\u00e0 per parto \u00e8 passato da 50 per 100.000 nel 1989 a 117 nel 1997, mentre il tasso di mortalit\u00e0 infantile (inteso come comprendente i bambini sotto i 5 anni) \u00e8 aumentato nello stesso periodo da 30 per 1.000 a pi\u00f9 di 97 per 1.000; tra il 1990 e il 1994, era aumentato di 62 volte. Prima della guerra, nel 1990, l'Iraq produceva circa 8.900 milioni di watt; nel 1999 questa cifra si era ridotta a 3.500. Questa drastica riduzione \u00e8 dovuta sia ai bombardamenti aerei che alle sanzioni economiche applicate successivamente dall'ONU (risoluzione n. 661 del Consiglio di Sicurezza dell'ONU; la risoluzione 687 dell'aprile 1991 permetteva l'invio di cibo e forniture mediche, ma non dei materiali necessari per ricostruire la rete elettrica e di acqua potabile). La difficolt\u00e0 principale sta nel distinguere tra le morti indirette causate dai bombardamenti e quelle causate dalle sanzioni, che hanno impedito la ricostruzione del paese.\nTra due guerre (1992-2002).\nNel 1992 il rifiuto di concedere l'accesso agli ispettori dell'UNSCOM caus\u00f2 la proclamazione da parte dell'ONU di un rigido embargo economico, i cui effetti si rivelarono devastanti soprattutto per la popolazione civile, secondo il rapporto Unicef del 1999 a causa dell'embargo morivano almeno 90.000 bambini all'anno. Perci\u00f2 nel 1995 l'ONU attenu\u00f2 le sanzioni, avviando con la risoluzione 986 il programma \"Oil for Food\" (\"petrolio in cambio di cibo\"), che autorizzava l'Iraq a esportare due miliardi di dollari di greggio al semestre per l'acquisto di viveri e medicinali. Temendo che il regime iracheno potesse usare il programma per approvvigionarsi di materiale bellico, gli Stati Uniti e il Regno Unito frapposero tuttavia molti ostacoli alla sua applicazione.\nIntanto, nell'ottobre 1994 un nuovo spostamento di truppe irachene al confine con il Kuwait spinse gli Stati Uniti a inviare nella regione un proprio contingente militare. Il regime di Baghdad annunci\u00f2 il ritiro dall'area e riconobbe la sovranit\u00e0 del Kuwait il 10 novembre dello stesso anno, in conformit\u00e0 alle risoluzioni dell'ONU.\nA partire dal 1997 torn\u00f2 a intensificarsi lo scontro tra Saddam Hussein e l'amministrazione statunitense, causato dagli ostacoli frapposti dalle autorit\u00e0 irachene ai controlli dell'UNSCOM ritenuti opera di spionaggio statunitense: nel dicembre del 1998 una nuova crisi, durante la quale gli Stati Uniti lanciarono l'Operazione Desert Storm. L'intervento personale del segretario generale delle Nazioni Unite Kofi Annan ottenne la ripresa delle ispezioni. Nonostante quest'ultimo accordo, per\u00f2, la questione rimase irrisolta, e agli inizi del 1999 gli aerei statunitensi e britannici ripresero le incursioni sul territorio iracheno. Un altro attacco nel febbraio del 2001 sollev\u00f2 le proteste della maggioranza dei paesi arabi e fu criticata anche da numerosi esponenti dei governi europei, in particolare in Francia e in Germania.\nNel frattempo, dopo il fallimento della missione UNSCOM, l'ONU istitu\u00ec la missione UNMOVIC (Commissione per il monitoraggio, la verifica e l'ispezione degli armamenti iracheni), che per\u00f2 non ottenne l'autorizzazione del governo iracheno.\nDopo l'attacco terroristico subito dagli Stati Uniti l'11 settembre 2001 il governo di Washington accus\u00f2 il regime iracheno di produrre armi di distruzione di massa e di collaborare con l'organizzazione terroristica al-Q\u0101\u02bfida, e riprese gli attacchi aerei contro obiettivi strategici e militari iracheni. In seguito all'intensificarsi degli attacchi aerei e all'esplicita minaccia degli Stati Uniti di scatenare una nuova guerra, a settembre l'Iraq consent\u00ec la ripresa delle ispezioni dell'ONU. Tuttavia, il presidente statunitense George W. Bush, scettico nei confronti dell'accordo, chiese una nuova risoluzione dell'ONU che autorizzasse un nuovo intervento militare contro il regime di Saddam Hussein; la richiesta di Washington fu tuttavia accolta solo da pochi paesi e da un solo altro membro del Consiglio di sicurezza dell'ONU, il Regno Unito.\nSeconda guerra del Golfo (2003).\nIl 20 marzo 2003, nonostante l'opposizione del Consiglio di Sicurezza dell'ONU, gli Stati Uniti e il Regno Unito lanciarono l'attacco contro l'Iraq, sostenuti da una trentina di paesi. La forza di invasione anglo-americana, penetrata nel paese dal sud e dal nord (dove si avvalse del sostegno dei curdi), si impose agevolmente sulla resistenza irachena, arrivando a Baghdad il 9 aprile. Saddam Hussein si diede alla fuga e venne poi catturato nel dicembre successivo nei pressi di Tikrit, la sua citt\u00e0 natale, venendo poi condannato a morte da un tribunale \"ad hoc\" e impiccato il 30 dicembre 2006.\nIl 1\u00ba maggio il presidente statunitense Bush Jr proclam\u00f2 la fine della guerra. Il 22 maggio il Consiglio di sicurezza dell'ONU pose fine alle sanzioni contro l'Iraq e a ottobre l'ONU autorizzava la presenza della forza multinazionale in Iraq e fiss\u00f2 un piano per l'elezione di un Parlamento e la costituzione di un governo, cui sarebbe stata trasferita la sovranit\u00e0 entro il mese di giugno del 2004. A luglio venne instaurato un'Autorit\u00e0 Provvisoria di Coalizione (APC), i cui posti chiave vennero assegnati a membri dell'opposizione rientrati dall'esilio e ai rappresentanti delle comunit\u00e0 curda e sciita.\nNello stesso mese di maggio, L. Paul Bremer, nominato dal Presidente USA G.W. Bush capo dell'APC, emise due decreti miranti a escludere i membri del partito al-Ba\u02bfth dal nuovo governo iracheno (APC Order 1) e a sciogliere l'intera struttura militare irachena (APC Order 2), ricca di circa elementi, in maggioranza sunniti. La decisione comport\u00f2 anche il licenziamento di un gran numero di funzionari statali iracheni, inclusi insegnanti di scuola che si erano iscritti al Ba\u02bfth soltanto per ottenere pi\u00f9 facilmente un lavoro retribuito.\nSaranno in gran parte gli ex militari rimasti disoccupati e i vecchi quadri dell'amministrazione ba'thista a saldare un'alleanza con gli estremisti religiosi fornendo gli effettivi militari del futuro Stato Islamico.\nLe armi di distruzione di massa in Iraq non sono mai state trovate.&lt;br&gt; Sir John Chilcot, nel rapporto sulla partecipazione britannica al conflitto in Iraq del 2003 e sul ruolo di Tony Blair, ha detto che \"gli USA e il Regno Unito minarono l'autorit\u00e0 dell'ONU\", sottolineando che Tony Blair present\u00f2 all'opinione pubblica false prove sul fatto che Saddam Hussein avesse armi di distruzione di massa.\nDa parte loro gli Stati Uniti per bocca di Paul Wolfowitz, che \u00e8 l'inventore della dottrina della guerra preventiva adottata da Bush ha detto che le armi di distruzione di massa furono un pretesto.\nLe forze alleate vincitrici incontrarono nei mesi successivi alla conquista del Paese una dura resistenza, condotta per lo pi\u00f9 da ex membri del regime ba'thista e da miliziani fondamentalisti iracheni e stranieri (alcuni dei quali pi\u00f9 o meno legati ad al-Q\u0101\u02bfida) e costituitosi poi in Stato Islamico.&lt;br&gt; \nPerci\u00f2 l'intervento anglo-americano globalmente ha portato ad una destabilizzazione in Medio Oriente, un progetto di controllo a livello economico e militare delle risorse, soprattutto petrolifere, come aveva previsto Giorgio S. Frankel nel 2002.\nAgli inizi del 2004 la diffusione delle immagini delle torture inflitte da alcuni militari statunitensi ai detenuti del carcere di Ab\u016b Ghurayb acuirono le tensioni e sollevarono nel mondo una generale riprovazione.\nContemporaneamente alla resistenza contro le truppe straniere e il nuovo governo da queste sostenuto, vi fu anche il risveglio delle tradizionali divisioni religiose e tribali tra la comunit\u00e0 sciita (maggioritaria ma emarginata durante il regime ba'thista) e quella sunnita.&lt;br&gt;\nL'esercito degli USA ha perso le traccia di armi e attrezzature per 1 miliardo di dollari in Iraq, a favore del complesso militare industriale che ci guadagna e a danno del contribuente americano, che ci rimette la spesa.\nIl 28 giugno 2004 si instaur\u00f2 un nuovo governo provvisorio iracheno, presieduto dallo sciita Iy\u0101d \u02bfAll\u0101w\u012b. Il nuovo governo aveva come principale compito quello di preparare lo svolgimento di nuove elezioni e di redigere la nuova carta costituzionale.\nNella comunit\u00e0 sunnita, che svolgeva un ruolo marginale nel processo di transizione, si rafforz\u00f2 intanto un'ala radicale, che intensific\u00f2 la sua offensiva guerrigliera e terroristica, con migliaia di attentati mortali e di atti di sabotaggio.\nRepubblica d'Iraq (2005 - presente).\nPresenza americana e guerriglia (2005-2011).\nNel corso del 2005 si svolsero tre tornate elettorali, per eleggere un parlamento incaricato di redigere una costituzione, per approvare la nuova costituzione e per eleggere un nuovo parlamento. Il boicottaggio da parte di gran parte della comunit\u00e0 sunnita e le minacce della guerriglia non impedirono a oltre otto milioni di iracheni (fino ad arrivare a dodici nelle elezioni di dicembre) di recarsi alle urne, consegnando la maggioranza relativa dei seggi in entrambe le elezioni parlamentari al blocco sciita guidato da Ibr\u0101h\u012bm al-Ja\u02bffar\u012b e approvando la nuova carta costituzionale. Ad aprile Jal\u0101l \u1e6c\u0101lab\u0101n\u012b, leader dell'Unione Patriottica del Kurdistan, venne invece eletto alla presidenza del paese. e approvando la nuova carta costituzionale.\nNei primi mesi del 2006 si rafforzano le attivit\u00e0 guerrigliere contro le forze d'occupazione e si intensifica lo scontro tra le comunit\u00e0 sciita e sunnita, con diversi attentati a moschee che provocano la morte di centinaia di persone. Le ricercate armi di distruzione di massa non vengono trovate, mentre l'ipotesi che il regime iracheno avesse un rapporto di collaborazione con l'organizzazione terroristica di al-Q\u0101\u02bfida viene progressivamente smontata con l'analisi dei documenti iracheni, gli interrogatori di ufficiali di Saddam e la pubblicazione o desecretazione di numerosi rapporti di CIA e Pentagono anche precedenti all'invasione.\nAll'inizio del 2007 George W. Bush annuncia un forte incremento delle truppe americane in Iraq, come parte della strategia detta \"surge\", nel corso della quale si cerca anche di coinvolgere maggiormente i sunniti, sia nel nuovo regime politico, sia nella lotta contro gli estremisti (e in particolare i \"qa'idisti\" di \"al-Jam\u0101\u02bfat al-Taw\u1e25\u012bd wa al-Jih\u0101d\", detta anche \"al-Q\u0101\u02bfida in Iraq\"). Milizie prevalentemente sunnite, alcune delle quali in passato impegnate nella guerriglia contro le truppe straniere, cominciano cos\u00ec a cooperare con gli occupanti e a ricevere da loro finanziamenti. La strategia ha almeno in parte successo, ma nel momento in cui viene terminata alla fine del 2008, molti gruppi sunniti, delusi, si alleano con i ribelli. Nel frattempo alcuni Stati, fra cui il Regno Unito e l'Italia, cominciano il ritiro delle proprie truppe.\nNel 2008 Stati Uniti e Iraq firmano un accordo sullo status delle forze armate nel quale si fissa il ritiro di tutte le truppe americane entro la fine del 2011.\nBench\u00e9 continuino i combattimenti sia contro il governo iracheno e le truppe straniere, sia fra le diverse comunit\u00e0 etnico-religiose, la scadenza viene rispettata e nel 2011 le truppe straniere terminano il ritiro dall'Iraq.\nGuerra contro Daesh (2012-2017).\nA partire dal 2012 l'Iraq subisce le ripercussioni della guerra civile siriana, a causa di un intenso scambio di guerriglieri fra i gruppi islamisti che operano nella Siria orientale e quelli operanti nell'Iraq occidentale (a maggioranza sunnita, dove \u00e8 forte il risentimento verso il governo di Baghdad, dominato dagli sciiti).\nNel 2013 Abu Bakr al-Baghdadi, leader dello Stato Islamico dell'Iraq fondato nel 2006 come ambiguo concorrente di al-Q\u0101\u02bfida, annuncia l'unione del suo gruppo con la siriana al-Nusra, il principale movimento islamista della guerriglia locale. L'unione, respinta dalla maggior parte della dirigenza di al-Nusra e da al-Q\u0101\u02bfida, provoca l'allontanamento dalla rete di al-Q\u0101\u02bfida del nuovo gruppo, che prende il nome di Stato Islamico dell'Iraq e del Levante (ISIS o ISIL nella sigla inglese).\nAll'inizio del 2014 questo gruppo assume il controllo della citt\u00e0 di Falluja e di buona parte della provincia irachena occidentale di al-Anbar, oltre che della Siria orientale, e si espande poi fra giugno e luglio a nord e a est, prendendo in particolare le citt\u00e0 di Mosul e Tikrit e spingendosi fino al territorio del Kurdistan. In questo periodo, rotti definitivamente i legami con al-Qaeda, proclama la creazione di un califfato universale (o Stato Islamico, IS nella sigla inglese) con a capo il suo leader Abu Bakr al-Baghdadi, che prende il nome di califfo Ibrahim. L'avanzata dell'ISIS viene frenata dai raid degli Stati Uniti e dalle milizie curde e sciite.\nIn seguito alle pressioni internazionali a favore di una politica pi\u00f9 aperta nei confronti dei sunniti, il primo ministro ad interim Nuri al-Maliki viene sostituito ad agosto da \u1e24aydar al-\u02bfAb\u0101d\u012b.\nA partire dal 2015, lo Stato Islamico comincia a perdere terreno, e le offensive dell'esercito regolare e delle milizie a esso legate, unitamente ai raid aerei americani e alla pressione sul fronte siriano, portano alla riconquista irachena di diverse aree, incluse le citt\u00e0 di Tikrit, Ramadi e Falluja, lasciando sotto il controllo dello Stato Islamico solo l'area di Mosul, considerata la \"capitale\" del Califfato in Iraq fin dalla sua presa nel 2014. Nell'ottobre del 2016 il governo d\u00e0 inizio all'offensiva volta a riprendere Mosul, che si prolunga nei mesi successivi.\nIl 9 dicembre 2017 il premier al-\u02bfAb\u0101d\u012b dichiara ufficialmente vinta la guerra a Daesh.\nOrdinamento dello Stato.\nSecondo la Costituzione del 2005, l'Iraq \u00e8 una repubblica parlamentare, federale e democratica. Il codice civile prevede la legge islamica come fonte del diritto. L'esigenza di un equilibrio tra le comunit\u00e0 si \u00e8 riflessa nella spartizione delle tre principali cariche dello Stato, che, seppur non formalmente prevista nella costituzione, \u00e8 considerata parte fondamentale dell'accordo fra le tre principali comunit\u00e0 del Paese:\nPer i primi due mandati (cio\u00e8 fino al 2014) la Costituzione stabiliva che il Presidente fosse affiancato da un Consiglio di Presidenza del quale facevano parte anche un Vice Presidente sciita e uno sunnita. Allo stesso modo i due Vice Presidenti del Parlamento sono uno sciita e un curdo, mentre i Vice Primi Ministri erano tre, un sunnita, uno sciita e un curdo, fino all'abolizione della carica nell'agosto 2015\nIl potere legislativo \u00e8 attribuito al Parlamento, attualmente (2015) composto da 328 membri eletti su base proporzionale.\nRivendicazioni territoriali.\nLa rivendicazione da parte irachena del Khuzistan, popolato da arabi e ricco di petrolio, scaten\u00f2 la guerra Iran-Iraq. La rivendicazione del Kuwait come \"diciannovesima provincia\" irachena scaten\u00f2 la guerra del Golfo. Altri potenziali conflitti con l'Arabia Saudita su aree desertiche di confine potenzialmente petrolifere furono invece appianati molti anni fa con la creazione di zone neutrali.\nSuddivisioni amministrative.\nL'Iraq \u00e8 suddiviso in 18 governatorati dal 1976. Dal 2005 \u00e8 prevista l'istituzione di regioni (su base etnico-religiosa); tuttavia l'unica istituita \u00e8 il Kurdistan, e solo su tre delle cinque province rivendicate dai curdi (in contrasto con sunniti e turcomanni). Altre nove province dovrebbero far parte della regione sciita, ma gli sciiti sono in contrasto con i sunniti sul controllo della capitale.\nCitt\u00e0 principali.\nBaghdad (la capitale), Ba'quba, Bassora, Falluja, Karbala, Kirkuk, Mosul, Najaf, N\u0101\u1e63iriya, Samarra.\nGiustizia.\nL'attuale sistema giuridico \u00e8 in parte basato sulla legge islamica, la tradizione giuridica irachena e la legislazione occidentale.\nDurante il regime di Saddam \u00e8 stata in vigore la pena di morte per molti reati, anche non violenti; veniva inoltre praticata legalmente la tortura. La pena di morte, abolita durante il protettorato americano, \u00e8 stata poi ripristinata dal nuovo governo iracheno nel 2005 per reati come l'omicidio, lo stupro, il terrorismo, il traffico di droga e i crimini contro l'umanit\u00e0; l'ex dittatore Saddam Hussein \u00e8 stato giustiziato tramite impiccagione nel 2006 per quest'ultimo crimine.\nPolitica.\nIn seguito al rovesciamento nel 2003 del regime di Saddam, dominato dai sunniti, il Paese si \u00e8 dotato di una costituzione di tipo federale, che ha assicurato ampia autonomia nei rispettivi territori ai tre grandi gruppi etnico-religiosi del Paese, vale a dire i sunniti, gli sciiti e i curdi. Questo nuovo assetto ha ricevuto critiche soprattutto da parte della comunit\u00e0 sunnita, sia perch\u00e9 minerebbe l'unit\u00e0 del Paese, sia perch\u00e9, essendo le aree petrolifere concentrate nelle zone a maggioranza sciita e curda, con un assetto federale la comunit\u00e0 sunnita \u00e8 esclusa dai proventi di questa preziosa risorsa. Le tre cariche federali di maggiore importanza sono divise su base etnica: sebbene non specificato dalla costituzione, \u00e8 accettata l'idea che la Presidenza del Paese spetti ad un curdo, la carica di primo ministro a uno sciita e quella di speaker del Consiglio dei Rappresentanti (il parlamento iracheno) a un sunnita.La comunit\u00e0 curda gode di ampia autonomia nell'ambito del Governo Regionale del Kurdistan (del quale non fanno per\u00f2 parte alcune aree a maggioranza curda), disponendo di un parlamento e un governo autonomi nonch\u00e9 di una milizia indipendente i cui membri sono detti peshmerga.La comunit\u00e0 sciita, la pi\u00f9 numerosa, si trova dalla caduta di Saddam al centro della vita politica irachena, anche a causa della forte astensione dei sunniti nelle elezioni. Ci\u00f2 ha fatto s\u00ec che i legami fra l'Iraq e il vicino Iran (Paese sciita) si rafforzassero progressivamente nel corso degli anni, portando a una significativa cooperazione anche sul piano militare: dal 2014 l'Iran sostiene infatti l'Iraq nella lotta contro lo Stato Islamico anche con l'invio di consulenti militari e membri delle forze speciali.\nCon leelezioni del 15 gennaio 2005, boicottate dalla comunit\u00e0 sunnita, fu eletta l'Assemblea Costituente, col compito di stendere una nuova costituzione. Ad aprile, l'Assemblea elesse il curdo Jal\u0101l \u1e6c\u0101lab\u0101n\u012b come primo Presidente iracheno, e lo sciita Ibr\u0101h\u012bm al-Ja\u02bffar\u012b, leader della lista maggioritaria, capo del governo ad interim.\nLa nuova costituzione fu approvata da referendum in ottobre 2005, quindi con le elezioni del dicembre 2005 fu eletto il Consiglio dei Rappresentanti (Parlamento), con anche la partecipazione di una parte dei sunniti, la cui coalizione \"Fronte dell'Accordo Iracheno\" ottenne 44 seggi, sostenendo il ritiro delle truppe straniere e l'interruzione della politica di de-ba\u02bfthificazione, che colpiva soprattutto i sunniti, dal momento che questi costituivano la maggioranza dell'esercito e dell'amministrazione del deposto regime. Dopo mesi di negoziazioni, a maggio le quattro coalizioni arrivate in testa raggiungono un accordo di governo e lo sciita N\u016br\u012b al-M\u0101lik\u012b, dell'Alleanza Irachena Unita, fu nominato Primo ministro. Nel frattempo ad aprile \u1e6c\u0101lab\u0101n\u012b era stato rieletto presidente.\nIn seguito alle nuove elezioni del 7 marzo 2010 N\u016br\u012b al-M\u0101lik\u012b fu confermato Primo Ministro alla guida di un governo sostenuto da tutti i principali blocchi e composto da sciiti, sunniti e curdi.\nLe elezioni del 30 aprile 2014 hanno visto la vittoria della coalizione sciita Stato di Diritto del Primo ministro in carica al-M\u0101lik\u012b.Per la prima volta i due principali partiti politici del Kurdistan iracheno (Partito Democratico del Kurdistan e Unione Patriottica del Kurdistan) corsero separatamente alle elezioni nazionali, ottenendo rispettivamente 25 e 21 seggi. Nel luglio successivo il curdo F\u016b\u02be\u0101d Ma\u02bf\u1e63\u016bm (membro dell'Unione Patriottica del Kurdistan) fu eletto presidente, mentre le negoziazioni per la formazione del nuovo governo si trascinarono per mesi nonostante l'ingombrante problema dell'avanzata dello Stato Islamico. L'11 agosto il presidente affid\u00f2 l'incarico di formare un governo allo sciita \u1e24aydar al-\u02bfAb\u0101d\u012b, ma il rifiuto di al-M\u0101lik\u012b di lasciare il posto al suo compagno di partito e la sua decisione di fare ricorso contro quella che reputava una violazione della costituzione, rischi\u00f2 di provocare una profonda crisi politica in un momento estremamente delicato per il Paese. Tre giorni dopo al-M\u0101lik\u012b, di fronte alle proteste dei suoi alleati politici e dei leader mondiali, accett\u00f2 di farsi da parte, e l'8 settembre al-\u02bfAb\u0101d\u012b, ottenuta la fiducia del parlamento, divent\u00f2 ufficialmente Primo Ministro. Le pressioni internazionali per la sostituzione di al-M\u0101lik\u012b facevano in particolare riferimento all'incapacit\u00e0 del suo governo di far fronte all'avanzata dello Stato Islamico (la lotta al quale fu in effetti di fatto demandata dall'esercito in rotta alle milizie curde e sciite) e di avviare una politica inclusiva nei confronti delle minoranze (e in particolar modo di quella sunnita), cos\u00ec da ampliare il consenso verso lo Stato e ridurre il sostegno nei confronti dei guerriglieri gihadisti.\nLe elezioni del 2018 videro l'ascesa dei partiti sciiti radicali, guidati da Muqtada al-Sadr, ma il governo di coalizione guidato dal premier Abd al-Mahdi vide nel 2019 un'ondata di proteste che port\u00f2 alle sue dimissioni, e alla nomina come premier del filoamericano Mustafa Al-Kadhimi, che indisse le elezioni anticipate al 2021.\nLe ultime elezioni parlamentari che si sono svolte in Iraq sono quelle del 10 ottobre 2021, i cui risultati sono i seguenti:\nRisultati delle elezioni del 2021\nEconomia.\nL'economia dell'Iraq si basa fortemente sull'esportazione di petrolio (nazionalizzato nel 1972) che comprende i 2/3 delle esportazioni; queste per\u00f2 non bastano a equilibrare la bilancia commerciale.\nL'agricoltura \u00e8 tradizionalmente molto sviluppata, grazie all'abbondanza d'acqua, anche se strategicamente condizionata dalle decisioni della Turchia (GAP: Progetto per l'Anatolia Sud-orientale), che controlla l'alto corso del Tigri e dell'Eufrate.\nL'industria, comunque non particolarmente sviluppata, ha subito i maggiori danni dai conflitti bellici.\nIl turismo, soprattutto culturale e archeologico, \u00e8 stato virtualmente azzerato dai continui conflitti bellici.\nI mercati cittadini, e la negoziazione del prezzo dei beni, sono la forma comune di commercio.\nCultura.\nNegli ultimi mille anni, tutto ci\u00f2 che ora si considera iracheno deriva in realt\u00e0 da cinque aree culturali:\nMusica.\nL'Iraq \u00e8 musicalmente conosciuto soprattutto per uno strumento chiamato \"\u02bf\u016bd\" (liuto) e per il \"rab\u0101b\" (simile ad un violino); i pi\u00f9 noti musicisti che utilizzano questi strumenti sono rispettivamente Ahmad Mukht\u0101r e l'assiro Mun\u012br Bash\u012br. Fino alla caduta di Saddam Hussein, l'emittente radiofonica pi\u00f9 popolare era la \"Voce della Giovent\u00f9\". Trasmetteva un mix di rock occidentale, hip hop e musica pop, tutto importato attraverso il Giordano a causa delle sanzioni economiche internazionali. Tra i pi\u00f9 popolari vi erano soprattutto i Corrs e i Westlife. L'Iraq produsse inoltre un importante pop star pan-araba, ora in esilio: Kazem El-Saher, le cui canzoni includono \"Ladghat e-Hayya\", vietata per il tenore dei suoi testi. Tra il XX e il XXI secolo ricordiamo la figura di Affifa Iskandar (1921-2012), tra le pi\u00f9 note cantanti irachene, soprannominata \"il merlo iracheno\".\nArte.\nTra il XX secolo e il XXI secolo in campo artistico l'Iraq si \u00e8 affermata in campo internazionale con l'architetto Zaha Hadid, prima donna a ricevere il prestigioso Premio Pritzker nel 2004. \u00c8 inoltre da ricordare la figura di Mohammed Ghani Hikmat, tra gli artisti pi\u00f9 amati dell'Iraq.\nProduzione letteraria.\nUna delle pi\u00f9 note esponenti della poesia araba del XX secolo fu l'irachena Nazik al-Mala'ika (1922-2007), che tratta nelle sue opere, tra l'altro, la condizione femminile nel mondo arabo.\nMissioni spaziali.\n19 giugno 2014: costruito da studenti iracheni dell'Universit\u00e0 La Sapienza di Roma, viene lanciato TigriSat, il primo satellite iracheno.\nRicorrenza nazionale.\nLa ricorrenza nazionale \u00e8 il 3 ottobre: celebra l'indipendenza dell'Iraq dal Regno Unito nel 1932."}
{"id": "2905702", "revid": "45927", "url": "https://it.wikipedia.org/wiki?curid=2905702", "title": "Istituto Nazionale di Statistica", "text": ""}
{"id": "2905704", "revid": "599013", "url": "https://it.wikipedia.org/wiki?curid=2905704", "title": "Daniele Beltrammi", "text": "Carriera.\nConta 9 presenze in Serie A ed una rete in Serie A con la tra il 1991 ed il 1993."}
{"id": "2905707", "revid": "1982", "url": "https://it.wikipedia.org/wiki?curid=2905707", "title": "Transito di Venere 2012", "text": ""}
{"id": "2905711", "revid": "767487", "url": "https://it.wikipedia.org/wiki?curid=2905711", "title": "Ruydar", "text": "R\u016bydar (farsi \u0631\u0648\u06cc\u062f\u0631) \u00e8 una citt\u00e0 dello shahrest\u0101n di Khamir, circoscrizione di Ruydar, nella provincia di Hormozgan. Aveva, nel 2006, una popolazione di 5.470 abitanti."}
{"id": "2905714", "revid": "174925", "url": "https://it.wikipedia.org/wiki?curid=2905714", "title": "Noetica (conoscenza)", "text": ""}
{"id": "2905716", "revid": "110157", "url": "https://it.wikipedia.org/wiki?curid=2905716", "title": "SMM J2135-0102", "text": "SMM-J2135-0102 \u00e8 una galassia scoperta utilizzando la \"Large Apex Bolometer Camera\" (LABOCA) del Telescopio APEX (\"Atacama Pathfinder Experiment\").\nL'oggetto \u00e8 stato scoperto da un gruppo di ricercatori, durante l'osservazione del superammasso di galassie MACSJ2135-010217. L'ammasso provoca un effetto di lente gravitazionale che amplifica di 32 volte la galassia scoperta, che si trova dietro l'ammasso stesso, consentendo di osservarla con un dettaglio che non sarebbe stato possibile raggiungere a causa della notevole distanza (10 miliardi di a.l. - redshift 2.3259).\n\u00c8 stato possibile individuare quattro regioni di formazione stellare la cui analisi di luminosit\u00e0, 100 volte superiore a quella di analoghe regioni della Via Lattea, fanno ipotizzare un processo di formazione stellare 250 volte pi\u00f9 rapido.\nLa scoperta e gli studi correlati sono stati pubblicati su Nature (DOI: 10.138/nature08880)."}
{"id": "2905718", "revid": "416175", "url": "https://it.wikipedia.org/wiki?curid=2905718", "title": "Marziani Bianchi (DC Comics)", "text": "I Marziani Bianchi sono una razza extraterrestre immaginaria nativa di Marte nell'Universo DC.\nI Marziani Bianchi, anche conosciuti come Marziani Pallidi, compaiono nei fumetti pubblicati dalla DC Comics, principalmente in \"JLA\", \"Martian Manhunter\" e \"Son of Vulcan\".\nUna razza diversa, dello stesso nome, comparve in numerose storie di Edgar Rice Burroughs.\nStoria.\nDato che sono una razza di mutaforma, l'apparenza fisica ha un significato irrilevante per i Marziani. Le differenze psicologiche importanti sono ci\u00f2 che separa i pacifici Marziani Verdi dai Marziani Bianchi guerrafondai. I Marziani Bianchi modellarono la propria fisiologia perch\u00e9 riflettesse la loro psicologia, separandosi dai Marziani Verdi e dai Marziani Gialli. Nella corrente continuit\u00e0 DC, preferiscono la forma di umanoidi calvi e angolari con la pelle bianca che spesso forma creste o lastre ossee, dando a queste l'aspetto di un'armatura. Furono spesso visti con la bocca spalancata ed un corno sullo stesso livello su ogni lato. Come i Marziani Verdi, i Marziani Bianchi hanno dei poteri super umani, inclusi la superforza, il volo, la telepatia, l'invisibilit\u00e0, il potere di mutare la forma, il mutamento della propria struttura (come la densit\u00e0) che permette loro di essere sia invulnerabili o completamente immateriali, e la \"visione Marziana\", ma condividono la vulnerabilit\u00e0 al fuoco tipica dei Marziani Verdi. Uno dei Marziani Bianchi si travest\u00ec da Zum, membro dell'Hyperclan, ed ebbe la super velocit\u00e0, sebbene non pot\u00e9 neanche avvicinarsi con l'immaginazione alla velocit\u00e0 di Flash. In \"Teen Titans\" vol. 3 n. 41, Miss Martian fu vista riprendersi velocemente dagli effetti dei poteri di Bombshell cos\u00ec come la si vide riformarsi dopo che le spararono alla testa. La si vide anche mentre rompeva un paio di manette solo agitandogli le mani vicino.\nL'abilit\u00e0 mutaforma non fu descritta nella loro prima comparsa post-\"Crisi\". In pi\u00f9, il potere di volare sembr\u00f2 inizialmente limitato all'interno dell'atmosfera: un Marziano Bianco fu sconfitto da Wonder Woman dopo aver sofferto di asfissia nello spazio aperto; tuttavia, i Marziani Bianchi furono visti successivamente volare dalla Terra verso la Luna senza alcun supporto tecnologico e combattendo la Justice League nel vuoto dello spazio.\nEvoluzione.\nFu infine connesso retroattivamente che i Marziani Bianchi non si evolsero al fianco dei Marziani Verdi cos\u00ec come si credeva inizialmente. In realt\u00e0, i Marziani Verdi e Bianchi provenivano dalla stessa razza, conosciuta come i \"Brucianti\". Questa razza utilizzava il fuoco per riprodursi in modo asessuato e dediti alla guerra. I Guardiani dell'Universo, temendo i potenti marziani senza scrupoli, li separarono geneticamente in due specie distinte, Bianchi e Verdi, prevenendo la riproduzione asessuata. Diedero loro anche un'istintiva paura del fuoco per evitare che entrambe le razze avessero accesso al proprio massimo potenziale. Il tempo impiegato per una simile azione occup\u00f2 un raggio di 20000 anni, contemporaneo all'arrivo di Vandal Savage sulla Terra, in \"JLA\" serie 2 n. 86.\nMentre i Marziani Verdi erano dei filosofi pacifici, i Marziani Bianchi erano guerrieri selvaggi. Una lunga guerra civile tra le due razze termin\u00f2 quando gli ultimi sopravvissuti Bianchi furono circondati ed esiliati nella \"Zona di Contenimento\" (apparentemente distinta dalla Zona Fantasma di Superman, in cui furono imprigionati di nuovo).\nSaturniani Bianchi.\nI Saturniani Bianchi chiamati Koolars sono i discendenti di una sottoclasse di cloni lavoranti creati dagli antichi Marziani Bianchi esploratori. I Marziani Verdi clonarono la gente dei Figli di Saturno di Jemm e i Saturniani Rossi originali, da se stessi, mentre i Marziani Bianchi clonarono i Saturniani Bianchi dalle proprie cellule. I Rossi furono trattati da pari dai loro creatori, mentre i bianchi venivano trattati da schiavi dai propri padroni. Lo schiavismo verso i Saturniani Bianchi port\u00f2 alla guerra civile su Marte.\nHyperclan.\nL'Hyperclan \u00e8 un gruppo di Marziani Bianchi d'avanguardia per un'acquisizione a tutto campo della Terra che si mascherarono da supereroi alieni con l'intento di rimpiazzare la Justice League e guadagnarsi, cos\u00ec, l'affetto dei terrestri. I membri conosciuti dell'Hyperclan sono \"Protez\", \"Fluxus\", \"A-Mortal\", \"Z\u00fcm\", \"Primaid\", \"Tronix\", \"Armek\", e \"Zenturion\". Utilizzarono la matrice dei naturali poteri marziani per donare ad ognuno le sembianze da \"eroe\" e un set di abilit\u00e0 diverse: per esempio, Z\u00fcm era un velocista, Armek era una massiccia figura provvista di armatura con la superforza e che poteva cambiare colore, mentre Fluxues era un mutaforma. L'attacco iniziale port\u00f2 alla distruzione del satellite della JLA e alla morte di Metamorpho, e fu preceduta da una malattia che colp\u00ec tutti gli eroi e i criminali con poteri basati sul fuoco, come Firehawk e Dottor Phosphorus, causando loro la perdita dei poteri. Con l'utilizzo del controllo mentale e delle relazioni pubbliche, furono quasi in grado di riuscire, facendo s\u00ec che tutta la Terra vedesse la Justice League come criminali. Nonostante alcune vittorie riportate dai veri eroi in piccoli confronti avvenuti poco dopo, come la sconfitta di Z\u00fcm da parte di Flash con un pugno a velocit\u00e0-quasi-luce, o Lanterna Verde che sconfisse Armek sfruttando la convinzione che il suo anello del potere fosse vulnerabile al colore giallo, l'Hyperclan riusc\u00ec ad imprigionare tutta la Justice League, torturando Superman con l'illusione mentale della kryptonite verde. Tuttavia, Batman riusc\u00ec a fuggire all'Hyperclan dopo che abbatterono il Batplano rinviando al mittente un missile, prendendo vantaggio sulla convinzione che lui non fosse una minaccia in quanto \u00e8 solo umano. Avendo dedotto la loro vera natura a causa della loro mancanza di investigazione sul suo Batplano distrutto, Batman utilizz\u00f2 il fuoco per fermarli, allontan\u00f2 Superman dall'illusione della kryptonite e salv\u00f2 l'intera League. Dopo che Superman indette una conferenza stampa mondiale in cui avvisava tutto il globo della minaccia, gli invasori furono catturati, ed ognuno di loro fu sottoposto al lavaggio del cervello telepatico da J'onn J'onzz e Aquaman perch\u00e9 credessero di essere umani. Imponendogli delle potenti barriere psichiche per inibire i loro poteri, i Marziani assunsero la vita di normali terrestri in tutto il mondo, sebbene furono mantenuti costantemente sotto osservazione dalla League.\nGrant Morrison, scrittore di JLA, disegn\u00f2 deliberatamente i membri dell'Hyperclan come \"ragazzini\" il pi\u00f9 possibile; anche Metamorpho comment\u00f2 che i loro nomi suonavano come i nomi di giocattoli per bambini.\nSabotaggio d'evoluzione.\nIn \"JLA\" serie 2 n. 4, il leader dell'Hyperclan Protex raccont\u00f2 a Superman di come la sua gente arriv\u00f2 sulla Terra la prima volta \"tempo prima che ci fosse la vita umana\" - e che eseguirono degli esperimenti sugli animali terrestri che, \"sfortunatamente\", azzopparono il potenziale evolutivo della razza umana. Il risultato: \"...\"le creature che sarebbero potute diventare Dei finirono per diventare...umani\"\". L'implicazione \u00e8 che noi saremmo dovuti essere, letteralmente, una razza di super uomini, invece di creature fragili e limitate quando paragonati ai Marziani. Questa fu un altro dei motivi che portarono alla guerra civile su Marte, dove i Marziani Verdi erano oltraggiati da un atto biologico vandalico di tale portata. Secondo la storia in \"Martian Manhunter\" n. da 25 a 27 di John Ostrander, e di \"Son of Vulcan\" n. 5, il potenziale genetico per un metagene futuro fu scoperto in un antico DNA umano dalla razza di Marziani Bianchi. I Marziani Bianchi eseguirono degli esperimenti su questi umani primitivi alterandone i geni. A causa di questi esperimenti, alterarono il destino della razza umana. Mentre prima dell'evoluzione ci sarebbe stata una razza di super umani simili ai Daxamiti o ai Kryptoniani, o agli stessi Marziani, ora solo un piccolo gruppo di umani avrebbe sviluppato il gene metaumano. Come punizione per ci\u00f2, il gruppo di rinnegati conosciuto come Hyperclan fu esiliato nella \"Zona di Contenimento\", una versione marziana della Zona Fantasma.\nIl Marziano Bruce Wayne.\nIn occasioni successive, i Marziani Bianchi riuscirono a sfuggire alla loro prigione psicologica. La prima volta, un Marziano Bianco credette per qualche momento di essere Bruce Wayne, a causa di un trauma subito durante un incidente aereo che cancell\u00f2 la memoria della sua identit\u00e0 umana di impiegato della Wayne Enterprises. Mentre il resto della League teneva un occhio sugli altri Marziani nel caso che il rinnegato tentasse di \"risvegliarli\", il Marziano Wayne fu sconfitto da una squadra composta da Lanterna Verde, Acciaio, Big Barda, Orion, e Plastic Man (preso nella squadra in quanto non conosceva l'identit\u00e0 di Batman e che quindi non poteva essere mentalmente convinto che il Marziano non era un falso).\nTerror Incognita.\nL'intera razza venne riportata alla vita dopo la battaglia contro donatore di desideri Id; il desiderio di J'onn di riunirsi con la sua parte umana - dopo che la League venne divisa nelle identit\u00e0 civili e super umane dei suoi membri a causa di un accidentale desiderio espresso da Superman - venne inconsciamente percepita come un desiderio di cura per la sua solitudine, sebbene Id, con ironia, risvegli\u00f2 tutti coloro che sulla Terra somigliavano a J'onn. Questa volta, un Marziano Bianco cattur\u00f2 numerosi psichici umani per lavorare sul modo di espandere le loro abilit\u00e0 mentali mentre nel frattempo costruivano torri di lavorazione dei prodotti chimici che avrebbero reso l'atmosfera terrestre legando tutto l'ossigeno libero, rendendosi completamente invulnerabili, e e convenientemente asfissiando l'umanit\u00e0 fino all'estinzione. Sebbene le torri furono distrutte quando J'onn fugg\u00ec dalla sua prigione, la League fu costretta ad ingannare i Marziani inviandoli nella Zona Fantasma per pianificare un piano d'attacco; la Zona \u00e8 l'unico luogo in cui la telepatia marziana non pu\u00f2 arrivare. Rilasciata dall'Atomo (che si nascose dentro la mente di Protex per utilizzare la sua telepatia contro di lui), la League affront\u00f2 i Marziani in una battaglia climatica sulla Luna. Il piano previde che: Superman, Wonder Woman e Lanterna Verde spostassero la Luna stessa per esporre i marziani alle fiamme portandoli verso l'atmosfera terrestre; che J'onn mantenesse i Marziani occupati, mentre Atomo manipolava la telepatia di Protex perch\u00e9 credesse che i suoi compagni fossero i membri della League; che i maghi della Terra lavorassero per negare i danni che avrebbero potuto esserci a causa dell'alta gravit\u00e0 lunare. Piazzata in questa posizione, i Marziani furono costretti ad accettare di venire banditi nella Zona Fantasma - una punizione comune per tutti i criminali pi\u00f9 pericolosi dell'Universo DC - o morire sulla Luna. J'onn era pronto anche a sacrificare la sua vita per la riuscita del piano, ma fu portato via dal pericolo imminente all'ultimo secondo dai suoi colleghi, con Batman che lo inform\u00f2 poi che non era da solo, e che considerarsi tale era l'unica cosa che non riusciva a perdonarsi.\nMetavirus.\nI Marziani Bianchi crearono un \"metavirus\", un metagene che poteva essere passato da ospite ad ospite via tocco. Questo metavirus era responsabile del potenziamento del primo figlio di Vulcan. I figli di Vulcan passarono il metavirus da l\u00ec in poi, giurando di uccidere tutti i \"pallidi\", I Marziani Bianchi.\nIbridi Marziani Bianchi.\nCon l'aiuto di Funky Flashman, un Marziano Bianco oviparo di nome \"A'monn A'mokk\" cre\u00f2 cinque bambini ibridi umani-Marziani di nome \"Sapling\", \"Buster\", \"Silhouette\", \"Quaker\" e \"Blur\", utilizzando DNA super umano da fonti non rivelate. Tutti i cinque ibridi crebbero con la latente paura del fuoco. Sapling somigliava a Poison Ivy nei poteri e nel costume, e Buster somigliava un incrocio tra Bizzarro e Solomon Grundy. Silhouette sembrava indossare una vecchia variante del costume di Nightshade e poteri simili. Blur \u00e8 un adolescente albino che indossa una forma alternativa del costume dell'Anti-Flash.\nI Brucianti.\nQuando Martian Manhunter super\u00f2 la sua paura del fuoco, ruppe l'antico blocco genetico e rilasci\u00f2 Fernus, un membro della primitiva razza marziana. Nella storia di \"JLA\" \"Trial by Fire\", un'antica entit\u00e0 Marziana bruciante chiamata \"Fernus\" prese possesso di J'onn J'onnz e stermin\u00f2 tutti i membri dei Marziani Bianchi che riusc\u00ec a trovare prima di essere sconfitto da Plastic Man in un ultimo disperato combattimento.\nMiss Martian.\nMiss Martian, la Marziana Bianca conosciuta come M'gann M'orzz, \u00e8 un membro dei Teen Titans durante gli anni tra gli eventi descritti in \"Crisi infinita\" e \"One Year Later\". Inizialmente finse di essere una Marziana Verde, finch\u00e9 non fu esposta a Bombshell. Nella sua forma terrestre, M'orzz ha la pelle verde, capelli rossi lunghi fino alle spalle, vestita con una versione in minigonna del costume di Martian Manhunter, e utilizza il nome terrestre di \"Megan Morse\". In \"Teen Titans\" n. 39, M'orzz disse di vivere nel Deserto Tanami in Australia perch\u00e9 le ricorda la sua casa. Quando i Titans chiesero a M'orzz di utilizzare la sua telepatia per scoprire chi trad\u00ec la squadra, lei si rifiut\u00f2, dicendo che non le era permesso di violare la mente dei \"buoni\".\nMartian Manhunter mini.\nIn questa miniserie, molti esseri che si scopr\u00ec essere Marziani Verdi furono trovati vivi sulla Terra. Si rivelarono poi essere Marziani Bianchi, sotto controllo mentale e travestiti da Marziani Verdi; un Marziano Verde di nome \"Cay'An\" fece loro il lavaggio del cervello per far loro credere di essere Marziani Verdi. Tutti i Marziani Bianchi furono uccisi in un modo o nell'altro alla fine della serie, eccetto per un giovane di nome Till'All. Till'All divenne amico di J'onn J'onnz, e fu introdotto nella Justice League alla fine della storia.\nAltri media.\nTelevisione.\nQuando i Marziani Bianchi invasero Marte, quasi tutta la popolazione marziana fu spazzata via. J'onn J'onnz, uno dei pochi sopravvissuti, riusc\u00ec a piazzarli in animazione sospesa per mille anni finch\u00e9 due astronauti terrestri non li liberarono. I Marziani Bianchi si tramutarono in umani per infiltrarsi sulla Terra, e poi tentarono di impadronirsene. Furono sconfitti dalla dispersione delle nuvole protettive che crearono per bloccare i raggi ultravioletti del sole, dato che la luce solare per loro era mortale. Il resto fugg\u00ec nello spazio."}
{"id": "2905719", "revid": "296569", "url": "https://it.wikipedia.org/wiki?curid=2905719", "title": "Galagol", "text": ""}
{"id": "2905721", "revid": "599013", "url": "https://it.wikipedia.org/wiki?curid=2905721", "title": "William Guerra", "text": "Carriera.\nClub.\nComincia nel 1992 nel San Marino. Nel 1995 passa alla Juvenes/Dogana mentre nel 1996 fa ritorno al San Marino. La stagione successiva riveste la maglia della Juvenes/Dogana per approdare nel 2000 al Pennarossa dove chiude la carriera.\nNazionale.\nCon la maglia del San Marino ha giocato 38 partite tra amichevoli e qualificazione al campionato europeo e al campionato mondiale."}
{"id": "2905724", "revid": "123925158", "url": "https://it.wikipedia.org/wiki?curid=2905724", "title": "L'angelo delle ossa", "text": "L'angelo delle ossa \u00e8 un romanzo delle scrittore irlandese John Connolly. Originariamente pubblicato nel Regno Unito nel 2005, \u00e8 il quinto romanzo del ciclo dedicato alle storie dell'investigatore Charlie Parker, detto Bird.\nNell'ambito del ciclo, il romanzo ad esso precedente \u00e8 \"Palude\" (\"The White Road\"), quello seguente \u00e8 \"Anime morte\" (\"The Unquiet\").\nTitolo.\nL'Angelo Nero che d\u00e0 il titolo originale al romanzo \u00e8 il protagonista di una leggenda di origine medioevale che all'interno della narrazione riveste un'importanza fondamentale. La leggenda in s\u00e9 \u00e8 dovuta alla fantasia dell'autore, che per costruirla si \u00e8 per\u00f2 servito di numerose fonti storiche, sacre ed esoteriche, tra le quali la pi\u00f9 rilevante \u00e8 il Libro di Enoch, uno degli apocrifi biblici gi\u00e0 largamente utilizzato anche in \" Tutto ci\u00f2 che muore\" (\"Every Dead Thing\"), il primo romanzo del ciclo dedicato a Charlie Parker.\nTrama.\nLe cose non procedono al meglio nella nuova casa di Scarborough presso la palude: dopo la nascita della loro figlia Samantha i rapporti tra Bird e Rachel sono tesi. La donna teme che lo stile di vita di Bird possa mettere in pericolo la famiglia; Bird per parte sua \u00e8 consapevole del problema ma non sa come risolverlo. Voltare le spalle a coloro che chiedono aiuto gli procura una grande sofferenza: ha provato ad essere pi\u00f9 distaccato per\u00f2 non ci \u00e8 riuscito. Cos\u00ec quando giunge la notizia che Alice Temple, cugina di Louis, \u00e8 scomparsa a New York, Bird non prende nemmeno in considerazione l'idea di lasciare l'amico solo nella ricerca. La ragazza era una prostituta tossicomane e quasi nessuno si preoccupa veramente della sorte a cui pu\u00f2 essere andata incontro; purtroppo quando Bird e i suoi si mettono all'opera per Alice \u00e8 gi\u00e0 troppo tardi: tutto ci\u00f2 che si riesce a trovare di lei sono quelle che in seguito verranno identificate come le sue ossa. L'indagine cambia dunque direzione: in parte si tratta di vendicare la morte di Alice (e ne faranno le spese alcuni ambigui individui, tra cui il suo protettore), in parte si tratta di capire cosa sia accaduto. Gradualmente e con difficolt\u00e0 emerge una strana storia: negli ultimi tempi Alice e la sua amica Sereta avevano spesso lavorato in coppia; uno dei loro clienti pi\u00f9 affezionati era stato un ricco collezionista di nome Winston, ucciso nella sua bella casa. La sera dell'omicidio le due ragazze erano presenti e pur essendo riuscite a fuggire, avevano portato con s\u00e9 qualcosa che con ogni probabilit\u00e0 ha poi finito per causare la loro morte. Anche Sereta infatti \u00e8 stata uccisa, in stranissime circostanze, in un motel vicino al confine messicano. La gi\u00e0 difficile situazione si complica ancora di pi\u00f9 quando la morte delle due ragazze va ad intrecciarsi con un'altra incredibile storia che si dipana attorno alla ricerca del cosiddetto Angelo Nero ad opera di una setta segreta, quella dei Credenti. Gli Angeli Neri in realt\u00e0 dovrebbero essere due, demoni gemelli separati da secoli: il primo, Ashmael, impegnato nell'incessante ricerca dell'altro, Immael, che secondo la leggenda era stato combattuto, vinto e intrappolato nell'argento da un monaco medioevale di nome Erdrich. In sostanza l'Angelo Nero attorno al quale si concentrano le attenzioni dei Credenti, di numerosi collezionisti e appassionati di esoterismo nonch\u00e9 di un paio di monaci cistercensi, sarebbe una statua d'argento fuso che racchiude un demone. Alcuni di coloro che la ricercano sono convinti della sua essenza soprannaturale, altri pensano pi\u00f9 semplicemente che il manufatto possa diventare un orgoglioso trofeo, o al contrario una pericolosa calamita per i malvagi. Anche Bird si trova in bilico tra i problemi del mondo reale e le possibilit\u00e0 legate al mito: un minaccioso e ambiguo individuo di nome Brightwell pensa addirittura di aver riconosciuto nello stesso Bird uno dei tanti angeli caduti, in particolare l'unico angelo traditore che dopo il ripudio ha manifestato il pentimento e cercato la redenzione. Pi\u00f9 concretamente per\u00f2 il pericolo immediato si manifesta in altro modo: per intimidire Bird che sta scoprendo troppe cose i Credenti attaccano la casa di Scarborough e in sua assenza tentano di rapire la piccola Sam. Vengono respinti, ma l'episodio avr\u00e0 comunque spiacevoli conseguenze perch\u00e9 Rachel decider\u00e0 di anteporre a tutto la sicurezza della figlia, separandosi per un po' da Bird. Proseguendo nell'indagine Bird e i suoi ricostruiscono molti fatti del passato che li aiutano a capire il presente; infine identificano anche il probabile nascondiglio dell'Angelo Nero: il monastero di Sedlec nella Repubblica Ceca, il luogo in cui secondo la leggenda Erdrich aveva combattuto e vinto Immael. La conclusione della vicenda porta la risposta ad alcune domande e un violento scontro durante il quale Bird riesce ad uccidere Brightwell, che prima di morire promette di tornare per vendicarsi. Rientrato a Scarborough Bird deve fare i conti con l'assenza di Rachel, che \u00e8 andata a vivere con i genitori nel Vermont. A lui resta l'ormai consueta - e non propriamente rassicurante - \"presenza\" dei suoi fantasmi.\nCronologia.\nA differenza dei primissimi romanzi, nei quali risultava abbastanza rigorosa, qui la cronologia presenta numerose incertezze. La narrazione inizia con il battesimo di Samantha, la figlia di Bird e di Rachel che in base ai riferimenti del passato dovrebbe aver visto la luce tra la fine del 1998 e l'inizio del 1999. Nel romanzo \u00e8 la fine di gennaio e Samantha viene pi\u00f9 volte definita come \"neonata\", tuttavia l'anno narrativo non pu\u00f2 essere quello giusto: la New York in cui si svolge buona parte dell'azione \u00e8 una citt\u00e0 che ha gi\u00e0 conosciuto l'Undici Settembre e il capitolo 1 del romanzo contiene l'accenno ad un evento sportivo riferibile al 2003.. Sembrerebbe dunque di poter concludere che la vicenda principale si svolga piuttosto nell'anno 2004. In questo romanzo non solo l'anno risulta piuttosto incerto: nel cap.2 si dice di essere a fine gennaio, ma dal cap.5 si evince che la narrazione non si \u00e8 ancora spinta molto oltre la met\u00e0 del mese (probabilmente \u00e8 il giorno 17). In ogni caso la narrazione contemporanea \u00e8 ampiamente intervallata anche da inserti riguardanti il passato: uno ambientato in Boemia nel 1421, ed uno ambientato nella Francia sotto occupazione nazista nel 1944."}
{"id": "2905740", "revid": "380453", "url": "https://it.wikipedia.org/wiki?curid=2905740", "title": "Franti\u0161ek Ogur\u010d\u00e1k", "text": "Gioca nel ruolo di schiacciatore nella Pallavolo Impavida Ortona.\nCarriera.\nLa carriera di Franti\u0161ek Ogur\u010d\u00e1k inizia in patria, nel VSK P\u00fachov. Nella prima delle due stagioni con il club slovacco vince sia il campionato che la coppa nazionale. In questo periodo, dopo diverse apparizioni nelle rappresentative giovanili, viene convocato nella nazionale maggiore.\nNella stagione 2004-05 passa al VK Kladno, squadra militante nel massimo campionato ceco, conquistando il titolo di campione della Repubblica Ceca al primo tentativo.\nSuccessivamente si trasferisce in Belgio, nel Volleyteam Roeselare. Nella prima stagione vince il campionato, mentre nella seconda conquista la supercoppa belga. Con la sua nazionale conquista la medaglia di bronzo nella European League del 2007 e la medaglia d'oro nell'edizione successiva, ottenendo anche il riconoscimento come miglior giocatore slovacco nel 2006 e nel 2007.\nNella stagione 2008-09 arriva in Italia, dove disputa un campionato di Serie A2 con il Bassano Volley, prima di esordire nel massimo campionato italiano l'anno successivo nell'Umbria Volley, societ\u00e0 perugina con cui conquista il suo primo trofeo europeo a livello di club, la Challenge Cup. Nel 2009 termina la sua esperienza in nazionale, che si chiude con 94 presenze.\nNella stagione 2011-12 torna nella seconda divisione nazionale, con la neonata Pallavolo Genova, prima di essere tesserato dal Volley Treviso per la Serie A1 2011-12, l'ultima per la storica societ\u00e0 della famiglia Benetton. Arriva poi alla Pallavolo Piacenza, con cui perde una finale scudetto ma ottiene la sua seconda Challenge Cup.\nDalla stagione 2013-14 gioca a Vibo Valentia, nella Callipo Sport, mentre in quella successiva passa al Pi\u0142ka Siatkowa AZS UWM di Olsztyn, nella PlusLiga polacca. Nel campionato 2015-16 approda invece all'Olympiakos Syndesmos Filathlon Peiraios, nella Volley League greca.\nDopo un'annata in cui resta fermo per infortunio, rientra sui campi di gioco per la stagione 2017-18 vestendo la maglia del nella massima divisione slovacca: tuttavia nel mese di novembre si accasa alla Pallavolo Impavida Ortona, nella Serie A2 italiana, per concludere l'annata."}
{"id": "2905741", "revid": "287204", "url": "https://it.wikipedia.org/wiki?curid=2905741", "title": "Frantisek Ogurcak", "text": ""}
{"id": "2905742", "revid": "339392", "url": "https://it.wikipedia.org/wiki?curid=2905742", "title": "M5 76mm (cannone controcarri)", "text": ""}
{"id": "2905743", "revid": "599013", "url": "https://it.wikipedia.org/wiki?curid=2905743", "title": "Fabio Francini", "text": "Carriera.\nClub.\nNel 1987 esordisce in prima squadra, gioca in prima categoria con la Juvenes fino al 1988.Passa per una stagione (1989-90) al Bellaria in promozione. Dal 1990 al 1995 gioca per la Santarcangiolese in eccellenza. Dal 1995 torna al Bellaria-Igea Marina in promozione e l'anno successivo milita nel campionato di eccellenza sempre a Bellaria-Igea Marina. Passa poi alla Juvenes/Dogana dove rimane fino al 1999. Dal 1999 al 2007 veste la maglia della Libertas. Nel 2007 passa alla Tre Pennee nel 2010 partecipa al secondo turno preliminare di Uefa League.\nNazionale.\nCon la maglia del San Marino disputa tra il 1990 e il 1998 34 partite partecipando anche alla qualificazione all'europeo del 2000."}
{"id": "2905745", "revid": "1543377", "url": "https://it.wikipedia.org/wiki?curid=2905745", "title": "Conlon Nancarrow", "text": "Ha vissuto e lavorato in Messico per gran parte della sua vita, e nel 1955 ne ha preso la cittadinanza.\nNancarrow \u00e8 famoso per i pezzi scritti per Player Piano. \u00c8 stato uno dei primi compositori ad usare strumenti musicali come automi meccanici, scrivendo lavori ben oltre le capacit\u00e0 umane. Ha vissuto gran parte della sua vita in un relativo isolamento, rimanendo praticamente sconosciuto fino al 1980.\nBiografia.\nNancarrow nacque in Texarkana (Arkansas). In giovent\u00f9 suon\u00f2 la tromba in una band jazz, dopodich\u00e9 studi\u00f2 musica dapprima a Cincinnati e poi a Boston con Roger Sessions, Walter Piston e Nicolas Slonimsky. Incontr\u00f2 Arnold Sch\u00f6nberg durante una permanenza di questo a Boston nel 1933.\nA Boston, Nancarrow si iscrisse al Partito Comunista Statunitense. Quando esplose la guerra civile spagnola, si diresse in Spagna per arruolarsi nelle Brigate Abraham Lincoln per combattere Francisco Franco. Al suo ritorno negli USA nel 1939, apprese che i suoi compagni di brigata stavano avendo problemi per il rinnovo del passaporto per via della loro appartenenza al partito comunista. Dopo un breve periodo trascorso a New York City nel 1940, Nancarrow si trasfer\u00ec in Messico per sfuggire alle persecuzioni verso i membri del Partito Comunista.\nNel seguente ritorno negli States, nel 1981 (per il New Music America festival in San Francisco), consult\u00f2 un avvocato riguardo alle possibilit\u00e0 di tornare in patria, visto anche il fatto che l'inquinamento di Citt\u00e0 del Messico stava peggiorando il suo enfisema. Gli venne detto che avrebbe dovuto firmare una dichiarazione ammettendo di esser stato \"giovane e incosciente\" quando abbracci\u00f2 il comunismo, cosa che si rifiut\u00f2 di fare; di conseguenza, continu\u00f2 a vivere in Las \u00c1guilas, Citt\u00e0 del Messico, fino alla sua morte all'et\u00e0 di 84 anni. Anche se ebbe alcuni amici tra i compositori locali, fu largamente ignorato dal settore musicale messicano durante gran parte della sua vita.\nIn ogni caso, i lavori per cui oggi \u00e8 famoso sono stati realizzati in Messico. Scrisse anche durante gli anni negli USA, ma le estreme risorse tecniche richieste agli esecutori ridussero drasticamente il numero di esecuzioni soddisfacenti. Tale situazione non miglior\u00f2 una volta in Messico, dunque la necessit\u00e0 di trovare un modo alternativo per eseguire i suoi pezzi si fece pi\u00f9 pressante. Nancarrow trov\u00f2 una risposta nel libro di Henry Cowell \"New Musical Resources\", acquistato a New York nel 1939, e pi\u00f9 precisamente nel player piano, per via della sua capacit\u00e0 di eseguire ritmi estremamente complessi ad una velocit\u00e0 di gran lunga al di sopra delle capacit\u00e0 umane.\nDiscografia.\nColumbia Records (1969)"}
{"id": "2905754", "revid": "61051", "url": "https://it.wikipedia.org/wiki?curid=2905754", "title": "S.S. Lazio Training Center", "text": "Il centro sportivo di Formello, anche noto come S.S. Lazio Training Center, \u00e8 un complesso civile-sportivo di propriet\u00e0 della societ\u00e0 calcistica italiana Societ\u00e0 Sportiva Lazio, nonch\u00e9 sede sociale, situato nel comune di Formello, nell'area metropolitana di Roma, in via di Santa Cornelia n. 1000.\nStoria.\nDopo quasi quattro decenni trascorsi ad allenarsi nel Centro sportivo di Tor di Quinto (ribattezzato il 30 aprile 1977 come Centro sportivo \"Tommaso Maestrelli\"), ovvero dal 1958, la Lazio \"trasloca\" ufficialmente nel 1997 nel nuovo e moderno centro sportivo di Formello, voluto dall'allora presidente Sergio Cragnotti, il quale decise di costruire una struttura all'avanguardia che potesse ospitare gli allenamenti sia della prima squadra sia delle formazioni giovanili.\nI lavori presero il via nel 1995 e vennero completati in soli due anni, tanto che il giorno 7 aprile 1997, anche se le \"Aquile\" ne usufruivano gi\u00e0 dalla stagione sportiva 1995-1996, avvenne la presentazione di rito dell'impianto di Formello, attualmente uno dei pi\u00f9 grandi in Italia con i suoi 26 ettari.\nStruttura.\nIl centro sportivo che ospita la squadra della Lazio, sito in un'area di 40 ettari, comprende un campo principale, dove si allena la prima squadra e disputano le partite casalinghe la formazione Primavera e la sezione femminile; tale campo \u00e8 stato intitolato nell'ottobre del 2012 alla memoria di Mirko Fersini, calciatore del vivaio biancoceleste scomparso in un grave incidente stradale nell'aprile dello stesso anno. \nL'impianto sportivo presenta altri campi di calcio regolamentari dove far allenare le varie squadre giovanili della Lazio, come anche previsto nell'ambito del progetto \"Academy \"Roberto Lovati\"\", realizzato per volont\u00e0 dell'attuale presidente Claudio Lotito, palestre con macchinari all'avanguardia, campi da tennis, piscine, una foresteria dove alloggiare, una Club House, il \"Lazio Lab\", ovvero un centro medico sanitario specializzato e all'avanguardia che presenta numerosi servizi e moderne tecnologie; sono inoltre presenti una sala adibita tecnologicamente per le conferenze stampa ed un'altra per le operazioni di marketing e presentazioni ufficiali di tesserati.\n\u00c8 presente all'interno del centro sportivo anche la redazione del mensile \"Lazio Style 1900 Official Magazine\" oltre agli avveniristici studi televisivi e radiofonici dai quali sono trasmesse le programmazioni rispettivamente di \"Lazio Style Channel\" e \"Lazio Style Radio\"."}
{"id": "2905760", "revid": "6923", "url": "https://it.wikipedia.org/wiki?curid=2905760", "title": "Carlo di Gontaut", "text": "Biografia.\nCarlo di Gontaut, duca di Biron, figlio di Armand de Gontaut, barone de Biron, nacque nel castello di Saint-Blancard, in Occitania. Combatt\u00e9 brillantemente per il partito reale contro la Lega cattolica nelle ultime fasi delle guerre di religione in Francia. Fu nominato ammiraglio di Francia nel 1592 e maresciallo nel 1594, e successivamente maresciallo generale degli accampamenti e delle armate del re, governatore di Borgogna nel 1595. Conquist\u00f2 Beaune, Autun, Auxonne e Digione, e si distinse nella battaglia di Fontaine-Fran\u00e7aise.\nNel 1596 fu inviato a combattere gli spagnoli nelle Fiandre, in Piccardia e in Artois. Dopo la pace di Vervins ademp\u00ec ad una missione a Bruxelles nel 1598 e, nello stesso anno, divenne Pari di Francia. Da quel momento s'impegn\u00f2 in intrighi con la Spagna e la Savoia, ma, nonostante ci\u00f2, diresse una spedizione contro lo stesso duca di Savoia nel 1600, durante la guerra franco-savoiarda.\nDopo lo svolgimento delle missioni diplomatiche di Enrico IV in Inghilterra e in Svizzera nel 1600, fu accusato di alto tradimento, imprigionato alla Bastiglia, condannato a morte e infine decapitato il 31 luglio 1602.\nCarlo di Gontaut-Biron in letteratura.\nCarlo di Gontaut-Biron viene citato dal Manzoni nel Capitolo I de \"I promessi sposi\", come vittima del Conte di Fuentes, governatore di Milano e autore di una delle tante \"grida\" contro i \"bravi\", poich\u00e9 sarebbe stato il Fuentes la causa indiretta della condanna a morte del Biron, essendo stato lui a convincerlo a tradire il suo re Enrico IV."}
{"id": "2905768", "revid": "729019", "url": "https://it.wikipedia.org/wiki?curid=2905768", "title": "Plaek Phibunsongkhram", "text": "Biografia.\nNato nella Provincia di Nonthaburi nel 1897 con il nome Plaek Khittasanga, era figlio di Kid, che lavorava in un frutteto di \"durian\", e della signora Sam Ang. Fu chiamato Plaek, che vuol dire strano, per la posizione delle orecchie pi\u00f9 bassa del normale. Dopo aver frequentato le scuole primarie e secondarie al \"Wat\" Kemapirataram, entr\u00f2 all'Accademia Chulachomklao dei Cadetti del Regio Esercito. Laureatosi a 19 anni, fu inquadrato con il grado di sottotenente di Artiglieria nella VII Area dell'esercito di stanza nella provincia di Phitsanulok. Qualche anno dopo continu\u00f2 gli studi al \"College\" per il personale di comando a Bangkok e si aggiudic\u00f2 una borsa di studio per frequentare la Scuola di Artiglieria francese a Fontainebleau, nei pressi di Parigi. Promosso maggiore, come era di consuetudine a quel tempo nei vertici delle forze armate, il re Prajadhipok gli confer\u00ec nel 1928 il titolo nobiliare \"Luang\" e l'appellativo Phibun Songkhram, che significa \"guerra estesa\" e che Plaek adott\u00f2 come cognome.\nPeriodo in Francia.\nNella capitale francese entr\u00f2 nella locale associazione degli studenti siamesi e tra i connazionali che conobbe in questo periodo quelli che avrebbero maggiormente segnato la sua vita furono il militare Prayoon Pamornmontri e il civile Pridi Banomyong, inviati dal governo per studiare scienze politiche il primo e giurisprudenza e economia politica il secondo.\nFu a Parigi che questi ed altri studenti siamesi iniziarono a progettare la trasformazione del Regno del Siam in una monarchia costituzionale. Nacque un gruppo segreto di cospiratori in cui Pridi fu l'ispiratore, Plaek il braccio armato e Prayoon l'organizzatore. Il gruppo, nucleo di quello che sarebbe diventato il partito Khana Ratsadon, ben presto si espanse e una notevole acquisizione fu quella dell'alto ufficiale della Regia Marina Militare Sinhu Songkramchai. La conclusione del dibattito interno fu che il popolo siamese non era pronto per formare un movimento di massa e che per ottenere la democrazia sarebbe stato necessario un colpo di Stato organizzato con personaggi inseriti in istituzioni di importanza nevralgica.\nRitorno in Siam.\nAl ritorno in Siam, Phibun ottenne una posizione di prestigio al servizio di un nobile e il suo apporto alla preparazione del colpo di Stato fu limitato a istruire giovani ufficiali dell'esercito. Pridi addestr\u00f2 alla ribellione diversi funzionari statali civili, mentre Prayoon ebbe il merito di far aderire al movimento il potente Phahon Phonphayuhasena, uno dei capi militari pi\u00f9 influenti del Siam. I cospiratori si resero conto dell'esigua forza di cui disponevano e si dedicarono in prevalenza alla ricerca di ufficiali di alto grado delle forze armate.\nLa rivoluzione del 1932.\nIn quel periodo il Siam entr\u00f2 in piena emergenza economica, derivata dalla crisi globale che segu\u00ec la grande depressione del 1929 e dalle enormi spese sostenute dallo Stato durante i precedenti regni di Rama V e Rama VI. Il re Prajadhipok (Rama VII, sul trono dal 1925) si trov\u00f2 costretto a ridurre gli effettivi e le spese delle forze armate, provocando crescente malumore tra gli alti gradi militari e facilitando il reclutamento di questi ultimi tra le file dei cospiratori. Un altro fattore che spinse gli alti ufficiali ad unirsi al progetto, fu il dispotismo dei principi della casa reale in qualit\u00e0 di comandanti delle truppe.\nIl colpo di Stato fu tenuto segreto fino all'ultimo e l'attacco, concentrato sulla sola capitale Bangkok, ebbe luogo il 24 giugno 1932, mentre il sovrano si trovava in vacanza nel sud del Paese. Fu portato a termine in giornata senza spargimento di sangue, bloccando le comunicazioni e neutralizzando il ministro dell'Interno, che non pot\u00e9 quindi attivare la Polizia. Dopo aver bloccato anche il reggimento cittadino di Fanteria e la Guardia Reale (Phibun ebbe il compito di presidiare le caserme di quest'ultima), i ribelli si diressero al Grande Palazzo Reale dove venne proclamata l'abolizione della monarchia assoluta e l'istituzione di un governo costituzionale. Fu distribuito il manifesto di programma del nuovo Partito Popolare (Khana Ratsadon), nome che prese il gruppo ribelle, che criticava ferocemente il re e lo minacciava di essere destituito con la proclamazione della Repubblica se non avesse acconsentito a concedere la costituzione.\nIl re ritorn\u00f2 precipitosamente a Bangkok e diede subito udienza agli organizzatori del colpo di Stato, comunicando che accettava la costituzione e che la concessione della democrazia era gi\u00e0 nei suoi piani. Pochi mesi prima una sua proposta di costituzione era stata respinta dal Consiglio Supremo che riteneva la popolazione non ancora pronta alla democrazia. Il monarca fu privato di quasi tutti i poteri e relegato ad un ruolo puramente formale. La casa reale sarebbe rimasta in una posizione subalterna alle forze armate per i successivi venticinque anni, ma il re formalmente aveva mantenuto il proprio prestigio: la concessione della Costituzione si presentava come un omaggio del sovrano, che conservava agli occhi del popolo una personalit\u00e0 superiore a quella dei ribelli.\nIl 28 giugno, i 70 membri della neonata Camera dei deputati nominarono capo del Consiglio dei ministri, che prese per\u00f2 il nome di Comitato pubblico, il monarchico Manopakorn Nititada, membro del Consiglio privato di Sua Maest\u00e0. Manopakorn a sua volta nomin\u00f2 i 14 altri membri del Comitato, tra i quali Phibun, Pridi, Prayoon e Phahon. In breve tempo fu approvata una Costituzione provvisoria; il successivo 10 dicembre fu introdotta la Costituzione permanente e l'esecutivo prese il nome di Consiglio dei ministri.\nIl colpo di Stato del 1933.\nIl partito unico era composto da tre fazioni: una progressista che faceva capo a Pridi Banomyong, un'altra era espressione delle giovani leve dell'esercito ed era guidata da Phibun, e l'ultima, la pi\u00f9 potente, era quella legata alle alte gerarchie militari, capeggiata da Phahon Phonphayuhasena. Ben presto le posizioni liberal-socialiste della fazione civile trovarono dissenzienti molti nobili e militari conservatori, che fondarono il Partito Nazionale.\nNell'aprile del 1933 Pridi present\u00f2 una radicale riforma che prevedeva la nazionalizzazione delle terre, l'assegnazione delle terre stesse e sussidi ai contadini nonch\u00e9 l'istituzione di un ente di previdenza sociale in favore delle fasce pi\u00f9 povere. Il disegno di legge fu bollato come comunista e respinto dal re e dal primo ministro Manopakorn, che fu investito di poteri dittatoriali dal sovrano ed emise leggi di gravit\u00e0 eccezionale. Dispose lo scioglimento del parlamento e la sospensione della costituzione, fece approvare una legge anti-comunista che provoc\u00f2 l'incarcerazione dell'intero Comitato Centrale del Partito Comunista del Siam, nonch\u00e9 la censura e la chiusura di svariate pubblicazioni di sinistra. L'appartenenza ad un'organizzazione comunista divenne passibile di pene fino a 12 anni di reclusione.\nIl progetto di Pridi aveva anche spaccato la compagine di governo. Le vibranti proteste dei proprietari terrieri e della vecchia aristocrazia spinsero l'ala conservatrice del Partito Popolare a schierarsi apertamente contro la riforma. Tale spaccatura non si sarebbe pi\u00f9 sanata fino al dopoguerra ed avrebbe visto le varie fazioni del partito combattersi con il progressivo indebolimento della fazione civile. La crescente influenza di Nititada e il dispotismo con cui impose il proprio volere allarmarono i vertici della fazione militare del Partito Popolare, e Phahon organizz\u00f2 il primo colpo di Stato militare dell'era costituzionale, che ebbe luogo senza spargimento di sangue il 20 giugno 1933. Phahon si auto-nomin\u00f2 primo ministro, riattiv\u00f2 la costituzione e costrinse il re ad accettare tali eventi e a perdonare Pridi, che fu richiamato dall'esilio a cui era stato costretto ed arriv\u00f2 a Bangkok il 29 settembre 1933.\nAbdicazione del re.\nIl mese seguente, le truppe regolari guidate da Phibun e altri ufficiali soffocarono la ribellione Boworadet, una rivolta lealista di altri militari guidati dal principe Boworadet che attaccarono Bangkok nel tentativo di reinstaurare la monarchia assoluta. Il re fu dichiarato estraneo alla ribellione, ma i rapporti tra i militari ed il monarca si incrinarono ulteriormente. Il successo riportato sui ribelli monarchici aument\u00f2 la stima di Phahon per Phibun.\nEsautorato dal potere, Rama VII si rec\u00f2 in Europa per motivi di salute, da dove chiese riforme per il Siam che non furono prese in considerazione dal governo. In totale disaccordo con la gestione del Paese, abdic\u00f2 mentre si trovava in Inghilterra il 2 marzo 1935. Il trono fu affidato al nipote di Rama VII Ananda Mahidol, che aveva solo 9 anni e viveva in Svizzera. Il Parlamento nomin\u00f2 suoi reggenti il colonnello principe Anuwatjaturong, il capitano di corvetta principe Athitaya Dibhabha ed il nobile Yommaraj (Pun Sukhum).\nPrimo ministro.\nNel frattempo, gli agganci politici avevano consentito a Phibun di scalare le gerarchie militari, nel 1934 aveva ottenuto il grado di colonnello e la carica di comandante dell'esercito. Presente in tutti gli esecutivi formati da Phahon, nel settembre del 1934 era diventato ministro della Difesa. Il declino politico di Phahon Phonphayuhasena fu legato ad alcuni scandali ed il dittatore fu costretto a dimettersi nel settembre del 1938. Rimase in carica \"ad interim\" fino alle elezioni che videro la vittoria di Phibun, nominato primo ministro il 16 dicembre 1938.\nNazionalismo e modernizzazione.\nAl pari dei contemporanei fascismo e nazismo, il regime di Phibun fece un grande uso della propaganda; in questo intento si mise in luce Wichit Wathakan, un nobile ex monarchico che negli anni trenta divenne prezioso alleato di Phibun. Grazie all'aiuto di quest'ultimo e al proprio talento, Wichit seppe creare con la propaganda una nuova immagine del Paese. Venne introdotto il mito della modernizzazione del Paese secondo i modelli europei. Nel 1942 fu fondata l'Universit\u00e0 Kasetsart (di Agraria) e l'anno dopo l'Universit\u00e0 Silpakorn (di Belle Arti). Ai cittadini fu proibito di vestire con gli abiti tradizionali siamesi, di masticare il \"betel\" e di consumare l'oppio. Questa politica di modernizzazione non era per\u00f2 in favore dell'Occidente. Ad esempio, cristiani e musulmani thailandesi subirono discriminazioni durante il suo governo, mentre furono i buddhisti ad essere considerati \"puri thailandesi\". Nel 1941 fu adottato il 1\u00ba gennaio come capodanno ufficiale, fino ad allora lo era stato a marzo il tradizionale capodanno buddhista.\nPhibun cerc\u00f2 di sradicare la cultura cinese dalla societ\u00e0 e nel 1939 il Paese fu ribattezzato Thailandia (\u0e40\u0e21\u0e37\u0e2d\u0e07\u0e44\u0e17\u0e22, \"Mueang Thai\", letteralmente: il Paese dei liberi) ripudiando il nome Siam di origine cinese. Introdusse il piano dell'economia \"Thailandia per i thailandesi\", con cui furono imposte pesanti tasse alle aziende straniere, molte delle quali erano cinesi, e furono offerti aiuti alle aziende di propriet\u00e0 di thailandesi. Posti di lavoro che per tradizione venivano assegnati a membri della comunit\u00e0 thai-cinese furono riservati con Phibun ai soli thai. Nuove imprese statali monopolizzarono settori dell'economia tradizionalmente in mano a grandi mercanti cinesi. In un discorso pubblico nel 1938, Wichit paragon\u00f2 i cinesi in Siam agli ebrei della Germania nazista, affermando che i cinesi erano peggiori perch\u00e9 spedivano soldi in patria sottraendoli all'economia nazionale.\nGrande slancio ebbe in questo periodo la thaificazione, un programma di assimilazione culturale che tese a uniformare nel Paese istruzione, lingua e altri aspetti della cultura secondo il modello della Thailandia Centrale. Nel 1939 fu introdotta una legge che consentiva agli stranieri residenti di diventare thai a patto che disconoscessero i legami con la patria e parlassero fluentemente la lingua thai. Tale legge permise ai ricchi mercanti cinesi di mantenere i propri capitali e aziende ed entrare a pieno titolo ai vertici dell'economia nazionale. La maggior parte delle scuole cinesi furono chiuse e anche gli abitanti dell'Isan e della Thailandia del Nord furono incoraggiati ad uniformarsi alla cultura di Bangkok.\nNella convinzione che in quegli anni i piccoli Stati sarebbero stati inglobati da quelli pi\u00f9 grandi, la propaganda nazionale diffuse l'idea di un \"Grande Impero di Thailandia\" \"(Maha Anachak Thai)\", che avrebbe compreso territori della Cina meridionale, Laos, Cambogia, Malesia e Birmania. Fu nei primi anni del governo di Phibun che la Thailandia prese con insistenza a rivendicare i territori cambogiani e laotiani sottratti al Siam dai francesi tra la fine dell'Ottocento e l'inizio del Novecento. Fu incoraggiata la crescita demografica per la creazione di un grande Paese e fu salvaguardata la salute dei cittadini con l'istituzione del Ministero della Sanit\u00e0 Pubblica nel 1942.\nContro la casa reale.\nBersaglio di attentati tra il 1935 ed il 1938, probabilmente orditi dai monarchici, in tutta la sua carriera politica Phibun si batt\u00e9 per distruggere l'immagine della casa reale. Un anno dopo l'elezione a primo ministro, dichiar\u00f2 di aver scoperto un complotto ai suoi danni di cui facevano parte elementi di spicco del lealismo monarchico; 70 persone furono arrestate delle quali 15 furono giustiziate. Rese noto il trasferimento di ingenti fondi dell'appannaggio reale a conti esteri privati di Rama VII, al quale fece requisire un palazzo reale. Viet\u00f2 inoltre l'esposizione in pubblico dei ritratti del sovrano e abol\u00ec il ministero della Casa Reale. Dopo tali eventi, molti monarchici si rifugiarono all'estero.\nL'ideologo e capo della propaganda Wichit Wathakan esalt\u00f2 l'esperienza del Regno di Sukhothai, nel quale il popolo thailandese espresse le proprie aspirazioni di libert\u00e0 e indipendenza, mentre fu critico sul pi\u00f9 recente Regno di Ayutthaya, quando furono importati dall'Impero Khmer il culto del sovrano-divinit\u00e0 e la pratica dello schiavismo. Il 24 giugno, giorno della rivoluzione del 1932, divenne il principale giorno di festa nazionale, furono aboliti i titoli onorifici assegnati dal re, fu limitata di molto l'influenza della monarchia sulla \"sangha\", la comunit\u00e0 dei monaci buddhisti. Il governo di Phibun fece costruire il monumento alla Democrazia a Bangkok per commemorare la rivoluzione. Fu inaugurato il 24 giugno 1940, ottavo anniversario della rivoluzione; oltre a celebrare la democrazia, la costituzione e la sottomissione della monarchia, divenne anche simbolo del grande potere delle forze armate.\nMilitarismo e auto-celebrazione.\nUn altro dei motivi del declino di Phahonyothin fu l'incapacit\u00e0 di gestire nel Partito del Popolo l'equilibrio tra la fazione civile e quella militare, dove quest'ultima prese progressivamente il sopravvento. L'elezione di Phibun coincise con un rilancio del nazionalismo e del militarismo e l'accantonamento delle istanze democratiche, malgrado il progressista Pridi fosse stato nominato ministro delle Finanze. Il rapporto tenuto dallo Stato verso il popolo, di grande apertura al tempo della riforma proposta da Pridi nel 1933, torn\u00f2 ad essere autoritario come ai tempi della monarchia assoluta. Phibun si rifece ai totalitarismi di stampo europeo di quel tempo ed impose al popolo di obbedire incondizionatamente alle sue decisioni.\nDopo le elezioni del 1938, Phibun si auto-nomin\u00f2 ministro della Difesa, dell'Interno e, in seguito, degli Esteri. L'esecutivo fu formato quasi esclusivamente da membri delle forze armate e le spese militari assorbirono il 33% del \"budget\" nazionale. Quando alcuni deputati criticarono tali spese, Phibun sciolse il Parlamento ed in seguito, per evitare voti contrari, inizi\u00f2 a proclamare le leggi con decreti legislativi. Si auto-nomin\u00f2 \"Chom Phon\", grado dell'esercito equivalente a feldmaresciallo, che era stato sino ad allora appannaggio esclusivo del re. Dal 1942 cominci\u00f2 a farsi chiamare \"leader\" (in thai: \"than phu nam\") e a promuovere slogan come: \nOrdin\u00f2 che una sua foto fosse appesa alla parete in ogni casa. Tra i vari provvedimenti che eman\u00f2, vi fu il decreto che permetteva l'uso quasi indiscriminato dell'arresto. Phibun ha ricevuto la critica di essersi ispirato a Mussolini e quella di aver ambito ad un ruolo presidenziale o regale. Il mito dei grandi \"leader\" e degli eroi nazionali, non solo siamesi, fu esaltato dalla propaganda e si estese dalla letteratura alla scultura e ad altre arti.\nAlleanza con il Giappone.\nPhibun fu attratto dai regimi totalitari e dal nazionalismo che scuoteva in quel periodo Italia, Germania e Giappone. Ammirava quest'ultimo in particolare per la modernizzazione con cui aveva raggiunto il livello sociale e militare dei maggiori Stati occidentali, tanto che il suo esercito era considerato il solo tra quelli asiatici in grado di competere militarmente con gli eserciti dell'Occidente. Stabil\u00ec i primi contatti con i diplomatici di Tokyo gi\u00e0 nel 1933, chiedendo aiuto nel caso in cui il Siam fosse stato aggredito da una Potenza occidentale. Alla simpatia iniziale fece seguito la collaborazione fra i due Paesi e nel 1935 fu istituita l'Associazione Giappone-Siam, in cui entrarono molti della fazione di Phibun. Nel 1938, quando i cinesi del Siam sabotarono le locali aziende giapponesi, Phibun contribu\u00ec alla creazione della Compagnia del riso thailandese, che assunse il quasi intero monopolio del mercato interno del riso togliendolo ai grandi mercati cinesi. Negli anni successivi aumentarono i provvedimenti per limitare l'influenza cinese nell'economia nazionale.\nGuerra franco-thailandese.\nLo scoppio della seconda guerra mondiale e la successiva Campagna di Francia, con cui i tedeschi occuparono Parigi nel giugno del 1940, aprirono uno spiraglio per le ambizioni thailandesi di riprendere il controllo dei territori ceduti ai francesi durante il regno di Rama V. Il Governo di Vichy, sottomesso ai tedeschi, non pot\u00e9 rifornire le proprie colonie e fu costretto a permettere in settembre lo stazionamento nell'Indocina francese delle truppe dell'Impero giapponese, che cercavano di tagliare i rifornimenti ai cinesi nell'ambito della seconda guerra sino-giapponese (1937-1945).\nPhibun approfitt\u00f2 della situazione e nell'ottobre del 1940 diede il via alla breve guerra franco-thailandese, inviando truppe lungo la frontiera thai-laotiana, dove in novembre si registrarono i primi scontri. L'esercito thai era equipaggiato con moderni armamenti acquistati da Giappone e Stati Uniti e in dicembre attravers\u00f2 il Mekong, penetrando anche nella Cambogia Occidentale. Combattimenti dall'esito altalenante ebbero luogo lungo 4 fronti e in territorio laotiano vi furono alcuni successi thailandesi. In gennaio vi fu la battaglia di Koh Chang, in cui la Marina Francese sbaragli\u00f2 quella Thailandese. L'intervento come mediatori dei giapponesi impose la tregua a fine gennaio.\nIl conflitto ebbe fine ufficialmente con il trattato firmato a Tokyo il 9 maggio 1941 con il quale, grazie all'intercessione giapponese, alla Thailandia furono riconosciuti 54.000\u00a0km\u00b2 di territori laotiani e cambogiani. Fonti thailandesi sostengono che la superficie di quei territori fosse di 90.000\u00a0km\u00b2. Il recupero di questi possedimenti accrebbe il prestigio in patria di Phibun, e una delle quattro province in cui fu suddiviso il territorio conquistato in Cambogia, quella in cui si trovava l'antica capitale khmer di Angkor, fu chiamata Phibunsongkhram. Per celebrare il trionfo, Phibun fece costruire a Bangkok l'imponente Monumento alla Vittoria. Fu del 28 luglio 1941 la sua nomina a \"Chom Phon\" comparabile a quella di feldmaresciallo, la pi\u00f9 alta carica delle forze armate thai.\nSeconda guerra mondiale.\nLa guerra con i francesi cement\u00f2 l'alleanza con i giapponesi. Nell'agosto del 1941, la Thailandia si un\u00ec alla ristretta cerchia di Paesi che riconoscevano il Manchukuo, lo Stato fantoccio creato da Tokyo con la conquista in Manciuria. Il Giappone era la Potenza emergente in Sudest Asia e rappresentava per i thai la possibilit\u00e0 di affrancarsi dalla soggezione a Francia e Regno Unito. Nel frattempo l'espansionismo giapponese in Asia affrontava grossi ostacoli economici derivanti dalle sanzioni degli Stati Uniti, che nel 1940 avevano decretato l'embargo sulle forniture petrolifere a Tokyo. Nel settembre di quell'anno l'Impero Giapponese aveva sottoscritto il patto Tripartito con il Terzo Reich e l'Italia fascista. All'occupazione giapponese dell'Indocina nel luglio del 1941 fecero seguito ulteriori sanzioni internazionali, alle quali il governo di Tokyo rispose scatenando nel dicembre 1941 la guerra del Pacifico, che sarebbe diventato il principale teatro asiatico della seconda guerra mondiale.\nInvasione giapponese della Thailandia.\nTra il 7 e l'8 dicembre del 1941, nel giro di poche ore i giapponesi lanciarono attacchi a Thailandia, Filippine, Hong Kong, Guam e soprattutto quello a Pearl Harbor, che provoc\u00f2 l'entrata degli Stati Uniti nel conflitto mondiale. La Thailandia fu l'unico Paese avvisato dell'imminente attacco, la sera precedente l'ambasciatore giapponese chiese al governo l'autorizzazione al passaggio sul suolo thailandese delle truppe nipponiche per le imminenti invasioni di Malesia e Birmania, che a quel tempo erano nelle mani dei britannici. Phibun non era presente, l'ultimatum scadde dopo un'ora e poche ore dopo reparti armati giapponesi sbarcarono in diverse localit\u00e0 della costa, mentre altri penetrarono dalle frontiere con l'Indocina.\nNelle prime ore del mattino Phibun riun\u00ec il Consiglio dei ministri, subito fu chiesto un cessate il fuoco e fu dato il permesso richiesto dai giapponesi. I successi iniziali ottenuti ovunque dall'Esercito Imperiale convinsero Phibun che la guerra sarebbe stata vinta dal Giappone e, il 21 dicembre, firm\u00f2 un patto di alleanza con i rappresentanti di Tokyo. Il successivo 25 gennaio, il governo di Phibun dichiar\u00f2 guerra a Stati Uniti e Regno Unito. Queste decisioni provocarono grandi proteste tra i ministri civili; con il rimpasto di governo che avvenne a dicembre, Phibun si pose a capo anche del dicastero degli Esteri, i civili furono allontanati dall'esecutivo e in particolare Pridi Banomyong, il quale fu spostato all'ufficio di reggenza del giovane sovrano. I ministri esautorati si unirono al movimento Seri Thai (Thailandia libera), gi\u00e0 formatosi in funzione anti-giapponese presso alcune ambasciate thai all'estero.\nL'occupazione giapponese port\u00f2 ad un'ulteriore militarizzazione del Paese ed i vertici dell'esercito furono fieri di collaborare, convinti che il progetto dei propri alleati per la formazione di una sfera di co-prosperit\u00e0 della Grande Asia orientale avrebbe posto la Thailandia in una posizione di privilegio ed avrebbe allontanato per sempre la minaccia dell'Occidente. La politica di Phibun trov\u00f2 molti sostenitori tra i nazionalisti, che sognarono il ritorno del Paese agli splendori dei primi regni della dinastia Chakri.\nCampagna della Birmania.\nLe forze giapponesi entrarono in Birmania nel gennaio del 1942 dalla zona meridionale del Tenasserim ed in marzo occuparono la capitale Rangoon, principale snodo dei trasporti birmani. In tal modo bloccarono i rifornimenti britannici alla Cina e si insediarono in un Paese ricco di materie prime dal quale era possibile l'invasione del sud-ovest della Cina, che sarebbe quindi stata presa in una morsa, nonch\u00e9 un futuro attacco all'India britannica. In virt\u00f9 del trattato di alleanza, le truppe thailandesi entrarono nei territori dell'odierno Stato Shan nel maggio successivo, occuparono la zona e si attestarono nell'antica citt\u00e0 di Kengtung.\nQuando le sorti del conflitto iniziarono a volgere in sfavore dei giapponesi, questi ricompensarono l'apporto fornito dai thai con il trattato del 20 agosto 1943, nel quale si riconosceva la sovranit\u00e0 thailandese su due degli Stati degli shan, un traguardo storico tentato molte volte ma mai riuscito ai regni siamesi. Lo stesso trattato affidava al governo di Bangkok l'amministrazione dei sultanati settentrionali malesi di Kedah, Kelantan, Perlis e Terengganu, ceduti dal Siam all'espansionismo britannico intorno all'inizio del XX secolo. Le nuove conquiste aumentarono ulteriormente la popolarit\u00e0 di Phibun tra i nazionalisti. Alla Thailandia veniva assegnata una parte importante nella sfera di co-prosperit\u00e0 della Grande Asia orientale ideata dal Giappone, che le affidava la supremazia sul ricco Sud-est asiatico, \"leader\" a quel tempo dei mercati mondiali della gomma e dello stagno.\nDimissioni di Phibun e fine del conflitto.\nGli effetti della guerra minarono gradualmente la fiducia dei thailandesi nel governo. I primi bombardamenti alleati su Bangkok erano stati nel gennaio 1942. Le 150.000 truppe giapponesi dislocate nel Paese iniziarono a trattare la popolazione locale come esseri inferiori e verso fine anno l'economia nazionale diede gravi segnali di sofferenza. I giapponesi si approvvigionarono delle materie prime a danno dei thailandesi, che iniziarono a risentire dell'effetto dell'embargo imposto dalle Potenze alleate e della crescente inflazione. L'opposizione si svilupp\u00f2 intorno al movimento Seri Thai e 50.000 uomini armati da statunitensi e britannici iniziarono la Resistenza contro il governo.\nIl declino giapponese coincise con la caduta del governo di Phibun, che verso la fine del 1943 tent\u00f2 invano di schierarsi segretamente con gli Alleati. In previsione di un'invasione, propose al Parlamento lo spostamento della capitale in una roccaforte militare nella Provincia di Phetchabun, tra le montagne del nord. Diede il via ai lavori per la costruzione della citt\u00e0-fortezza, durante i quali persero la vita 4.000 operai per gli stenti e le malattie. Due giorni dopo le dimissioni del primo ministro giapponese Tojo, il 20 luglio 1944 il Parlamento bocci\u00f2 la proposta di Phibun, che fu costretto a dimettersi. Era convinto che le dimissioni sarebbero state respinte in base al fatto che nessun altro aveva la sua statura politica, ma il Parlamento le accett\u00f2, ritenendo imminente la sconfitta del Giappone e inopportuno che Phibun rappresentasse il Paese nelle trattative con gli Alleati vincitori.\nSi ritir\u00f2 dalla scena politica rifugiandosi a Lopburi, dove si trovava il quartier generale dell'esercito, ma rifiut\u00f2 di lasciare il posto di comandante supremo delle forze armate. Con l'uscita di scena di Phibun torn\u00f2 al potere Pridi Banomyong, che da reggente si era rifiutato di firmare le dichiarazioni di guerra rendendole anti-costituzionali. A capo del governo fu posto il conservatore moderato Khuang Aphaiwong, accettato anche dalla fazione di Phibun. Questi fu nominato consigliere politico dopo che il nuovo esecutivo abol\u00ec la sua carica militare. Fino alla fine della guerra fu affrontata l'emergenza nazionale, poi il nuovo capo del governo divenne Seni Pramoj, ex ambasciatore negli Stati Uniti, che godeva di grande prestigio presso gli alleati per essersi rifiutato di consegnare la dichiarazione di guerra al governo di Washington e per essere stato uno dei fondatori del movimento Seri Thai.\nArresto per crimini di guerra e rilascio.\nCon il ritiro di Phibun si entr\u00f2 in una nuova fase politica nella storia del Paese. Per la prima volta il governo era affidato a dei civili, anzich\u00e9 al re o ai militari come in passato. Malgrado le grandi differenze tra le varie fazioni del Partito del Popolo, le sorti dei suoi uomini pi\u00f9 in vista furono salvaguardate. Fu emanata una legge sui criminali di guerra che ne affidava il giudizio alla magistratura nazionale, sottraendoli dunque alle dure pene che sarebbero state comminate da un tribunale gestito dagli Alleati. Phibun e altri alti gradi militari furono arrestati e poco dopo rilasciati grazie a una sentenza che stabiliva l'impossibilit\u00e0 di applicare la legge \"ex post facto\".\nInizio della guerra fredda e democrazia in Thailandia.\nNell'immediato dopoguerra, Pridi Banomyong sostenne i movimenti rivoluzionari del sudest asiatico che lottavano per l'indipendenza: una presa di posizione che lo avrebbe reso inviso alle Potenze occidentali entrate nella guerra fredda contro l'Unione Sovietica. Dopo un nuovo fallimentare governo di Aphaiwong, in un momento di crisi economica aggravata dall'obbligo di pagare i danni di guerra, il 24 marzo 1946 Pridi fu posto a capo del governo. Le novit\u00e0 furono la nuova Costituzione, l'introduzione del bicameralismo ed i primi partiti liberi dall'influenza militare nel Paese, a cui fu ridato il nome Siam. Nel periodo in cui Pridi fu a capo del governo, fu riconosciuta l'Unione Sovietica e fu abolita la legge anti-comunista. Le elezioni del 1946, le prime nel Paese a cui abbiano partecipato diversi partiti, furono vinte da Pridi e i suoi alleati.\nIl successivo 9 giugno, il giovane re Ananda Mahidol fu trovato morto nel suo letto con un proiettile in testa in uno degli edifici del Grande Palazzo Reale, in circostanze rimaste avvolte dal mistero. Quello stesso giorno fu nominato re Bhumibol Adulyadej (Rama IX), fratello minore di Ananda Mahidol. Il luttuoso evento danneggi\u00f2 pesantemente il prestigio di Pridi, che si era dimesso dalla carica di reggente del sovrano nel dicembre precedente. Tra le voci che circolarono, vi furono quelle che lo ritennero mandante del regicidio. Il successivo 23 agosto, Pridi rassegn\u00f2 le dimissioni adducendo motivi di salute e affid\u00f2 il governo al proprio alleato Thawan Thamrongnawasawat. Le lotte che si erano innescate tra le varie fazioni politiche dei civili nel dopoguerra minarono la capacit\u00e0 di resistere al ritorno al potere dei militari. La perdita di credibilit\u00e0 di Pridi dopo il regicidio e il modo con cui furono eseguite le indagini relative allo stesso regicidio indebolirono il nuovo governo. I nazionalisti conservatori addossarono al governo la responsabilit\u00e0 della crisi economica e politica e si rinforzarono sensibilmente. Nell'ottobre del 1946 fu ufficializzato il ritorno ai francesi dei territori cambogiani e laotiani ottenuti dai thai nel 1941.\nDopo essere uscito indenne dal processo per crimini di guerra, Phibun aveva saputo conservare la propria influenza sulla fazione nazionalista delle forze armate. Era inoltre visto dalle classi pi\u00f9 abbienti della popolazione civile come il baluardo contro l'avanzata del comunismo in Siam. Fu in quegli anni che ebbe inizio la guerra fredda su scala mondiale e gli Stati Uniti estesero enormemente la propria influenza sul Siam, preoccupati per il crescente successo dei comunisti nella regione, in particolare nel Vietnam. Washington considerava ancora Phibun un criminale e un nemico, ma ritenne necessario che il potere fosse tolto alla fazione del troppo progressista Pridi e affidato al Partito Democratico dei conservatori Pramoj e Aphaiwong.\nRitorno al potere e tentati colpi di Stato delle opposizioni.\nGli Stati Uniti acconsentirono quindi con riserva al ritorno di Phibun, in grado di appoggiare con l'esercito il Partito Democratico e di ispirare il colpo di Stato militare dell'8 novembre 1947 che pose fine al governo di Thamrongnawasawat e all'egemonia di Pridi Banomyong, costretto a rifugiarsi in esilio. Tra i motivi addotti dal cosiddetto \"gruppo del \"golpe\"\" per giustificarsi, vi fu la cattiva gestione governativa dei raccolti del riso e gli scandali ad essi relativi. Il colpo di Stato fu comunque l'espressione del malcontento delle forze armate per essere state confinate ad un ruolo di secondo piano alla fine del conflitto mondiale, soprattutto per volere del governo britannico. I vertici dell'esercito si sentivano defraudati dai membri del movimento Seri Thai che li avevano sostituiti al comando. Isolata a livello internazionale e pressata dal rinforzamento dell'esercito, la fazione democratica non pot\u00e9 opporsi al colpo di Stato. Uno dei principali artefici del colpo di Stato fu il colonnello Sarit Thanarat, che si era messo in luce durante i combattimenti in Birmania, aveva consolidato il proprio potere nell'esercito negli anni successivi e sarebbe diventato un personaggio chiave nella politica del Paese.\nIl ritorno di Phibun sulla scena politica avvenne con la carica di comandante in capo dell'esercito. I vertici militari ritennero fosse passato troppo poco tempo dalla guerra per porre Phibun a capo del governo, che fu affidato \"ad interim\" a Aphaiwong. Questi accett\u00f2 l'incarico ma chiese ed ottenne che l'esercito gli lasciasse autonomia politica, limitandosi a mantenere l'ordine pubblico. Le elezioni generali del gennaio 1948 confermarono la tenuta del governo, che continuava a godere dell'appoggio del \"gruppo del \"golpe\"\", e l'incarico fu confermato ad Aphaiwong. In breve affior\u00f2 il malcontento della fazione pi\u00f9 militarista dell'esercito per il governo di Aphaiwong, malgrado i buoni risultati ottenuti nella gestione del riso. Si crearono diverse fazioni all'interno del gruppo che aveva realizzato il colpo di Stato, in particolare quella di Phibun accusava Aphaiwong di non fare abbastanza per ostacolare i progressisti che tentavano di riprendere il potere. Anche il previsto taglio delle spese militari fu fatale al primo ministro, che fu costretto a rassegnare le dimissioni l'8 aprile 1948 e lo stesso giorno il governo fu affidato a Phibun.\nContestato dai civili che appoggiavano l'esiliato Pridi, dalla Marina Militare e da altre fazioni dell'esercito, nei tre anni successivi Phibun represse diversi tentativi di colpo di Stato; uno fu organizzato nell'ottobre del 1948 da membri dell'esercito fedeli a Pridi, ma fu soffocato sul nascere; un altro fu organizzato nel febbraio successivo dallo stesso Pridi, giunto in segreto dall'esilio, con l'apporto di unit\u00e0 della Marina Militare e del Corpo dei Marines, che furono sopraffatte dopo tre giorni di combattimenti, i pi\u00f9 duri mai registratisi nella capitale. Questa rivolta port\u00f2 all'indebolimento della Marina Militare e all'allontanamento di diversi dei suoi pi\u00f9 alti ufficiali. Fu anche l'ultima visita in Thailandia di Pridi, che riusc\u00ec a mettersi in salvo e a rifugiarsi in Cina sotto la protezione del primo ministro Zhou Enlai. Pochi giorni dopo, quattro detenuti ex ministri dei governi vicini a Pridi furono assassinati mentre venivano trasferiti in un altro carcere. Il 24 marzo 1949 l'Assemblea Costituente firm\u00f2 ufficialmente la ridenominazione Thailandia, la risoluzione fu annunciata via radio il successivo 11 maggio.\nNegli anni successivi, i giovani ufficiali che giunsero ai vertici della marina ordirono un nuovo tentativo di colpo di Stato, noto come la \"ribellione della Manhatthan\". Il 29 giugno 1951, mentre Phibun presenziava ad una cerimonia a bordo della Manhatthan, una nave donata dagli americani alla Thailandia, fu rapito da ufficiali della Marina Militare e portato nella Sri Ayutthaya, la nave ammiraglia. La radio della marina diffuse subito un comunicato dei golpisti che annunciarono un nuovo governo. Il giorno dopo vi fu la reazione di esercito, polizia ed aviazione. Furono bloccate tutte le unit\u00e0 navali che supportavano il colpo di Stato e fu poi cannoneggiata la Sri Ayutthaya. Prima che questa affondasse, Phibun riusc\u00ec a tuffarsi nel fiume e a mettersi in salvo a nuoto. Dopo il fallito tentativo, la Marina Militare fu riorganizzata ed i suoi effettivi furono ridotti al minimo.\nPolitica filo-americana.\nNel campo della politica estera, Phibun promosse rapporti privilegiati con gli statunitensi, il cui ruolo nelle vicende del Paese diventava sempre pi\u00f9 importante. Nel biennio 1948-1950, la Thailandia mantenne un iniziale equilibrio nei rapporti internazionali, sia con le Potenze impegnate nella Guerra fredda, alle quali chiedeva armamenti, che con gli altri Stati del Sud-est asiatico. Il nazionalismo e l'eliminazione delle opposizioni interne rimasero le principali priorit\u00e0. Il governo mantenne in questo periodo un intransigente atteggiamento anti-francese, auspicando che i colonialisti fossero cacciati dalla regione dai Viet Minh, ai quali permise di continuare ad organizzarsi nel nord-est del Paese.\nLa svolta filo-americana si ebbe dopo la presa del potere dei comunisti in Cina del 1949 ed il generale sviluppo del movimento comunista in Indocina, quando gli americani sciolsero le riserve e iniziarono a fornire alla Thailandia grandi quantit\u00e0 di armi, facendone un baluardo nella lotta al comunismo. Lo schieramento a fianco di Washington comport\u00f2 la diminuzione dell'influenza dei civili sulle scelte di governo e una maggiore repressione delle opposizioni interne. Dopo gli arrivi dei primi aiuti economici americani, giunti nel settembre 1949, Phibun promosse una politica internazionale di estremo anticomunismo per convincere i nuovi alleati della propria affidabilit\u00e0.\nNel marzo del 1950, la Thailandia riconobbe la sovranit\u00e0 dello Stato del Vietnam, fantoccio controllato dai francesi. Nel luglio successivo, fu il primo Stato asiatico a offrire truppe e rifornimenti per la campagna statunitense nella guerra di Corea. Il trionfo comunista in Cina aveva avuto ripercussioni sui nazionalisti di etnia cinese in Thailandia, e verso la fine del 1950 il governo di Phibun accentu\u00f2 la repressione interna anti-cinese. Nel novembre 1952 furono prese per la prima volta serie misure contro i militanti della sinistra e dei movimenti pacifisti, che furono vittime di un'ondata di arresti e di alcuni assassinii. Nel 1953, il Consiglio per la Sicurezza Nazionale degli USA propose lo sviluppo della Thailandia come bastione anti-comunista dell'intero Sudest asiatico. Gli aiuti militari statunitensi raggiunsero quell'anno il 250% dell'intero budget dell'esercito thailandese. La CIA inizi\u00f2 in quegli anni a sovvenzionare anche la Reale Polizia Thailandese.\nDopo il trionfo dei comunisti nella guerra d'Indocina, la Thailandia si un\u00ec nel 1954 alla SEATO, un'organizzazione militare di ispirazione statunitense per fronteggiare il comunismo nella regione, la quale instaur\u00f2 il quartier generale a Bangkok. L'anno successivo la Thailandia offr\u00ec alle forze della SEATO l'utilizzo delle proprie basi militari.\nPolitica interna dopo il ritorno al potere.\nA livello interno, Phibun riprese inizialmente le politiche nazionaliste che lo avevano caratterizzato prima della guerra. Nel 1949 fu nuovamente adottato il nome Thailandia per il Paese. Il governo continu\u00f2 a perseguitare i cinesi residenti nel Paese e la loro grande influenza sull'economia interna, bollandoli come nemici della Patria e comunisti dopo il trionfo maoista del 1949. Furono reintrodotte le usanze occidentali in luogo di quelle tradizionali e fu migliorata l'istruzione secondaria.\nPerdita di potere e triumvirato.\nI continui tentativi golpisti ai suoi danni indebolirono la posizione di Phibun all'interno dell'esercito; acquisirono invece crescente potere tra i membri del \"gruppo del \"golpe\"\" i generali Phao Siyanon, capo della polizia, e Sarit Thanarat, comandante della guarnigione di Bangkok dell'esercito. Quest'ultimo godeva delle simpatie degli statunitensi e si era ulteriormente rinforzato accumulando una fortuna con traffici illeciti, approfittando della propria posizione. Fu la rivalit\u00e0 tra questi due generali il motivo principale che permise a Phibun di conservare la guida del governo, pur dovendo spartire con loro i massimi poteri. Altri importanti motivi erano il suo indiscusso carisma a livello internazionale e la sua sensibilit\u00e0 nel trovare un equilibrio tra le forze di governo e nel manipolare la propaganda.\nNel novembre del 1951, adducendo il pericolo di un'aggressione comunista, esercito e polizia portarono a termine quello che \u00e8 stato definito il \"colpo di Stato silenzioso\", con cui fu sospesa la costituzione del 1949 e ripristinata quella del 1932, annullando la bicamerale e delegando al governo la nomina di met\u00e0 dei deputati. Subito dopo, re Bhumibol Adulyadej fu invitato a tornare dal soggiorno svizzero. Nel febbraio del 1952 fu promulgata la nuova costituzione e si tennero nuove elezioni, con cui venne eletta l'altra met\u00e0 dei deputati, buona parte dei quali erano ufficiali dell'esercito. La costituzione del 1952 era di fatto una modifica di quella del 1932, aumentava i poteri della giunta militare e limitava le libert\u00e0 dei cittadini. La politica interna del triumvirato fu comunque simile a quella adottata da Phibun dal 1948, anche se si inasprirono i livelli di repressione contro le opposizioni, in particolare quella comunista. Nel novembre del 1952, il governo lanci\u00f2 la nuova campagna anti-comunista dopo che la polizia aveva annunciato di aver scoperto un complotto dei comunisti.\nNel tentativo di promuovere l'industria nazionale, si tent\u00f2 di scoraggiare la coltivazione del riso, pilastro dell'economia fino ad allora, imponendo pesanti tasse per la sua esportazione. Il governo acquist\u00f2 quindi le ingenti quantit\u00e0 di riso invenduto mettendolo sul mercato interno a prezzi molto bassi, cercando di tenere basso il costo della vita, prevenendo le richieste per l'aumento delle paghe e rendendo i prodotti industriali thailandesi competitivi sui mercati internazionali. Tale cambiamento fece aumentare la produzione di altre colture e sollev\u00f2 le proteste dei coltivatori di riso, che diminuirono la produzione e gli investimenti per nuove tecnologie.\nParentesi democratica.\nMalgrado il ferreo controllo sul Paese che ebbe in quegli anni l'esercito, nel quale aveva perso gran parte del proprio potere, Phibun tent\u00f2 di rinforzare il proprio prestigio sulla popolazione thailandese e sul Congresso degli Stati Uniti, che chiedeva sia l'appoggio nella lotta al comunismo sia una gestione democratica del potere. Nel 1955 intraprese un viaggio durante il quale fu ricevuto dai rappresentanti delle maggiori democrazie dell'Occidente, tra cui quella degli Stati Uniti. In entrambe le camere del Parlamento di Washington, Phibun conferm\u00f2 l'appoggio del proprio Paese nella guerra fredda e dichiar\u00f2 l'intenzione di sviluppare in Thailandia una democrazia simile a quella dei maggiori Paesi dell'Occidente. Questo atteggiamento gli frutt\u00f2 una certa riconoscenza dai vertici della politica americana, ma gli attir\u00f2 l'ostilit\u00e0 delle fazioni radicali dell'esercito thailandese, decretando l'inizio del suo declino.\nTornato in patria promosse alcune riforme di secondaria importanza che confermarono l'apertura alla democrazia. Gi\u00e0 nel 1952 aveva creato il Ministero delle Cooperative, promuovendo una delle iniziative di Pridi Banomyong nella legge bollata come comunista nel 1933, che prevedeva la nazionalizzazione delle terre e la loro assegnazione a cooperative. Allent\u00f2 la censura imposta alla stampa e in un parco di Bangkok ricav\u00f2 un'area in cui era permesso a chiunque di esprimere la propria opinione, sul modello dello \"Speakers' Corner\" nell'Hyde Park di Londra. Eman\u00f2 inoltre una legge che permise la creazione di nuovi partiti politici. Questi tentativi di guadagnarsi vantaggi politici furono duramente osteggiati in patria, dove nacquero sentimenti anti-americani e Phibun fu accusato di essersi troppo asservito agli statunitensi. Non ottenne l'appoggio del popolo, per il quale queste blande riforme non avevano portato alcun consistente vantaggio pratico.\nColpo di Stato del 1957 ed esilio di Phibun.\nAlcuni scandali che coinvolsero il governo furono il preambolo delle nuove elezioni politiche, tenutesi nel febbraio del 1957 e finite con una grande affermazione del partito di governo. Le intimidazioni della polizia ai votanti durante le consultazioni furono particolarmente diffuse e ne condizionarono l'esito, scatenando le proteste studentesche e del Partito Democratico all'opposizione. Phibun reag\u00ec alle crescenti proteste dichiarando il 3 marzo la legge marziale e affidando al comandante dell'esercito Sarit Thanarat l'incarico di mantenere l'ordine. Gli statunitensi osservarono con preoccupazione la crisi thailandese, ritenendola la peggiore dal colpo di Stato del 1951; temendo che la situazione potesse compromettere il ruolo della Thailandia nella lotta al comunismo, avrebbero finito per appoggiare la presa del potere da parte di Thanarat, il cui crescente potere garantiva maggiore stabilit\u00e0.\nIl colpo di Stato dell'esercito, organizzato da Thanarat con la copertura degli Stati Uniti, ebbe luogo senza scontri armati il 16 settembre 1957, fu dissolto il Parlamento e sospesa la costituzione. Il generale Phao e Phibun furono rimossi dal potere e quest'ultimo fu costretto all'esilio in Giappone, dove sarebbe rimasto fino alla morte avvenuta nel 1964. Secondo alcune fonti, Phibun si era tenuto segretamente in contatto con il governo maoista di Pechino e con Pridi, che era esiliato in Cina, e la sua rimozione dal potere sarebbe avvenuta dopo che tali contatti furono scoperti. Ebbe cos\u00ec fine l'egemonia di Phibun, durata tre decenni, e venne instaurato un governo civile presieduto \"ad interim\" da Pote Sarasin, ex ambasciatore a Washington, ma controllato dal feldmaresciallo Thanarat. Dalle elezioni del dicembre successivo emerse vincitrice la coalizione di governo che Thanarat raggrupp\u00f2 nel nuovo Partito Nazional Socialista da lui creato. Gravato da problemi di salute, Thanarat affid\u00f2 il governo al suo vice-comandante nell'esercito Thanom Kittikachorn, che instaur\u00f2 una ferrea dittatura militare.\nIl nuovo corso della politica thailandese fu caratterizzato da un rapporto di paternalismo dei governanti verso il popolo, imposto dalla giunta militare con una repressione pi\u00f9 dura della precedente, ma furono mantenuti gli impegni presi con gli statunitensi nella lotta internazionale al comunismo. L'avvento al potere di Thanarat rilanci\u00f2 il ruolo della monarchia, il re Bhumibol Adulyadej e l'intera casa reale conseguirono notevoli vantaggi, recuperando gran parte dei privilegi perduti nel 1932.\nOnorificenze.\nPlaek Phibunsongkhram fu insignito delle seguenti onorificenze thailandesi:"}
{"id": "2905771", "revid": "287204", "url": "https://it.wikipedia.org/wiki?curid=2905771", "title": "Emanuel Kohut", "text": ""}
{"id": "2905772", "revid": "767487", "url": "https://it.wikipedia.org/wiki?curid=2905772", "title": "Equisetites", "text": "Equisetites \u00e8 un genere di piante estinte, affine agli attuali equiseti. Visse tra il Carbonifero superiore e il Cretaceo (320 - 100 milioni di anni fa). I suoi resti sono stati ritrovati in tutti i continenti.\nDescrizione.\nLe piante di equisetite dovevano avere un aspetto molto simile a quelle dell'equiseto attuale. Possedevano fusti allungati verso l'alto, che si dipartivano da un rizoma sotterraneo notevolmente espanso. Dai fusti principali si dipartivano altri fusti pi\u00f9 piccoli, tutti tendenti verso l'alto. Come le forme attuali, l'equisetite possedeva strutture completamente diverse da quelle di altre piante, anche se l'apparenza esterna del fusto doveva assomigliare vagamente a quella del bamb\u00f9. Come le specie attuali, \"Equisetites\" diede vita ad alcune forme di enormi dimensioni: il diametro del fusto era in media di 15 centimetri, ma la specie pi\u00f9 grande (Equisetites arenaceus del Triassico superiore) era alta anche 8 metri e il suo fusto poteva superare i 30 centimetri di diametro. \u00c8 stato ipotizzato che, a causa delle loro dimensioni, le grandi specie di \"Equisetites\" potessero avere tessuti di supporto lignificati (come l'attuale bamb\u00f9), ma non vi sono prove dirette di ci\u00f2.\nClassificazione.\nL'equisetite appartiene alle piante pteridofite, e mostra notevolissime somiglianze con il genere attuale \"Equisetum\". La somiglianza tra le due forme ha indotto in passato alcuni paleobotanici a ritenere che Equisetites in realt\u00e0 appartenga al genere \"Equisetum\", rendendo di fatto quest'ultimo la pi\u00f9 antica pianta vascolare presente sulla terra (Hauke, 1963). Il ogni caso, fossili attribuibili con certezza ad \"Equisetum\" si rinvengono gi\u00e0 in terreni del Cretaceo."}
{"id": "2905774", "revid": "188323", "url": "https://it.wikipedia.org/wiki?curid=2905774", "title": "Muz Weber 500", "text": ""}
{"id": "2905776", "revid": "767487", "url": "https://it.wikipedia.org/wiki?curid=2905776", "title": "Sevendust (album)", "text": "Sevendust \u00e8 l'album di debutto dell'omonimo gruppo alternative metal, uscito il 15 aprile 1997.\nIl disco si \u00e8 piazzato alla posizione numero 165 nella Billboard 200.\nDall'album sono stati estratti i singoli \"Black\", \"Bitch\" e \"Too Close to Hate\".\nIl brano \"My Ruin\" fa parte della colonna sonora del film Mortal Kombat."}
{"id": "2905783", "revid": "473680", "url": "https://it.wikipedia.org/wiki?curid=2905783", "title": "Minicar", "text": ""}
{"id": "2905784", "revid": "101175", "url": "https://it.wikipedia.org/wiki?curid=2905784", "title": "Campionato mondiale Superbike 1994", "text": "Il campionato mondiale di Superbike 1994 \u00e8 la settima edizione del campionato mondiale Superbike riconosciuta ufficialmente dalla FIM.\nIl titolo piloti fu vinto da Carl Fogarty, che si impose in 11 gare del campionato, mentre il titolo costruttori fu conquistato dalla Ducati per il quarto anno consecutivo.\nCalendario.\nLa stagione si svilupp\u00f2 su 11 gran premi; oltre a 8 disputati in Europa furono presenti 2 gare in Asia (Giappone e Indonesia) e una in Australia. Curiosamente due prove vennero disputate sullo stesso circuito, quello di Donington Park, la prima valida come prova del Regno Unito, la seconda come GP d'Europa. Come in altre occasioni anche due circuiti italiani ospitarono gare del mondiale, in questo caso la prova disputata a Misano Adriatico valse come gara in Italia e quella al Mugello come gara a San Marino.\nClassifiche.\nSistema di punteggio.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10|| width=6%|11|| width=6%|12|| width=6%|13|| width=6%|14|| width=6%|15|| width=6%|16&gt;\n!width=5%|Punti"}
{"id": "2905789", "revid": "1543377", "url": "https://it.wikipedia.org/wiki?curid=2905789", "title": "Acaricida", "text": "Acaricida \u00e8 un termine generico utilizzato per designare tutte le sostanze capaci di controllare, limitare, respingere o distruggere gli acari, o di opporsi al loro sviluppo.\nI prodotti pi\u00f9 impiegati appartengono alle famiglie dei solforganici, degli azotorganici, degli stannorganici e a prodotti naturali ed analoghi di sintesi.\nGli acari fitofagi sono un ordine della classe degli aracnidi; sono organismi di piccole e piccolissime dimensioni con corpo segmentato.\nL'accentuata specializzazione in agricoltura e l'insorgenza di fenomeni di resistenza, che viene facilitata dall'elevato tasso e dalla peculiarit\u00e0 della riproduzione per partenogenesi, fanno degli acari un problema di difficile soluzione."}
{"id": "2905794", "revid": "2128848", "url": "https://it.wikipedia.org/wiki?curid=2905794", "title": "Joseph Story", "text": "A lui si deve l'elaborazione della locuzione diritto internazionale privato (abbreviato d.i.p.) all'interno dell'opera Commentary on the Conflict of Laws, Foreign and Domestic del 1834.\nBiografia.\nMembro della Corte Suprema degli Stati Uniti dal 1811 alla morte. Scrisse il primo studio di analisi della Costituzione degli Stati Uniti, nel 1833.\nSi spos\u00f2 con Sarah Waldo Wetmore, e con lei ebbe William Wetmore Story, lo scultore del celebre \"Angelo del dolore\"."}
{"id": "2905807", "revid": "11266", "url": "https://it.wikipedia.org/wiki?curid=2905807", "title": "Alessandro Vocalelli", "text": "Biografia.\nNel 1980 entra al \"Corriere dello Sport - Stadio\" come praticante e segue come inviato la Roma di Dino Viola e la Lazio di Sergio Cragnotti, oltre a varie manifestazioni tra cui Europei e Mondiali di calcio, effettuando degli avanzamenti di carriera che l'hanno portato alla direzione del quotidiano sportivo nell'agosto 2003.\nNel 2006 all'indomani della vittoria del Mondiale il \u00abCorriere dello Sport - Stadio\u00bb ha toccato cifre record di vendita, con oltre 2 milioni di copie. Sotto la sua direzione, nel 2007, \u00e8 stato varato il sito www.corrieredellosport.it.\nIl 31 maggio 2012 lascia la direzione del \u00abCorriere dello Sport - Stadio\u00bb per approdare alla \u00abRepubblica\u00bb. Per Repubblica.it commenta i fatti pi\u00f9 importanti dello sport nella sua rubrica \"Tackle\". \u00c8 presidente della giuria del Premio Letterario \"Antonio Ghirelli\".\nDal 2012 ha collaborato anche con la RAI. Opinionista fisso tutti i luned\u00ec per \"Uno Mattina\" nel 2012, poi per \"90\u00ba minuto\", \"Dribbling\" e \"Zona 11 pm\". All'inizio del 2015 viene scelto per un ruolo di grande prestigio: Capo della comunicazione e dell'ufficio stampa del Comitato Promotore per le Olimpiadi del 2024.\nIl 26 luglio 2015 ritorna alla direzione del \u00abCorriere dello Sport - Stadio\u00bb.\nA febbraio 2016 assume la direzione del \u00abGuerin Sportivo\u00bb, mantenendo anche quella del \u00abCorriere dello Sport\u00bb facente parte del medesimo gruppo editoriale (sostituisce Matteo Marani, passato a Sky Sport).\nRiconoscimenti.\nAutore di varie pubblicazioni sportive, Alessandro Vocalelli \u00e8 stato scelto dall'Istituto dell'Enciclopedia Treccani per la stesura di un saggio sull'Uomo e lo Sport del Terzo Millennio, ha vinto i pi\u00f9 importanti riconoscimenti giornalistici, dal premio \"Bruno Roghi\" al \"Beppe Viola\".\nNel settembre 2008 gli \u00e8 stato assegnato uno dei pi\u00f9 importanti premi a livello internazionale, la \"Penna d'Oro\"."}
{"id": "2905810", "revid": "767487", "url": "https://it.wikipedia.org/wiki?curid=2905810", "title": "Le tre &quot;eccetera&quot; del colonnello", "text": "Le tre \"eccetera\" del colonnello \u00e8 un film del 1960 diretto da Claude Boissol."}
{"id": "2905816", "revid": "767487", "url": "https://it.wikipedia.org/wiki?curid=2905816", "title": "Isostenuria", "text": "Si definisce isostenuria il reperto di laboratorio caratterizzato da basso peso specifico delle urine, simile a quello del plasma sanguigno deproteinizzato.\nFisiopatologia.\nIl peso specifico delle urine isostenuriche \u00e8 compreso fra 1010 e 1015. Tale \u00e8 anche il peso specifico del filtrato glomerulare, cio\u00e8 del liquido che si raccoglie nella capsula di Bowman dei glomeruli renali prima di defluire lungo i tubuli, ove la sua composizione e la concentrazione delle sostanze che vi sono disciolte vengono profondamente modificate.\nL'isostenuria esprime quindi un danno nella funzione tubulare, e si incontra in tutti i casi di insufficienza renale cronica avanzata.\nSi riscontra anche nel corso della risoluzione di un'insufficienza renale acuta da cause intrarenali: le cellule epiteliali tubulari sono in grado di dedifferenziare e proliferare per sostituire le cellule perdute con la necrosi e ristabilire l'integrit\u00e0 epiteliale dal punto di vista strutturale, ma non funzionale (nelle prime fasi non presentano specializzazioni).\nCon produzione di urina isostenurica la diuresi aumenta fino a 5-8 litri al giorno.\nQuando invece la capacit\u00e0 del rene a concentrare le urine \u00e8 compromessa solamente in parte si parla di ipostenuria."}
{"id": "2905825", "revid": "1543377", "url": "https://it.wikipedia.org/wiki?curid=2905825", "title": "Circondari del Mali", "text": "I circondari del Mali (in francese: \"cercles\") costituiscono la suddivisione amministrativa di secondo livello del Paese, dopo le regioni, e sono in tutto 49; nella maggior parte dei casi assumono il nome dal rispettivo capoluogo.\nI circondari, a loro volta, sono complessivamente divisi in 703 comuni."}
{"id": "2905830", "revid": "31393478", "url": "https://it.wikipedia.org/wiki?curid=2905830", "title": "Canali di Corsica", "text": ""}
{"id": "2905831", "revid": "767487", "url": "https://it.wikipedia.org/wiki?curid=2905831", "title": "La miliardaria (film 1960)", "text": "La miliardaria (\"The Millionairess\") \u00e8 un film del 1960 diretto da Anthony Asquith.\nTrama.\nPer volere dei termini del testamento del suo defunto padre, la viziata ereditiera Epifania Ognissanti di Parerga, la donna pi\u00f9 ricca del mondo, non si pu\u00f2 sposare a meno che il suo futuro marito non sia in grado di trasformare 500 sterline in 15,000 sterline entro un periodo di tre mesi. Quando Epifania si invaghisce di Alastair, muscoloso giocatore di tennis, pensa di aggirare il problema dandogli \u00a3 500 in custodia e poi \"ricomprandole\" per \u00a3 15,000. Tuttavia, Alastair non \u00e8 in grado di vivere con la prepotente Epifania, e la lascia per la pi\u00f9 docile Polly Smith.\nContemplando il suicidio, Epifania si immerge melodrammaticamente nel Tamigi, e quando il dottor Ahmed el Kabir, uno schivo, altruista medico indiano che gestisce una malandata clinica per i poveri, ignora la sua situazione e le passa accanto nella sua barca a remi senza curarsi di lei, ella nuota a riva e lo accusa di essere un assassino. Julius Sagamore, lo scaltro avvocato di famiglia, suggerisce quindi che Epifania si sottoponga a una terapia con il noto psichiatra Adrian Bland. L'opportunista Bland tenta di sedurre Epifania e le chiede la mano, ma quando egli critica il padre di lei, Epifania lo getta nel Tamigi, e quando Kabir si tuffa per aiutare Bland, Epifania si getta nel fiume dopo di lui. Per intrappolare Kabir, Epifania si finge ferita, ma il medico resta insensibile al suo fascino ed indifferente alla sua ricchezza.\nDeterminata a conquistare il medico, Epifania acquista la propriet\u00e0 che circonda la sua clinica e poi vi erige una nuova, moderna struttura. Quando Kabir rifiuta l'offerta di Epifania di dirigere la nuova clinica, ella invece suggerisce che si sposino. Intimidito dalla testardaggine dell'ereditiera, Kabir le confessa una promessa fatta a sua madre sul letto di morte: non si sarebbe mai sposato a meno che la futura sposa, riuscisse a sopravvivere dignitosamente per tre mesi con soli 35 scellini come base di partenza. Imperterrita, Epifania accetta la sfida.\nVolendo dimostrare il proprio valore, Epifania prende i 35 scellini e si mette a lavorare in un pastificio. L\u00ec, minaccia di denunciare le violazioni sul lavoro a meno che Joe, il proprietario, non le permetta di gestire l'impianto. Tre mesi pi\u00f9 tardi, Epifania ha aumentato la produttivit\u00e0 e reso l'attivit\u00e0 un grande successo. Epifania torna e informa Kabir che lei ha vinto la sfida. Quando lui risponde invece di non essere riuscito a trasformare 500 sterline in 15,000 e di aver dato via tutti i soldi, Epifania \u00e8 profondamente offesa. Non volendone sapere pi\u00f9 di uomini, annuncia che ha intenzione di sciogliere il suo impero e ritirarsi in un monastero tibetano, dopo aver sfrattato tutti i monaci.\nNel disperato tentativo di mantenere il suo lavoro, Sagamore si rende conto che Kabir \u00e8 responsabile del comportamento imprevedibile di Epifania e va a parlare con il medico. Alla clinica, Sagamore dice a Kabir che Epifania ha promesso di ritirarsi dal mondo allo scoccare della mezzanotte. Venuto a conoscenza della scommessa, acquista da Kabir delle ricette mediche per 15,000 sterline. Quindi Kabir si precipita da Epifania, i due si baciano e lui finalmente le esprime il suo amore.\nProduzione.\nIl soggetto \u00e8 tratto dalla omonima commedia di George Bernard Shaw."}
{"id": "2905832", "revid": "31393491", "url": "https://it.wikipedia.org/wiki?curid=2905832", "title": "Canal de Corse", "text": ""}
{"id": "2905833", "revid": "120311991", "url": "https://it.wikipedia.org/wiki?curid=2905833", "title": "Carlo Fornara", "text": "Biografia.\nNato a Prestinone nel 1871 in una umile famiglia di contadini della Val Vigezzo, mostr\u00f2 il suo talento dopo aver iniziato a frequentare i corsi di pittura, disegno e ornato presso la locale scuola d'arte \"Rossetti Valentini\" di Santa Maria Maggiore \u2013 dove strinse forti rapporti di amicizia con altri futuri pittori come Giovanni Battista Ciolina, Gian Maria Rastellini e Lorenzo Peretti Junior \u2013 seguendo gli insegnamenti di Enrico Cavalli, grande conoscitore dell'arte francese di quell'epoca, il quale lo spron\u00f2 in maniera decisiva affinch\u00e9 seguisse la via della pittura.\nNella primavera del 1891 espose due opere, \"La bottega del calderaio\" e \"Ricordanze\", alla Prima Triennale di Brera, occasione fondamentale che lo mise in contatto per la prima volta con le istanze divisioniste. Durante il suo soggiorno a Lione, tra il 1894 ed il 1895, in compagnia dell'amico e collega Ciolina, Fornara si avvicin\u00f2 alla corrente pittorica del neoimpressionismo, il cui influsso si manifesta nell'opera \"En plen air\", che venne tuttavia rifiutata nel 1897 dalla Terza Biennale di Brera, nonostante il giudizio molto positivo di alcuni artisti, tra cui Giuseppe Pellizza da Volpedo e Giovanni Segantini, due dei maggiori esponenti della corrente divisionista.\nNel 1899 partecip\u00f2 alla III Esposizione internazionale d'arte di Venezia.\nEntrato in contatto con Alberto Grubicy de Dragon, titolare della \"Galleria Grubicy\" e fratello del promotore del divisionismo a livello europeo, il mercante d'arte e pittore egli stesso Vittore Grubicy de Dragon, fu molto apprezzato da entrambi e messo in contatto con Segantini, che volle il giovane artista come suo assistente, per l'Esposizione di Parigi del 1900.\nGrazie al patrocinio dei Grubicy, Fornara fu presente ad esposizioni pittoriche nazionali ed internazionali di una certa rilevanza in quegli anni; ma l'adesione alla scuola divisionista inizi\u00f2 gradatamente ad indebolirsi, fino a scemare del tutto intorno agli anni venti, quando l'artista inizi\u00f2 a cercare uno stile pittorico del tutto personale. A partire dal 1922 si ritir\u00f2 definitivamente nella sua amata Val Vigezzo, dove mor\u00ec nel 1968."}
{"id": "2905837", "revid": "31393563", "url": "https://it.wikipedia.org/wiki?curid=2905837", "title": "Mar Esperico", "text": ""}
{"id": "2905838", "revid": "2128848", "url": "https://it.wikipedia.org/wiki?curid=2905838", "title": "Comuni del Mali", "text": "I comuni del Mali (in francese: \"commune\") costituiscono la suddivisione territoriale di terzo ed ultimo livello del Paese e ammontano a 697, di cui 19 sono comuni urbani e 678 comuni rurali.\nL'attuale struttura \u00e8 uguale per tutti i circondari, come stabilito da una riforma delle amministrazioni locali del 1999. In precedenza alcuni circondari, specialmente quelli pi\u00f9 urbanizzati, erano divisi in quartieri (\"arrondissement\"); attualmente tutti i circondari sono divisi in comuni, che a loro volta sono divisi in quartieri se urbani e in villaggi se rurali; queste ultime suddivisioni non hanno peraltro valenza amministrativa."}
{"id": "2905848", "revid": "107511869", "url": "https://it.wikipedia.org/wiki?curid=2905848", "title": "Alditoli", "text": "Gli alditoli (chiamati in passato glucitoli) sono dei polioli prodotti per riduzione di zuccheri.\nPossono derivare sia monosaccaridi sia disaccaridi, aldosi o chetosi, per riduzione del gruppo aldeidico o carbonilico, pertanto la formula bruta generale \u00e8 H(HCHO)n+1H.\nSono sostanze dotate di sapore dolce e non tossiche. Possono essere estratte da fonti vegetali (frutti e bacche) ma industrialmente vengono prodotti per sintesi.\nChimica.\nLa nomenclatura di questi composti \u00e8 data dal prefisso dello zucchero da cui deriva con il suffisso \"-itolo\".\nDato che lo zucchero pi\u00f9 semplice \u00e8 la gliceraldeide l'alditolo pi\u00f9 semplice \u00e8 il glicerolo, che non presenta attivit\u00e0 ottica. Alditoli chirali vengono ottenuti da zuccheri chirali. \nSe scaldati non caramellizzano n\u00e9 imbruniscono.\nVengono prodotti per riduzione con idruri, per idrogenazione catalitica o per via elettrochimica.\nUso alimentare.\nA causa del sapore dolce e il basso contenuto calorico, gli alditoli vengono utilizzati in ambito alimentare come dolcificanti. Non essendo metabolizzati dalla flora batterica orale non contribuiscono all'insorgenza della carie. Sono capaci di dare una forte sensazione di freschezza in bocca, questo fatto \u00e8 dovuto al carattere endotermico della reazione di solubilizzazione.\nUna volta ingeriti vengono assorbiti parzialmente nell'intestino per diffusione passiva, per questo in quantit\u00e0 eccessive sono lassativi. La parte non assorbita viene degradata per fermentazione dalla flora intestinale."}
{"id": "2905850", "revid": "31393765", "url": "https://it.wikipedia.org/wiki?curid=2905850", "title": "Universit\u00e0 della Corsica Pasquale Paoli", "text": ""}
{"id": "2905852", "revid": "287204", "url": "https://it.wikipedia.org/wiki?curid=2905852", "title": "Gran Premio motociclistico delle Nazioni 1949", "text": "Il Gran Premio motociclistico delle Nazioni 1949 \u00e8 il sesto e ultimo appuntamento del motomondiale 1949.\nSi svolge il 4 settembre 1949 sul circuito di Monza, unico circuito permanente di quella stagione. Il nome ufficiale di \"27\u00b0 GP delle Nazioni\" si riferisce al ventisettesimo anniversario del primo Gran Premio delle Nazioni, tenutosi proprio a Monza nel 1922, piuttosto che alla ventisettesima edizione della prova.\nLe 4 gare vedono le vittorie di Nello Pagani su Gilera nella Classe 500, di Dario Ambrosini nella Classe 250, di Gianni Leoni nella Classe 125 e di Ercole Frigerio (in coppia con Lorenzo Dobelli) nei sidecar.\nNella 125, basta un quinto posto a Nello Pagani per aggiudicarsi il titolo mondiale, grazie anche al ritiro del rivale Ubbiali. Il pilota di Milano colleziona anche la vittoria al fotofinish della gara delle 500, pur non riuscendo a vincere il campionato a causa di un cavillo regolamentare.\nNella 250 vince il titolo l'italiano Bruno Ruffo che si laurea campione grazie ai 6 punti assegnati al quarto classificato.\nI sidecar vedono la splendida vittoria della coppia italiana Frigerio/Dobelli su Gilera che agguantano cos\u00ec il secondo posto in campionato. L'equipaggio britannico Oliver/Jenkinson, gi\u00e0 matematicamente iridata, giunge al traguardo in quinta posizione.\nClasse 500.\nSu 23 piloti alla partenza, ne vennero classificati 15.\nClasse 250.\n19 piloti alla partenza, 15 al traguardo.\nClasse 125.\n16 piloti alla partenza, 13 al traguardo.\nClasse sidecar.\n8 equipaggi al traguardo."}
{"id": "2905854", "revid": "307309", "url": "https://it.wikipedia.org/wiki?curid=2905854", "title": "Libertad de Sunchales", "text": ""}
{"id": "2905857", "revid": "547992", "url": "https://it.wikipedia.org/wiki?curid=2905857", "title": "Ansano Giannarelli", "text": "Biografia.\nFiglio di un matematico, dopo la laurea in giurisprudenza inizia a lavorare nel cinema come segretario di edizione e assistente regista di Mario Monicelli.\nCon la collaborazione di Mino Argentieri dall'omonimo testo di Giacomo Debenedetti, nel 1960 realizza il suo primo cortometraggio, \"16 ottobre 1943\", sul rastrellamento del ghetto di Roma, candidato quell'anno all'Oscar nella sezione cortometraggi.\nDopo aver partecipato alla realizzazione del collettivo documentaristico \"I misteri di Roma\" (1963), nel 1969 gira l'originale \"Sierra Maestra\", sulla rivoluzione in Sud America. \nCollaborando con Lucio Lombardo Radice, nel 1973 dirige il film \"Non ho tempo\" e nel 1977 l'episodio televisivo \"Elogio di Gaspard Monge fatto da lui stesso\": entrambi biografie di due matematici francesi, rispettivamente \u00c9variste Galois e Gaspard Monge.\nDagli anni ottanta alla morte continua a girare documentari per la televisione, in particolare sulla vita ed il pensiero di famosi esponenti politici comunisti."}
{"id": "2905859", "revid": "1428919", "url": "https://it.wikipedia.org/wiki?curid=2905859", "title": "Marc Caussidi\u00e8re", "text": "Nato in una famiglia piccolo-borghese, fu impiegato a Saint-\u00c9tienne e partecip\u00f2 all'insurrezione di Lione nel 1834, nella quale mor\u00ec suo fratello: condannato a vent'anni di prigione, ricevette una grazia nel 1837. In seguito lavor\u00f2 come broker, commerciante di vini e giornalista del quotidiano \"La R\u00e9forme\".\nFu molto attivo durante la rivoluzione francese del 1848, nella quale combatt\u00e9 sulle barricate e assal\u00ec la sede della polizia: proprio per questo, venne nominato Prefetto delle forze dell'ordine dal governo provvisorio. In questa veste sostitu\u00ec i sergenti della citt\u00e0 con la nuova figura dei \"guardiani di Parigi\" e cre\u00f2 il corpo della \"Guardia del popolo\", composta da tutti elementi rivoluzionari recentemente scarcerati e formata da quattro societ\u00e0 (\"La Montagnarde\", \"Saint-Just\", \"Febbraio\" e \"Morisset\"). A partire dal maggio del 1848 la commissione cerc\u00f2, senza successo, di eliminare la Prefettura di polizia.\nDopo il fallimento dell'invasione dell'Assemblea Nazionale (15 maggio 1848), venne licenziato dalla carica di Prefetto di polizia dalla Commissione esecutiva e per protesta egli si dimise dal suo mandato di deputato all'Assemblea Costituente. Nelle elezioni di inizio giugno venne rieletto, ma dopo il fallimento della rivolta delle \"giornate di giugno\", fu costretto a fuggire e si rifugi\u00f2 in Inghilterra e negli Stati Uniti, dove riprese la sua attivit\u00e0 di broker vinicolo. Condannato in contumacia alla deportazione da parte della Corte di Giustizia per la sua partecipazione alla manifestazione del 15 maggio 1848, torn\u00f2 in Francia dopo l'amnistia del 1859.\nNegli ultimi mesi di vita scrisse le sue \"Memorie\"; Caussidi\u00e8re viene inoltre citato da Karl Marx nel primo capitolo de \"Il 18 Brumaio di Luigi Bonaparte\" come versione \"farsa\" di Georges Jacques Danton."}
{"id": "2905872", "revid": "1372005", "url": "https://it.wikipedia.org/wiki?curid=2905872", "title": "Sigeardo di Beilstein", "text": "Biografia.\nSigeardo era il figlio di Sigeardo VII conte di Chiemgau, della dinastia dei Sigeardingi, e di Bilihild di Andechs. Nel 1072 consacra il monastero di Michaelbeuern, a nord di Salisburgo; lo stesso anno riesce a far assegnare a sua sorella Friedgund, badessa di S. Maria in Aquileia, alcuni villaggi in Italia.\nSuccessore del patriarca di Aquileia Ravengero nel 1068, durante la lotta per le investiture si schier\u00f2 dalla parte dell'imperatore Enrico IV, sceso in Italia per ottenere la revoca della scomunica ottenuta da papa Gregorio VII (celebre l'episodio della cosiddetta \"umiliazione di Canossa\"). Enrico si trov\u00f2 ben presto ad affrontare una rivolta dei nobili, dovuta alla sua lontananza e al fatto che il papa, pur avendo ritirato la scomunica, non aveva annullato la dichiarazione di decadenza dal trono. Risolti i problemi con il papa, Enrico tent\u00f2 dunque di precipitarsi in patria per ristabilire il suo potere, ma scopr\u00ec che i nobili locali che controllavano i valichi alpini si erano schierati con la nobilt\u00e0 tedesca, vista al momento come favorita. Solo Sigeardo gli concesse di passare.\nPer la sua fedelt\u00e0, Sigeardo ottenne dall'imperatore, con la dieta di Pavia del 3 aprile 1077, l'investitura feudale di \"Duca del Friuli\" (dopo aver deposto il conte Lodovico, che ricopriva tale carica fino a quel momento) e il titolo di \"Principe\"; i titoli di \"Marchese d'Istria\", \"Margravio della Carniola\" gli verranno assegnati con la dieta di Norimberga dell'11 giugno dello stesso anno, costituendo quindi il \"Principato ecclesiastico di Aquileia\", feudo diretto del Sacro Romano Impero. Ottenne inoltre la propriet\u00e0 del feudo di Lucenigo (ora frazione di Gorizia) che in precedenza era stato del conte Ludwig e a cui successe il conte Werigands.\nSigeardo mor\u00ec di morte improvvisa pochi mesi dopo l'investitura, il 12 agosto 1077."}
{"id": "2905877", "revid": "2048388", "url": "https://it.wikipedia.org/wiki?curid=2905877", "title": "Nicola Zanone", "text": "Caratteristiche tecniche.\nAttaccante dotato di ottima tecnica ma discontinuo nelle prestazioni, fu spesso frenato da problemi fisici quali la pubalgia.\nCarriera.\nProveniente dalle giovanili della , senza riuscire ad arrivare in prima squadra, ha militato in Serie A con le maglie di (esordio in massima serie il 18 febbraio 1979 nel pareggio esterno contro il ), (in due differenti periodi) e , totalizzando complessivamente 96 presenze e 15 reti, di cui 8 nella sola stagione 1980-1981 in cui risult\u00f2 il miglior marcatore in campionato dell'Udinese.\nHa inoltre totalizzato 114 presenze e 24 reti in Serie B con le maglie di , L.R. Vicenza, Sampdoria, e , conquistando la promozione in massima serie con il club genovese nella stagione 1981-1982.\nHa chiuso la carriera militando per una stagione nella formazione canadese del , allora militante nella American Professional Soccer League (APSL)."}
{"id": "2905878", "revid": "31394099", "url": "https://it.wikipedia.org/wiki?curid=2905878", "title": "Adrasto di Afrodisiade", "text": ""}
{"id": "2905879", "revid": "395232", "url": "https://it.wikipedia.org/wiki?curid=2905879", "title": "E.403", "text": ""}
{"id": "2905880", "revid": "491592", "url": "https://it.wikipedia.org/wiki?curid=2905880", "title": "Muz Weber", "text": ""}
{"id": "2905881", "revid": "31394143", "url": "https://it.wikipedia.org/wiki?curid=2905881", "title": "Afrodisiade", "text": ""}
{"id": "2905882", "revid": "101175", "url": "https://it.wikipedia.org/wiki?curid=2905882", "title": "Campionato mondiale Superbike 1995", "text": "Il campionato mondiale di Superbike 1995 \u00e8 l'ottava edizione del campionato mondiale Superbike riconosciuta ufficialmente dalla FIM.\nLe prove in calendario aumentarono di una unit\u00e0 rispetto all'edizione precedente con l'arrivo di un nuovo gran premio disputato negli Stati Uniti; in totale si gareggi\u00f2 8 volte in Europa, 2 in Asia, 1 in Australia e 1 appunto negli USA.\nCarl Fogarty biss\u00f2 il successo dell'anno precedente, vincendo 13 gare del campionato, mentre la Ducati si impose per il quinto anno consecutivo tra i costruttori.\nIl pilota giapponese Yasutomo Nagai fu vittima di un grave incidente nel corso del Gran Premio di Assen. Investito dalla sua stessa moto, mor\u00ec 2 giorni dopo la gara senza aver mai ripreso conoscenza. La gara fu immediatamente sospesa e la classifica, come da regolamento, fu stilata secondo le posizioni del giro precedente all'incidente, in cui Nagai era in quinta posizione.\nClassifiche.\nSistema di punteggio.\nDa quest'anno venne leggermente modificato il sistema di punteggio relativo alle prime tre posizioni: mentre precedentemente i punti assegnati erano di 20, 17 e 15, si pass\u00f2 a premiare il primo posto con 25 punti, il secondo con 20 e il terzo con 16, lasciando invariato il resto.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10|| width=6%|11|| width=6%|12|| width=6%|13|| width=6%|14|| width=6%|15|| width=6%|16&gt;\n!width=5%|Punti"}
{"id": "2905884", "revid": "298229", "url": "https://it.wikipedia.org/wiki?curid=2905884", "title": "Pavel Bart\u00edk", "text": ""}
{"id": "2905885", "revid": "287204", "url": "https://it.wikipedia.org/wiki?curid=2905885", "title": "Pavel Bartik", "text": ""}
{"id": "2905887", "revid": "767487", "url": "https://it.wikipedia.org/wiki?curid=2905887", "title": "Poln\u00e1 (Hazlov)", "text": "Poln\u00e1 (in tedesco \"Hirschfeld\") \u00e8 una frazione di Hazlov, comune ceco del distretto di Cheb, nella regione di Karlovy Vary.\nGeografia fisica.\nIl villaggio si trova 2\u00a0km a sud ovest da Hazlov.\nAltri comuni limitrofi sono Pod\u00edln\u00e1 e Buchwald ad ovest, Lipn\u00e1, V\u00fdhledy, Skalka e Nebesa a nord, Ostroh, Zelen\u00fd H\u00e1j, M\u00fdtinka e Poustka ad est e Seichenreuth, H\u016drka, Dobro\u0161ov, Lib\u00e1, Pomezn\u00e1, Fischern, Hohenberg e Freundschaft a sud.\nStoria.\nLa prima menzione scritta del borgo risale al 1307."}
{"id": "2905892", "revid": "729019", "url": "https://it.wikipedia.org/wiki?curid=2905892", "title": "Guangzhou International Women's Open 2008", "text": "Il Guangzhou International Women's Open 2008 (conosciuto anche come \"TOE Life Ceramics Guangzhou International Women's Open\" per motivi sponsorizzazione) \u00e8 stato un torneo di tennis giocato sul cemento.\n\u00c8 stata la 5\u00aa edizione del Guangzhou International Women's Open, che fa parte della categoria Tier III nell'ambito del WTA Tour 2008.Si \u00e8 giocato a Canton in Cina, dal 15 settembre al 21 settembre 2008.\nCampionesse.\nSingolare.\n Vera Zvonar\u00ebva ha battuto in finale Shuai Peng, 6\u20137(4), 6\u20130, 6\u20132\nDoppio.\n Marija Korytceva / Tat'jana Pu\u010dek hanno battuto in finale Tiantian Sun / Zi Yan, 6\u20133, 4\u20136, 10\u20138"}
{"id": "2905898", "revid": "1442080", "url": "https://it.wikipedia.org/wiki?curid=2905898", "title": "Guangzhou International Women's Open 2008 - Singolare", "text": "Il singolare del Guangzhou International Women's Open 2008 \u00e8 stato un torneo di tennis facente parte del WTA Tour 2008.\nVirginie Razzano era la detentrice del titolo, ma quest'anno non ha partecipato.\nVera Zvonar\u00ebva ha battuto in finale 6\u20137(4), 6\u20130, 6\u20132, Peng Shuai."}
{"id": "2905899", "revid": "599013", "url": "https://it.wikipedia.org/wiki?curid=2905899", "title": "Stanislav Vartovn\u00edk", "text": ""}
{"id": "2905901", "revid": "287204", "url": "https://it.wikipedia.org/wiki?curid=2905901", "title": "Stanislav Vartovnik", "text": ""}
{"id": "2905904", "revid": "838137", "url": "https://it.wikipedia.org/wiki?curid=2905904", "title": "Guangzhou International Women's Open 2008 - Doppio", "text": "Il doppio del Guangzhou International Women's Open 2008 \u00e8 stato un torneo di tennis facente parte del WTA Tour 2008.\nShuai Peng e Zi Yan erano le detentrici del titolo, ma non hanno partecipato insieme.\nPeng ha fatto coppia con Yanina Wickmayer, ma ha perso nel 1\u00ba turno contro Marija Korytceva e Tat'jana Pu\u010dek.\nYan ha fatto coppia con Tiantian Sun, ma Marija Korytceva e Tat'jana Pu\u010dek le hanno battuto in finale 6\u20133, 4\u20136, 10\u20138."}
{"id": "2905906", "revid": "733832", "url": "https://it.wikipedia.org/wiki?curid=2905906", "title": "Kukulcan", "text": ""}
{"id": "2905907", "revid": "1013865", "url": "https://it.wikipedia.org/wiki?curid=2905907", "title": "Saint John (Antigua e Barbuda)", "text": "Saint John \u00e8 una parrocchia di Antigua e Barbuda che si trova nella parte settentrionale dell'isola di Antigua."}
{"id": "2905910", "revid": "767487", "url": "https://it.wikipedia.org/wiki?curid=2905910", "title": "Barrandeina", "text": "La barrandeina (gen. Barrandeina) \u00e8 una pianta estinta, vissuta nel Devoniano medio e superiore (380 \u2013 360 milioni di anni fa). I suoi resti fossili sono stati ritrovati in Europa (Repubblica Ceca), Asia (Cina) e Nordamerica.\nDescrizione.\nL'aspetto di questa pianta era piuttosto curioso: vi era una sorta di tronco tozzo, costituito da coste arrangiate a spirale, irregolari, larghe e piatte. Questo tronco terminava in tre rami, che a loro volta probabilmente portavano fronde sottili. In generale, l'aspetto di \"Barrandeina\" doveva essere molto diverso da quello di altre piante devoniane, come \"Protolepidodendron\", \"Archaeopteris\", \"Pseudosporochnus\" e \"Wattieza\", dotate generalmente di alti fusti di forma slanciata. Le dimensioni di \"Barrandeina\" non dovevano superare qualche decina di centimetri in altezza.\nTassonomia.\nNonostante l'aspetto insolito, \u00e8 probabile che \"Barrandeina\" fosse una stretta parente di \"Protolepidodendron\", e come quest'ultimo apparteneva alle licofite. Una possibile forma analoga \u00e8 \"Barinophyton\". La specie pi\u00f9 nota di barrandeina \u00e8 Barrandeina dusliana, rinvenuta per la prima volta in Repubblica Ceca, ma ulteriori ritrovamenti sono avvenuti in Cina insieme alla scoperta di nuove specie (\"B. contigua\", \"B. lixianensis\", \"B. multistriata\", \"B. laxa\").\nAltri autori collocano la \"Barrandeina\" nella divisione delle Pteridophyta."}
{"id": "2905914", "revid": "287204", "url": "https://it.wikipedia.org/wiki?curid=2905914", "title": "Fortis Championships Luxembourg 2008", "text": "Il Fortis Championships Luxembourg 2008 \u00e8 stato un torneo di tennis giocato sul cemento indoor. \u00c8 stata la 13\u00aa edizione del torneo, che fa parte della categoria Tier III nell'ambito del WTA Tour 2008. Il torneo si \u00e8 giocato a Lussemburgo dal 20 al 26 ottobre 2008.\nCampionesse.\nSingolare.\n Elena Dement'eva ha battuto in finale Caroline Wozniacki, 2\u20136, 6\u20134, 7\u20136(4)\nDoppio.\n Sorana C\u00eerstea / Marina Erakovi\u0107 hanno battuto in finale Vera Du\u0161evina / Marija Korytceva, 2\u20136, 6\u20133, 10\u20138"}
{"id": "2905918", "revid": "599013", "url": "https://it.wikipedia.org/wiki?curid=2905918", "title": "R\u00f3bert Hupka", "text": ""}
{"id": "2905919", "revid": "287204", "url": "https://it.wikipedia.org/wiki?curid=2905919", "title": "Fortis Championships Luxembourg 2008 - Singolare", "text": "Il singolare del Fortis Championships Luxembourg 2008 \u00e8 stato un torneo di tennis facente parte del WTA Tour 2008.\nAna Ivanovi\u0107 era la detentrice del titolo, ma quest'anno non ha partecipato.\nElena Dement'eva ha battuto in finale 2\u20136, 6\u20134, 7\u20136(4) Caroline Wozniacki."}
{"id": "2905921", "revid": "1305772", "url": "https://it.wikipedia.org/wiki?curid=2905921", "title": "Kr\u00e1my", "text": "Kr\u00e1my (in tedesco \"Kram\") \u00e8 una frazione di Nov\u00e9 Dvory, comune ceco del distretto di P\u0159\u00edbram, in Boemia Centrale. Nel 2009 il comune registra 84 abitazioni.\nGeografia fisica.\nKr\u00e1my ha un'area di 393,48 ha (circa 3,39\u00a0km\u00b2).\nIl villaggio dista 1,5\u00a0km a sud ovest da Nov\u00e9 Dvory. Altri comuni limitrofi sono Velk\u00e1 Hra\u0161tice, Nov\u00fd Kn\u00edn e Mal\u00e1 Hra\u0161tice ad ovest, Velk\u00e1 Le\u010dice, Mal\u00e1 Le\u010dice, Sene\u0161nice e Lahovska a nord, Bu\u0161 ad est e Sudovice, K\u0159\u00ed\u017eov, Korkyn\u011b, Z\u00e1born\u00e1 Lhota, Chotilsko, Mokrsko, Lib\u010dice e Prost\u0159edn\u00ed Lhota a sud."}
{"id": "2905925", "revid": "838137", "url": "https://it.wikipedia.org/wiki?curid=2905925", "title": "Fortis Championships Luxembourg 2008 - Doppio", "text": "Il doppio del Fortis Championships Luxembourg 2008 \u00e8 stato un torneo di tennis facente parte del WTA Tour 2008.\nIveta Bene\u0161ov\u00e1 e Janette Hus\u00e1rov\u00e1 erano le detentrici del titolo, ma solo Benesova ha partecipato in coppia con Peng Shuai, ma ha perso nei quarti di finale contro Mervana Jugi\u0107-Salki\u0107 e Aur\u00e9lie V\u00e9dy.\nSorana C\u00eerstea e Marina Erakovi\u0107 hanno battuto in finale 2\u20136, 6\u20133, 10\u20138 Vera Du\u0161evina e Marija Korytceva."}
{"id": "2905930", "revid": "287204", "url": "https://it.wikipedia.org/wiki?curid=2905930", "title": "Bell Challenge 2008", "text": "Il Bell Challenge 2008 \u00e8 stato un torneo di tennis giocato sul cemento indoor.\n\u00c8 stata la 16\u00aa edizione del Bell Challenge, che fa parte della categoria Tier III nell'ambito del WTA Tour 2008.\nSi \u00e8 giocato al PEPS sport complex di Qu\u00e9bec in Canada,\ndal 27 ottobre al 2 novembre 2008.\nCampionesse.\nSingolare.\n Nadia Petrova ha battuto in finale Bethanie Mattek, 4\u20136, 6\u20134, 6\u20131\nDoppio.\n Anna-Lena Gr\u00f6nefeld / Vania King hanno battuto in finale Jill Craybas / Tamarine Tanasugarn, 7\u20136(3), 6\u20134"}
{"id": "2905932", "revid": "838137", "url": "https://it.wikipedia.org/wiki?curid=2905932", "title": "Tom\u00e1\u0161 Kme\u0165", "text": "Gioca nel ruolo di centrale nello Sport-Club Charlottenburg Berlin Volleyball."}
{"id": "2905933", "revid": "101175", "url": "https://it.wikipedia.org/wiki?curid=2905933", "title": "Campionato mondiale Superbike 1996", "text": "Il campionato mondiale di Superbike 1996 \u00e8 la nona edizione del campionato mondiale Superbike riconosciuta ufficialmente dalla FIM.\nLe prove, con qualche modifica nell'ordine di effettuazione, rimasero le stesse 12 dell'anno precedente: 8 gran premi si disputarono in Europa, 2 in Asia, 1 in Australia e 1 negli Stati Uniti.\nIl titolo piloti fu vinto da Troy Corser con 7 vittorie in gara, mentre la Ducati conquist\u00f2 per il sesto anno consecutivo il titolo costruttori.\nClassifiche.\nSistema di punteggio.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10|| width=6%|11|| width=6%|12|| width=6%|13|| width=6%|14|| width=6%|15|| width=6%|16&gt;\n!width=5%|Punti"}
{"id": "2905936", "revid": "1442080", "url": "https://it.wikipedia.org/wiki?curid=2905936", "title": "Bell Challenge 2008 - Singolare", "text": "Il singolare del Bell Challenge 2008 \u00e8 stato un torneo di tennis facente parte del WTA Tour 2008.\nLindsay Davenport era la detentrice del titolo, ma quest'anno non ha partecipato.\nNadia Petrova ha battuto in finale 4\u20136, 6\u20134, 6\u20131, Bethanie Mattek."}
{"id": "2905937", "revid": "287204", "url": "https://it.wikipedia.org/wiki?curid=2905937", "title": "Tomas Kmet", "text": ""}
{"id": "2905943", "revid": "838137", "url": "https://it.wikipedia.org/wiki?curid=2905943", "title": "Bell Challenge 2008 - Doppio", "text": "Il doppio del Bell Challenge 2008 \u00e8 stato un torneo di tennis facente parte del WTA Tour 2008.\nChristina Fusano e Raquel Kops-Jones erano le detentrici del titolo, ma quest'anno non hanno partecipato insieme.\nFusano ha fatto coppia con Angela Haynes, ma ha perso nel 1\u00ba turno contro Jill Craybas e Tamarine Tanasugarn.\nKops-Jones ha fatto coppia con Abigail Spears, ma ha perso in semifinale contro Anna-Lena Gr\u00f6nefeld e Vania King.\nAnna-Lena Gr\u00f6nefeld e Vania King hanno battuto in finale 7\u20136(3), 6\u20134 Jill Craybas e Tamarine Tanasugarn."}
{"id": "2905954", "revid": "767487", "url": "https://it.wikipedia.org/wiki?curid=2905954", "title": "Forest Hills Tennis Classic 2008", "text": "Il Forest Hills Tennis Classic 2008 \u00e8 stato un torneo di tennis giocato sul cemento. \n\u00c8 stata la 5\u00aa edizione del Forest Hills Tennis Classic, che fa parte della categoria Tier IV nell'ambito del WTA Tour 2008. Si \u00e8 giocato a Forest Hills, New York negli USA,\ndal 19 al 23 agosto 2008.\nCampionesse.\nSingolare.\n Lucie \u0160af\u00e1\u0159ov\u00e1 ha battuto in finale Shuai Peng, 6\u20134, 6\u20132"}
{"id": "2905957", "revid": "339392", "url": "https://it.wikipedia.org/wiki?curid=2905957", "title": "Leopold Leonard von Thun und Hohenstein", "text": ""}
{"id": "2905969", "revid": "767487", "url": "https://it.wikipedia.org/wiki?curid=2905969", "title": "Forest Hills Tennis Classic", "text": "Il Forest Hills Tennis Classic \u00e8 stato un torneo femminile di tennis che si disputava al West Side Tennis Club di Forest Hills negli USA. Fin dalla fondazione fa parte del WTA Tour, prima nella categoria Tier V e poi nella Tier IV. Si giocava sul cemento."}
{"id": "2905975", "revid": "1442080", "url": "https://it.wikipedia.org/wiki?curid=2905975", "title": "Forest Hills Tennis Classic 2008 - Singolare", "text": "Il singolare del Forest Hills Tennis Classic 2008 \u00e8 stato un torneo di tennis facente parte del WTA Tour 2008.\nGisela Dulko era la detentrice del titolo, ma quest'anno non ha partecipato.\nLucie \u0160af\u00e1\u0159ov\u00e1 ha battuto in finale 6\u20134, 6\u20132, Shuai Peng."}
{"id": "2905976", "revid": "767487", "url": "https://it.wikipedia.org/wiki?curid=2905976", "title": "Non ho tempo", "text": "Non ho tempo \u00e8 un film del 1973 diretto da Ansano Giannarelli.\nSoggetto liberamente tratto dal libro \"Tredici ore per l'immortalit\u00e0\" di Leopold Infeld, sulla breve esistenza del matematico francese \u00c9variste Galois e sulla sua misteriosa morte. Il film fu trasmesso in tre puntate dalla RAI nel 1977.\nIl titolo deriva da una annotazione trovata nei manoscritti di Galois, scritta di suo pugno la notte prima di essere ucciso, mentre tentava freneticamente di riordinarne il contenuto.\nFu presentato nella Settimana internazionale della critica del 26\u00ba Festival di Cannes.\nTrama.\nStoria del matematico francese \u00c9variste Galois, geniale risolutore di gruppi complessi di equazioni algebriche, che tent\u00f2 per due volte di accedere all'\u00c9cole polytechnique e per due volte venne respinto.\nNacque nel 1811 a Bourg-la-Reine, 12\u00a0km a sud del centro di Parigi.\nEra figlio del sindaco liberale della cittadina, Nicolas-Gabriel Galois, suicidatosi nel 1829 a causa delle contestazioni subite da parte delle frange pi\u00f9 conservatrici.\nDi idee rivoluzionarie e temperamento ribelle, \u00c9variste non sopport\u00f2 mai i metodi di insegnamento accademici ed autoritari del Coll\u00e8ge Royal Louis-le-Grand, dove era stato ammesso come studente, e non riusc\u00ec nemmeno a far comprendere le sue innovative elaborazioni ai suoi insegnanti di matematica.\nDivenne membro della Societ\u00e0 degli Amici del Popolo e partecip\u00f2 con entusiasmo alla Rivoluzione di Luglio del 1830.\nDurante una cena con gli amici fece un brindisi al nuovo Re Luigi Filippo tenendo un coltello nella mano. Accusato di vilipendio verso la corona fu arrestato, ma alla fine del processo il giudice prefer\u00ec assolverlo per evitare di creare ulteriore tensione tra i suoi sostenitori.\nA vent'anni venne ucciso durante un misterioso duello al quale prese parte per difendere Stephanie, una giovane donna che amava. Sicuro della sua morte, la notte prima del duello cerc\u00f2 disperatamente di riordinare i suoi testi inediti.\nQuesti testi furono riscoperti da Liouville soltanto nel 1843, dopo essere stati per anni trascurati, e diedero impulso alla formazione della branca matematica nota come teoria dei gruppi.\nProduzione.\nLa scena della riunione della Societ\u00e0 degli Amici del Popolo \u00e8 stata girata nella sala dello stenditoio del Complesso monumentale di San Michele a Ripa Grande.\nVersione televisiva RAI.\nIl film venne trasmesso dalla Rai in versione televisiva in tre puntate il 4, l'11 e il 18 gennaio 1977 sulla rete 2."}
{"id": "2905978", "revid": "729019", "url": "https://it.wikipedia.org/wiki?curid=2905978", "title": "X-41 Common Aero Vehicle", "text": "X-41 \"Common Aero Vehicle\" \u00e8 la designazione di uno spazioplano militare statunitense ancora classificato. Fotografie e specifiche tecniche non sono ancora state diffuse al pubblico; dunque non si sa ancora molto riguardo ai suoi obiettivi.\u00c8 stato descritto come velivolo sperimentale per la manovra di rientro nell'atmosfera capace di trasportare un carico utile di 1\u00a0000 libbre in voli suborbitali a velocit\u00e0 ipersonica e rilasciando il carico nell'atmosfera terrestre.\nNell'ambito del programma CAV era stata originariamente prevista per una dimostrazione di volo nel corso del 2003, ma le intenzioni attuali (2003) sono sconosciute. \u00c8 probabile che il programma sia stato annullato. Il programma era quello di dimostrare una elevata precisione nel rientro a terra con manovrabilit\u00e0 elevata in una soluzione a basso costo a velivolo sacrificabile.\nQuesto velivolo \u00e8 ora parte del programma FALCON (\"Force Application and Launch from Continental United States\") di DARPA e NASA."}
{"id": "2905982", "revid": "287204", "url": "https://it.wikipedia.org/wiki?curid=2905982", "title": "Hansol Korea Open 2008", "text": "L'Hansol Korea Open 2008 \u00e8 stato un torneo di tennis giocato sul cemento.\n\u00c8 stata la 5\u00aa edizione del Hansol Korea Open, che fa parte della categoria Tier IV nell'ambito del WTA Tour 2008.\nSi \u00e8 giocato al Seoul Olympic Park Tennis Center di Seul in Corea del Sud, dal 22 settembre al 28 settembre 2008.\nCampionesse.\nSingolare.\n Marija Kirilenko ha battuto in finale Samantha Stosur, 2\u20136, 6\u20131, 6\u20134\nDoppio.\n Chia-jung Chuang / Su-wei Hsieh hanno battuto in finale Vera Du\u0161evina / Marija Kirilenko, 6\u20133, 6\u20130"}
{"id": "2905988", "revid": "1442080", "url": "https://it.wikipedia.org/wiki?curid=2905988", "title": "Hansol Korea Open 2008 - Singolare", "text": "Il singolare del Hansol Korea Open 2008 \u00e8 stato un torneo di tennis facente parte del WTA Tour 2008.\nVenus Williams era la detentrice del titolo, ma quest'anno non ha partecipato.\nMarija Kirilenko ha battuto in finale 2\u20136, 6\u20131, 6\u20134, Samantha Stosur."}
{"id": "2905994", "revid": "838137", "url": "https://it.wikipedia.org/wiki?curid=2905994", "title": "Hansol Korea Open 2008 - Doppio", "text": "Il doppio del Hansol Korea Open 2008 \u00e8 stato un torneo di tennis facente parte del WTA Tour 2008.\nChia-jung Chuang e Su-wei Hsieh erano le detentrici del titolo e hanno battuto in finale 6\u20133, 6\u20130 Vera Du\u0161evina e Marija Kirilenko."}
{"id": "2906008", "revid": "767487", "url": "https://it.wikipedia.org/wiki?curid=2906008", "title": "Tashkent Open 2008", "text": "Il Tashkent Open 2008 \u00e8 stato un torneo di tennis giocato sul cemento.\n\u00c8 stata la 10\u00aa edizione del Tashkent Open, che fa parte della categoria Tier IV nell'ambito del WTA Tour 2008.\nSi \u00e8 giocato al Tashkent Tennis Center di Tashkent in Uzbekistan, dal 29 settembre al 5 ottobre 2008.\nCampionesse.\nSingolare.\n Sorana C\u00eerstea ha battuto in finale Sabine Lisicki, 2\u20136, 6\u20134, 7\u20136(4)\nDoppio.\n Ioana Raluca Olaru / Ol'ga Sav\u010duk hanno battuto in finale Nina Brat\u010dikova / Kathrin W\u00f6rle, 5\u20137, 7\u20135, 10\u20137"}
{"id": "2906010", "revid": "1442080", "url": "https://it.wikipedia.org/wiki?curid=2906010", "title": "Tashkent Open 2008 - Singolare", "text": "Il singolare del Tashkent Open 2008 \u00e8 stato un torneo di tennis facente parte del WTA Tour 2008.\nPauline Parmentier era la detentrice del titolo, ma quest'anno non ha partecipato.\nSorana C\u00eerstea ha battuto in finale 2\u20136, 6\u20134, 7\u20136(4), Sabine Lisicki."}
{"id": "2906015", "revid": "2036605", "url": "https://it.wikipedia.org/wiki?curid=2906015", "title": "Sabellius", "text": "Biografia.\n\u00c8 noto che predic\u00f2 a Roma nel 215.\nLa teologia sulla persona di Cristo fu molto combattuta da diverse correnti di pensiero nel cristianesimo delle origini.\nEsponente del monarchianismo modalista, Sabellio dichiar\u00f2 che in Ges\u00f9 vi erano tre diverse manifestazioni: Padre, Figlio e Spirito Santo, a differenza di Ario che nel IV secolo, invece, avrebbe affermato che Ges\u00f9 non era Dio, ma solo l'umano Messia inviato da Dio."}
{"id": "2906016", "revid": "838137", "url": "https://it.wikipedia.org/wiki?curid=2906016", "title": "Tashkent Open 2008 - Doppio", "text": "Il doppio del Tashkent Open 2008 \u00e8 stato un torneo di tennis facente parte del WTA Tour 2008.\nKacjaryna Dzehalevi\u010d e Nastas'sja Jakimava erano le detentrici del titolo, ma quest'anno non hanno partecipato insieme.\nDzehalevich ha fatto coppia con Jaroslava \u0160vedova, ma si \u00e8 ritirata prima del match dei quarti di finale contro Aleksandra Panova e Magdal\u00e9na Ryb\u00e1rikov\u00e1 per l'infortunio della Shvedova.\nYakimova ha fatto coppia con Vesna Manasieva, ma ha perso nel 1\u00ba turno contro Kacjaryna Dzehalevi\u010d e Jaroslava \u0160vedova.\nIoana Raluca Olaru e Ol'ga Sav\u010duk hanno battuto in finale 5\u20137, 7\u20135, 10\u20137 Nina Brat\u010dikova e Kathrin W\u00f6rle."}
{"id": "2906017", "revid": "92920", "url": "https://it.wikipedia.org/wiki?curid=2906017", "title": "Blanche", "text": ""}
{"id": "2906027", "revid": "287204", "url": "https://it.wikipedia.org/wiki?curid=2906027", "title": "WTA Tour Championships 2008", "text": "Il WTA Tour Championships 2008 (conosciuto anche come Sony Ericsson Championships) \u00e8 stato un torneo di tennis che si \u00e8 giocato a Doha, in Qatar dal 4 al 9 novembre su campi in cemento. \u00c8 stata la 38\u00aa edizione del torneo di fine anno di singolare, 33a del torneo di doppio. Per la prima volta il Khalifa International Tennis Complex ha ospitato il WTA Tour Championships. Il Masters femminile ha visto in campo a partire le migliori otto giocatrici della stagione. Come sempre sono state divise in due gironi (che prevedono la formula del round robin) - caratterizzati dai colori della bandiera del Qatar\nCampionesse.\nSingolare.\n Venus Williams ha battuto in finale Vera Zvonar\u00ebva, 6\u20137(5), 6\u20130, 6\u20132\nDoppio.\n Cara Black / Liezel Huber hanno battuto in finale Kv\u011bta Peschke / Rennae Stubbs, 6\u20131, 7\u20135"}
{"id": "2906028", "revid": "2025766", "url": "https://it.wikipedia.org/wiki?curid=2906028", "title": "Bulzoni Editore", "text": "La Bulzoni Editore srl, \u00e8 una casa editrice italiana universitaria.\nStoria.\nL'attivit\u00e0 editoriale della Bulzoni \u00e8 iniziata nel 1971 con Mario Bulzoni, fondatore della casa editrice, che gestiva, con l'aiuto della moglie Ivana, una libreria nei pressi della citt\u00e0 universitaria \"La Sapienza\" di Roma; all'inizio dell'attivit\u00e0, la libreria, oltre a vendere testi per le varie facolt\u00e0, distribuiva le \"dispense\" che venivano stampate in proprio.\nLa casa editrice ha un ricco catalogo di testi universitari, soprattutto di facolt\u00e0 umanistiche, per un totale di pi\u00f9 di 4000 pubblicazioni a marzo 2018.\n\u00c8 specializzata inoltre nella pubblicazione di testi di storia e di critica teatrale e cinematografica. La prima grande opera pubblicata dalla Bulzoni fu, nel 1967, il testo di Marcello e Maurizio Fagiolo dell'Arco \"Bernini: una introduzione al Gran Teatro del Barocco\". L'attivit\u00e0 editoriale \u00e8 proseguita nel tempo grazie all'opera attenta delle figlie Anna e Paola, ora progredisce sotto la guida di Paola e di Marta, la figlia di Anna.\nRiviste.\nTra le riviste pubblicate dalla casa editrice:"}
{"id": "2906033", "revid": "298229", "url": "https://it.wikipedia.org/wiki?curid=2906033", "title": "Tito Santana", "text": "Solis \u00e8 a tutti gli effetti un cittadino statunitense, essendo nato e cresciuto a Mission, Texas; le sue origini messicane lo hanno per\u00f2 ben presto portato ad esibirsi con il \"ring name\" di Tito Santana, annunciato come proveniente da Toluca, Messico, mossa che lo ha aiutato a diventare un vero e proprio idolo dei fan ispanici. Dopo una breve avventura nel football americano, Solis passa al wrestling. Fa esperienza in numerosi territori NWA e AWA, dove lotta senza fortuna contro il campione Nick Bockwinkel.\nCarriera.\nWWF e AWA (1979-1984).\nNel 1979 Tito approda alla WWE, dove raggiunge il successo nella categoria tag team facendo coppia con il polacco Ivan Putski. I due dominano la divisione tag team per diversi mesi, strappando le cinture ai Valiant Brothers e conquistando il premio PWI Tag Team Of The Year.\nNella primavera del 1980 i Wild Samoans sottraggono loro le cinture e poco dopo Santana torna alla AWA. Anche qui continua a lottare in coppia ma si mette in luce anche da singolo grazie alle rivalit\u00e0 con Jesse Ventura, Big John Studd e di nuovo Nick Bockwinkel.\nNel 1983 torna alla WWE. Nel secondo stint a Stamford, Santana fornisce prestazioni cos\u00ec convincenti che molto spesso i suoi incontri sono i pi\u00f9 lunghi degli show e terminano con pareggi per limite di tempo, perch\u00e9 pochi come lui sono capaci di mantenere viva l'attenzione della folla cos\u00ec a lungo.\nL'anno successivo entra nella lotta per le cinture. Fallito l'assalto al WWE title di The Iron Sheik, Tito si concentra sul titolo intercontinentale in mano a Don Muraco e riesce a conquistarlo l'11 febbraio 1984 a Boston. Nei mesi successivi affronta diversi sfidanti: il pi\u00f9 insidioso \u00e8 senza dubbio Greg The Hammer Valentine. I due si danno battaglia innumerevoli volte nel corso del successivo anno e mezzo, mettendo in scena sfide sempre molto apprezzate dal pubblico. Il 13 ottobre 1984 Valentine batte Santana approfittando di un infortunio al ginocchio del campione. Per nulla scoraggiato, Tito torna dopo essersi operato e si rimette alla caccia della cintura.\nPeriodo 1985-87.\nNella prima WrestleMania I s'impone su The Executioner sottomettendolo alla Figure Four leg lock, non a caso la mossa preferita di The Hammer. Il 23 luglio, nel programma tv Prime Time Wrestling, viene trasmesso l'incontro che segna la fine del lungo feud con Valentine: Tito si impone in uno Steel Cage Match e riconquista la cintura, che viene successivamente distrutta dal rivale.\nCon una cintura intercontinentale nuova di zecca alla vita, il wrestler di origine messicana deve affrontare un altro pericoloso sfidante: Macho Man Randy Savage. Resiste un paio di mesi ma \u00e8 costretto ad abdicare nel corso di Prime Time Wrestling del 24 febbraio 1986: Savage lo batte colpendolo con un tirapugni, assecondato dal discusso arbitro Danny Davis che pochi mesi dopo verr\u00e0 sospeso per le sue azioni a favore degli heel.\nA WrestleMania 2 perde, in coppia con Junkyard Dog, contro The Funks. La rivalit\u00e0 con Savage va avanti per molti mesi ma Santana non riesce a riprendersi l'alloro. A marzo del 1987, durante Saturday Night's Main Event 10, affronta la Hart Foundation per i tag team titles, senza successo. Scoppia per\u00f2 una rivalita con i clienti di Jimmy Hart che porta alla sfida di Wrestlemania 3 fra Hart Foundation &amp; Danny Davis e British Bulldogs &amp; Tito Santana, vinta in modo irregolare dagli heel.\nNell'estate 1987 Tom Zenk lascia la WWE e il suo partner Rick Martel, con cui formava la Can -Am Connection, rimane da solo. La federazione decide di mettere insieme Martel e Santana e forma una nuova coppia chiamata Strike Force. Atletici e spettacolari, i due si trovano a meraviglia e hanno un immediato successo di pubblico. Il 7 novembre, nello show tv Superstars, s'impongono sulla Hart Foundation conquistando i WWE Tag Team Titles.\nPeriodo 1988-1989.\nMantengono i titoli per cinque mesi ma a WrestleMania IV i Demolition, con l'aiuto del manager Mr.Fuji, li sconfiggono. Provano a riconquistarli in diverse occasioni ma le scorrettezze dei Demolition glielo impediscono fino a quando la coppia \u00e8 forzatamente costretta a dividersi a causa di un presunto infortunio a Rick Martel. Santana si ritrova da solo e ai margini degli show.\nAll'inizio dell'1989 Martel torna come wrestler singolo ma Tito lo convince a riformare gli Strike Force. La squadra si ricompone a WrestleMania V, dove i due affrontano i Brain Busters. Nel corso della sfida, Santana colpisce per errore Martel con il flying forearm. Poco dopo, Martel abbandona Tito sul ring permettendo una facile vittoria agli avversari. Dopo l'incontro, Martel dichiara di essere stanco di sopportare in peso di una zavorra come Santana, secondo lui l'anello debole del team e dichiara di essere pronto ad un luminoso futuro da wrestler singolo. Come prevedibile, fra i due nasce un feud particolarmente cruento. A Summerslam, Rick Martel e i Rougeau Brothers battono Santana e i Rockers. In ottobre, a SNME 23, la prima importante sfida fra i due termine in doppia squalifica. Prima delle Survivor Series, Martel cambia la sua gimmick diventando The Model e Santana vince il torneo King of the Ring superando Bad News Brown, Warlord, Akeem e in finale proprio Rick Martel. Nel PPV la sua squadra batte quella di The Model ma \u00e8 proprio Martel ad eliminare Tito.\nPeriodo 1990-1993.\nA WrestleMania VI perde contro Barbarian. Due settimane pi\u00f9 tardi e superato a Prime Time Wrestling da Martel, che lo schiena dopo averlo accecato con il suo profumo Arrogance. Partecipa poi ad un torneo per il vacante titolo intercontinentale, ma perde in finale contro Mr. Perfect, aiutato dal suo nuovo manager Bobby Heenan. A SNME 27, nella rivincita, combatte un grande match andando pi\u00f9 volte vicino al successo ma, grazie ad Heenan, Mr. Perfect esce ancora vincitore.\nPer SummerSlam 1990 viene annunciata una nuova resa dei conti per gli ex Strike Force ma The Model si fa male e nella \"storyline\" decide di non partecipare al match sostenendo di dover assistere ad una sfilata di moda a Parigi.\nNel PPV Santana perde contro Warlord. La lunga rivalit\u00e0 con l'ex compagno si chiude a novembre: The Model si impone a The Main Event 4 facendo cedere Tito alla Boston Crab.\nA Survivor Series Santana e l'unico sopravvissuto del suo team e si qualifica per lo speciale main event con protagonisti tutti i sopravvissuti dei classici match ad eliminazione. Lui, Hulk Hogan e Ultimate Warrior sfidano cinque avversari: Million Dollar Man, Rick Martel, Warlord e Power&amp;Glory. La squadra dei buoni vince, Santana elimina subito Warlord ma poco dopo viene schienato da DiBiase. A WrestleMania VII perde contro The Mountie, che lo tramortisce con il suo bastone capace di produrre scariche elettriche.\nDopo alcuni mesi d'assenza torna con una nuova gimmick: vengono mandati in onda filmati in cui Tito si allena per diventare un torero e da l\u00ec in poi ne indossa il classico costume e si presenta come El Matador. Il nuovo personaggio non lo aiuta a tornare nel main event ma gli permette di presenziare negli show per altri due anni con regolarit\u00e0. A WrestleMania VIII viene superato da Shawn Michaels mentre a WrestleMania IX partecipa al dark match battendo Papa Shango.\nLascia la WWE nell'estate del 1993 e l'8 agosto diventa ECW Champion ai danni di Don Muraco. Tito per\u00f2 per problemi con la dirigenza non si presenta il mese dopo per lottare contro lo sfidante Shane Douglas, lasciandogli cos\u00ec la cintura per forfait.\nPeriodo 1994-2011.\nNegli anni successivi lotta in numerose federazioni indipendenti (fra cui la sua, l'American Wrestling Federation), vincendo diverse cinture. Fra il 1997 e il 1998 commenta in lingua spagnola gli show della WWE e il 10 gennaio 2000 fa un'apparizione nella WCW, a Nitro, battendo Jeff Jarrett con l'aiuto dell'arbitro speciale Chris Benoit. Dal 2004 \u00e8 inserito nella WWE Hall of Fame. Pur continuando a combattere sporadicamente, Tito \u00e8 attualmente un apprezzato insegnante di spagnolo ed educazione fisica e possiede insieme alla moglie un salone da parrucchiere.\nTitoli e riconoscimenti.\nEastern Championship Wrestling\nProfessional Wrestling Hall of Fame and Museum\nPro Wrestling Illustrated\nWorld Wrestling Federation/Entertainment"}
{"id": "2906036", "revid": "196390", "url": "https://it.wikipedia.org/wiki?curid=2906036", "title": "Bulzoni", "text": ""}
{"id": "2906037", "revid": "729019", "url": "https://it.wikipedia.org/wiki?curid=2906037", "title": "WTA Tour Championships 2008 - Singolare", "text": "Justine Henin era la detentrice del titolo, ma si era ritirata il 14 maggio 2008, per poi rientrare successivamente nel cirtuito.\nVenus Williams ha battuto in finale 6\u20137(5), 6\u20130, 6\u20132, Vera Zvonar\u00ebva."}
{"id": "2906045", "revid": "729019", "url": "https://it.wikipedia.org/wiki?curid=2906045", "title": "WTA Tour Championships 2008 - Doppio", "text": "Cara Black e Liezel Huber erano le detentrici del titolo e hanno battuto in finale 6\u20131, 7\u20135 Kv\u011bta Peschke e Rennae Stubbs."}
{"id": "2906047", "revid": "212348", "url": "https://it.wikipedia.org/wiki?curid=2906047", "title": "Html5", "text": ""}
{"id": "2906048", "revid": "4252", "url": "https://it.wikipedia.org/wiki?curid=2906048", "title": "Pseudobornia ursina", "text": "La pseudobornia (Pseudobornia ursina) \u00e8 una pianta estinta appartenente alle sfenopsidi, vissuta nel Devoniano superiore. I suoi resti fossili sono stati ritrovati in Norvegia e in Alaska.\nDescrizione.\nCon un'altezza stimata in circa 15-20 metri, la pseudobornia \u00e8 uno dei pi\u00f9 antichi alberi di grandi dimensioni. Il fusto era slanciato e organizzato in nodi, mentre le foglie erano portate solo sui rami terminali, organizzati in verticilli da quattro foglie ciascuno. Le foglie possedevano una lamina molto incisa. I rami che si dipartivano dal tronco potevano raggiungere una lunghezza di tre metri. Sono stati ritrovati anche fossili di coni con verticilli di sporangiofori e brattee sterili. La parte inferiore della pianta era molto simile a quella del bamb\u00f9, a causa del fusto segmentato.\nClassificazione.\nDescritta per la prima volta nel 1899 sulla base dei resti fossili ritrovati nell'Isola degli Orsi (Norvegia), la pseudobornia \u00e8 considerata un arcaico, seppur gigantesco, rappresentante delle sfenopsidi, ovvero il gruppo di piante primitive attualmente rappresentato dagli equiseti. \"Pseudobornia\" \u00e8 l'unico membro dell'ordine Pseudoborniales, ed \u00e8 considerato piuttosto primitivo rispetto a forme successive come \"Calamites\", di cui forse era un antenato.\nHabitat.\nLa pseudobornia dominava gli ambienti fluviali, dove cresceva lungo le rive in zone detritiche."}
{"id": "2906049", "revid": "101175", "url": "https://it.wikipedia.org/wiki?curid=2906049", "title": "Mondiale supersport", "text": ""}
{"id": "2906050", "revid": "22356", "url": "https://it.wikipedia.org/wiki?curid=2906050", "title": "Pseudobornia", "text": ""}
{"id": "2906051", "revid": "1305772", "url": "https://it.wikipedia.org/wiki?curid=2906051", "title": "Culto religioso nell'antica polis reggina", "text": "Le fonti di natura letteraria e archeologica sulla vita religiosa dell'antica polis di Rh\u00e9ghion non consentono uno studio sistematico e rigoroso. Si pu\u00f2 comunque affermare che due fossero le divinit\u00e0 eminenti del pantheon reggino: \nCulto di Apollo.\nL'esistenza di una festa annuale dedicata dai Reggini ad Apollo, alla quale partecipavano anche gli abitanti della dirimpettaia citt\u00e0 di Messana, ci viene tramandata da Pausania che riporta la notizia che ogni anno una nave da Messina portava a Reggio un coro di trentacinque giovani, guidati da un maestro e da un flautista. Il coro partecipava ad una festa dei reggini, ma accadde che la nave con a bordo il coro si inabiss\u00f2 nello stretto per il mare in tempesta e i suoi passeggeri trovarono la morte. Se non fosse accaduto quell'evento tragico probabilmente non si avrebbe avuta notizia di questa solenne festa. Secondo Friedrich Wilhelm Schneidewin, la festa si svolgeva probabilmente in onore di Apollo e Artemide.\nLa festa durava circa due mesi ed era fondata sulla centralit\u00e0 del culto di Apollo nella vita della polis reggina.\nSecondo alcune fonti il culto di Apollo a Reggio risalirebbe al tempo in cui un gruppo numeroso di calcidesi fondarono la citt\u00e0 su indicazione dell'oracolo di Delfi. L'oracolo avrebbe ordinato loro di recarsi in Ausonia, sbarcare alla foce dell'Apsia, il pi\u00f9 sacro dei fiumi, e in quel luogo fondare una citt\u00e0 da consacrare ad Apollo per liberare Calcide dalla carestia che la colp\u00ec. Ai calcidesi si sarebbero aggiunti anche dei messeni, profughi dal Peloponneso per aver difeso un gruppo di spartani che avevano profanato delle vergini. Emerge in questa versione il ruolo di Apollo Archegete.\nA parere di Varrone, invece, il culto di Apollo avrebbe origini pi\u00f9 antiche della stessa fondazione della citt\u00e0 e risalirebbe ad et\u00e0 eroica quando Oreste nei pressi di Rhegion trova i sette fiumi indicatigli da Apollo per purificarsi dal matricidio. Egli collega infatti il mito di Oreste, il cui episodio di purificazione viene localizzato presso il fiume Metauros (l'odierno Petrace), confine tirrenico fra Rhegion e la chora di Locri, con il particolare della costruzione del tempio di Apollo eretto da Oreste. \nTutta la tradizione reggina relativa al culto di Apollo, sia quella che considera il dio quale archegete dei Calcidesi, sia quella che ne fa istituire il culto da Oreste, \u00e8 indubbiamente legata all'ambiente delfico, centro di diffusione di riti e leggende gi\u00e0 a partire dalla met\u00e0 circa del II secolo a.C. Alla fine del V secolo risalgono i tetradrammi Rhegini che per la prima volta presentano l'effigie della testa laureata di Apollo. Nel IV -III secolo, oltre a questi tipi monetali, la fortuna del culto di Apollo \u00e8 testimoniata dalle monete che recano la lira e soprattutto il nome stesso, \"Foibiva\" (Foib\u00eca), che la citt\u00e0 assunse sotto la tirannide di Dionisio II. Per un'epoca successiva (IV-II secolo a.C.) i bolli \"APOLLONOS\" e \"ERA APOLLONOS\" (Apollonos e Iera Apollonos) attestano l'attivit\u00e0 di figline del santuario in citt\u00e0.\nCulto di Artemide.\nIl culto di Artemide, dea della caccia, era vivo a Reggio col nome di Artemis Phakelitis (da phakelon, fasci di sarmenti, vegetali delle paludi). Il culto di Artemide \u00e8 strettamente collegato a quello del fratello divino, Apollo, e alla tradizione stessa della fondazione della citt\u00e0. Strabone narra che a fondare la citt\u00e0 furono un gruppo di calcidesi insieme ad alcuni Messeni che erano stati allontanati dalla madrepatria perch\u00e9 avevano preso le difese di Spartani che avevano attaccato loro concittadini colpevoli di aver abusato un gruppo di fanciulle spartane che si stavano recando a compiere sacrifici nel tempio di Artemis Limnatis, al confine tra Messenia e Laconia. Apollo, mediante l'oracolo di Delfi, aveva ordinato ai profughi messeni di portare i calcidesi a Reggio e di ringraziare Artemide cos\u00ec sarebbero scampati alla rovina della loro patria che doveva essere, di l\u00ec a poco, conquistata dagli Spartani. Tucidide menziona a Rhegion la presenza di un santuario di Artemide situato al di fuori delle mura della polis. Il tempio di Artemide, prossimo alla tomba dell'ecista mitico della citt\u00e0, Iokastos, era allocato alla base del Promontorio Artemisio, divenuto poi Punta Calamizzi. Quel promontorio era la fonte della ricchezza di Reggio, perch\u00e9 proteggeva il porto della citt\u00e0 dai venti dei quadranti meridionali, pericolosi per la navigazione nello Stretto. Situato a sud della citt\u00e0, ospitava, in periodo bizantino, il monastero di San Nicola di Calamizzi e la chiesa di San Giorgio Drakoniaratis.\nCulto di Heracle.\nLa venerazione di Heracle \u00e8 attribuita, quasi sicuramente, ai colonizzatori e fondatori calcidesi. In un'epigrafe del V secolo a.C. ritrovata nei pressi del fiume Petrace, l'antico M\u00e8tauros, compare una dedica ad Heracle in alfabeto calcidese, cui \u00e8 attribuita l'epiclesi di \"rhegino\". Alcuni decenni fa il Sestieri, non tenendo conto di tutte le tradizioni nelle quali Heracle \u00e8 in connessione se non proprio con la polis, almeno con la sua chora, ritenne di breve durata, nella sfera religiosa della polis, la pratica di tale culto. Studi pi\u00f9 recenti di tale reperto hanno indotto Costabile a ritenerlo un indizio forte dell'esistenza di un santuario dedicato ad Heracle presso la foce del fiume M\u00e8tauros. Va ricordata inoltre la menzione di un Her\u00e0kleion acrot\u00e8rion (promontorio Eraclio) del quale fa menzione Strabone allocandolo dopo Leucopetra. Il culto di Eracle in et\u00e0 ellenistica e repubblicana \u00e8 inoltre testimoniato dal ritrovamento di alcune statue che lo raffigurano con la clava e la pelle di leone.\nCulto di Asclepio.\nIl culto per Asclepio, dio della medicina e figlio di Apollo, \u00e8 dimostrato da scarna documentazione ed un solo reperto archeologico. In citt\u00e0 \u00e8 stato ritrovato un frammento di marmo che rappresenta il bastone di Asclepio con il serpente attorcigliato. Il dio compare, inoltre, in alcune monete dell'epoca.\nCulto di Dioniso e Atena.\nPur con molta cautela, sembra probabile che nella polis si organizzassero feste annuali in onore di Dioniso e di Atena. Il culto per Atena, dea della sapienza, verrebbe provato dai ritrovamenti di alcune monete e statuette che la raffigurano, di anfisse che riproducono gorgoni e dal ritrovamento di un'iscrizione.\nCulti di dei orientali.\nDall'oriente, in et\u00e0 ellenistica, sono pervenuti nell'antica citt\u00e0 alcuni culti: quello per le divinit\u00e0 egiziane di Iside e Serapide e quello per le divinit\u00e0 dell'Anatolia di Cibele e Attis.\nIl ritrovamento di un frammento di un architrave che riporta un'iscrizione in latino \"Q. Fabius Titiani lib. Ingenuus\" e \"Fabia Candida sacrorum\" dimostra l'esistenza di un tempio edificato in onore delle divinit\u00e0 Iside e Serapide. Il ritrovamento di alcune terrecotte raffiguranti Attis che suona la siringa, col tipico copricapo frigo, testimoniano il culto per Cibele, venerata come Grande Madre."}
{"id": "2906052", "revid": "1318658", "url": "https://it.wikipedia.org/wiki?curid=2906052", "title": "Franco Sassi", "text": "Biografia.\nOrfano della prima guerra mondiale, l'iniziale formazione \u00e8 quella di grafico pubblicitario al tempo dell'incisione litografica sulla pietra di Alois Senefelder. Si forma all'interno dell'\"Educatorio Borsalino\", nelle officine litografiche della stessa fabbrica.\n\u00c8 degli anni trenta l'amicizia con il pi\u00f9 anziano Cino Bozzetti, del quale si considerer\u00e0 allievo nell'arte della stampa calcografica. Partecipa alla seconda guerra mondiale in Slovenia; rimangono, a testimonianza di questa esperienza, ritratti e caricature di superiori e commilitoni. Legatissimo alla propria terra, dalle nitide e luminose vedute della campagna fluviale, dagli studi di gelsi, di nubi e di zolle, svilupper\u00e0 negli ultimi tempi un naturalismo fantastico nella serie dei cosiddetti \"Mostri\" e nell'esplosione cromatica degli acquerelli.\n\u00c8 grande estimatore della citt\u00e0 di Nizza Monferrato, del suo contado e dei suoi paesaggi. Amico di Arturo Bersano (fondatore dell'omonima azienda vinicola), \u00e8 stato da sempre il creatore delle etichette dei suoi vini, dando vita ad una vera e propria \"maniera\" di vestire la bottiglia. In Piemonte, crea capolavori di grafica pubblicitaria per le molte aziende che caratterizzano l'attivit\u00e0 economica della regione.\nParallelamente alla professione di pubblicitario, continua la sua attivit\u00e0 di pittore, disegnatore e incisore, nella costante ricerca di nuovi linguaggi espressivi.\nEspone in numerose rassegne collettive e personali con successo di pubblico e di critica. Muore ad Alessandria nel 1993.\nAlcune delle sue opere sono conservate alla Pinacoteca Civica di Alessandria e alla Civica raccolta delle stampe Achille Bertarelli di Milano. Nel 2009 Il British Museum di Londra acquis\u00ec cinque acqueforti databili tra gli anni settanta e ottanta che possono essere ammirate al \"Department of Prints and Drawings\" catalogo on-line, del museo stesso.\nL'ultima acquisizione, nel 2011, \u00e8 quella del Museo delle \"Cappuccine\" di Bagnacavallo (Ravenna).. E' dell'anno 2019 la donazione di sette opere alla Pinacoteca comunale di Alessandria, che il Sindaco Gianfranco Cuttica di Revigliasco ha definito come un autentico recupero di storia patria per la Citt\u00e0. "}
{"id": "2906053", "revid": "486946", "url": "https://it.wikipedia.org/wiki?curid=2906053", "title": "Glomerulo di Malpighi", "text": ""}
{"id": "2906071", "revid": "339392", "url": "https://it.wikipedia.org/wiki?curid=2906071", "title": "Aigospotamos", "text": ""}
{"id": "2906079", "revid": "1305772", "url": "https://it.wikipedia.org/wiki?curid=2906079", "title": "X-41", "text": "Con la sigla X-41 ci si pu\u00f2 riferire a:"}
{"id": "2906087", "revid": "1305772", "url": "https://it.wikipedia.org/wiki?curid=2906087", "title": "Hans Nibel", "text": "Presentazione.\nPur non essendo molto spesso menzionato, Hans Nibel ha giocato in realt\u00e0 un ruolo fondamentale per l'attivit\u00e0 di due delle pi\u00f9 importanti Case automobilistiche tedesche del primo trentennio del Novecento. Dalla sua mente nacquero progetti significativi che diedero i natali a vetture altrettanto significative.\nBiografia.\nNascita e giovinezza.\nHans Nibel nacque ad Ol\u0161any (in tedesco Olleschau), una localit\u00e0 della Moravia, all'epoca inglobata nell'ex Impero austro-ungarico ed oggi facente parte della Repubblica Ceca. Suo padre era direttore presso una cartiera e da lui il giovanissimo Hans apprese e svilupp\u00f2 una mentalit\u00e0 atta alla direzione di una fabbrica, ma anche un'inclinazione verso le materie tecniche e scientifiche. Durante i primi anni di scuola erano infatti particolarmente lusinghieri i giudizi ed i voti che riportava in tali discipline, ma anche quando frequent\u00f2 la \"K\u00f6niglich Bayerische Technische Hochschule M\u00fcnchen\", allora una scuola superiore ad indirizzo tecnico ed oggi una vera e propria universit\u00e0, dove termin\u00f2 gli studi in modo brillante.\nL'arrivo alla Benz &amp; Cie.\nDopo aver passato i primi anni post-diploma a svolgere svariati compiti di tipo tecnico in diverse fabbriche, Hans Nibel approd\u00f2 alla Benz &amp; Cie. il 1\u00ba marzo del 1904. Anche qui, il suo gran talento venne quasi subito riconosciuto ed apprezzato, al punto che nel 1908, a soli 28 anni, venne promosso direttore dell'ufficio progettazioni. Sotto la sua direzione nacquero modelli destinati a lasciare un segno indelebile nella storia dell'automobile, ed in particolar modo della \"Benz &amp; Cie.\". Tra questi va ricordata la Blitzen Benz, una vettura che di l\u00ec a poco avrebbe stabilito numerosi record di velocit\u00e0 su terra.\nFurono anni molto brillanti per Hans Nibel, che tra l'altro ottenne numerosi riconoscimenti per le vittorie ottenute in campo sportivo di non poche vetture da lui progettate. Nel 1912, la \"Benz &amp; Cie.\" ottenne un importante riconoscimento per un motore aeronautico progettato da Nibel. Tale motore venne premiato come miglior motore aeronautico tedesco. Senza dubbio fu un'altra grande soddisfazione per questo ingegnere tedesco di origini ceche.\nNel 1917, Hans Nibel entra a far parte del consiglio di amministrazione della \"Benz &amp; Cie.\", come membro deputato, in un periodo in cui la produzione dell'azienda aveva sub\u00ecto da poco tempo un deciso reindirizzamento verso usi bellici (si era in piena Prima guerra mondiale). Tale periodo fu comprensibilmente molto pi\u00f9 difficile per l'azienda stessa, ma Nibel ebbe il merito di aver largamente contribuito al traghettamento della \"Benz &amp; Cie.\" fuori da tale nefasto evento.\nNel 1922 Hans Nibel divenne membro del consiglio di amministrazione a pieno titolo e nello stesso anno ricevette la laurea honoris causa in ingegneria dalla facolt\u00e0 di Karlsruhe, la stessa che cinque anni prima confer\u00ec lo stesso titolo a Karl Benz. Sempre nel 1922, Nibel progett\u00f2 un trattore agricolo con motore diesel. Si tratt\u00f2 del primo automezzo mosso da un motore a gasolio, ma non della prima automobile: questa sarebbe arrivata quattordici anni dopo, ed il suo progetto sarebbe stato avviato dallo stesso Nibel.\nLa \"Daimler-Benz\".\nQuando nel 1924 si avviarono le trattative tra \"Benz &amp; Cie.\" e Daimler Motoren Gesellschaft per una possibile fusione, Nibel entr\u00f2 a far parte anche del consiglio di amministrazione di quest'ultima, ed essendo un forte sostenitore della fusione tra le due aziende, manovr\u00f2 in maniera decisa entrambe verso questa meta.\nNel 1926, le due aziende giunsero alla sospirata fusione, dando origine alla \"Daimler-Benz\" ed al marchio automobilistico Mercedes-Benz. Nibel, sempre facente parte del relativo consiglio di amministrazione, continu\u00f2 ad occuparsi anche della progettazione di motori ed autovetture a fianco di Ferdinand Porsche, gi\u00e0 in forza alla DMG da tre anni.\nQuando il 1\u00ba gennaio del 1929 Ferdinand Porsche lasci\u00f2 la Daimler-Benz, il suo posto venne preso proprio da Nibel, che diede a quel punto una spinta decisiva, non solo verso l'affermazione della Stella a tre punte come sinonimo di lusso, sportivit\u00e0 ed esclusivit\u00e0, ma anche e soprattutto per il superamento della Grande depressione economica di quello stesso 1929: in tal senso, il gi\u00e0 esistente modello W02, gi\u00e0 frutto di un progetto di Porsche, venne rivisitato da Nibel e riproposto in listino con il nome di \"Typ 200 Stuttgart\", una vettura pi\u00f9 economica con cui pensare anche alla potenziale clientela affezionata al marchio ma non pi\u00f9 in grado di osare troppo economicamente.\nPer chi invece non era rimasto travolto dalla crisi, Nibel contribu\u00ec allo sviluppo di modelli di spicco, come la serie N\u00fcrburg e la 770, nota anche come \"Gro\u00dfer Mercedes\".\nDurante i primi anni '30, Nibel continu\u00f2 a contribuire con progetti di rilievo, come l'economica 170 W15 o le lussuose 500K e 540K.\nQuando venne affidato a Nibel il compito di dedicarsi al progetto di quella che sarebbe divenuta la prima autovettura diesel al mondo, la 260D, questi non si tir\u00f2 indietro e diede inizio al progetto. Ma poco tempo dopo mor\u00ec stroncato da un infarto in et\u00e0 non ancora avanzata: aveva 54 anni."}
{"id": "2906092", "revid": "93556", "url": "https://it.wikipedia.org/wiki?curid=2906092", "title": "George Rickey", "text": ""}
{"id": "2906093", "revid": "339392", "url": "https://it.wikipedia.org/wiki?curid=2906093", "title": "Poodle", "text": ""}
{"id": "2906094", "revid": "1543377", "url": "https://it.wikipedia.org/wiki?curid=2906094", "title": "Circondario di Ansongo", "text": "Il circondario di Ansongo \u00e8 un circondario del Mali facente parte della regione di Gao. Il capoluogo \u00e8 Ansongo.\nGeografia antropica.\nSuddivisioni amministrative.\nIl circondario di Ansongo \u00e8 suddiviso in 7 comuni:"}
{"id": "2906097", "revid": "287204", "url": "https://it.wikipedia.org/wiki?curid=2906097", "title": "Walpole", "text": ""}
{"id": "2906098", "revid": "838137", "url": "https://it.wikipedia.org/wiki?curid=2906098", "title": "Carolina Zardo", "text": "Gioca nel ruolo di libero nel .\nCarriera.\nCarolina Zardo entra nel 2004 nelle giovanali del S2M Volley Vercelli dove resta per quattro stagioni. Nella stagione 2009-10 viene acquistata dall'Asystel Novara venendo inserita in un primo momento nella squadra giovanile; il 10 dicembre 2008 avviene il suo trasferimento in prima squadra, come riserva di Paola Cardullo, in Serie A1: pur non giocando si aggiudica la Coppa CEV.\nNella stagione 2009-10 \u00e8 il secondo libero ufficiale della squadra, questa volta alle spalle di Immacolata Sirressi, anche se colleziona un maggior numero di presenze da titolare. Nel 2010 con la nazionale Under-19 vince l'oro al campionato europeo, venendo premiata anche come miglior libero, mentre nel 2011 vince l'oro al campionato mondiale Under-20.\nNella stagione 2012-13 passa al Red Volley Vercelli in Serie B1, mentre nella stagione 2013-14 torna nel massimo campionato, vestendo la maglia del Volley 2002 Forl\u00ec. Nell'annata 2014-15 gioca in Serie A2 con la Beng Rovigo Volley, categoria nella quale resta anche nella stagione successiva ingaggiata dalla Trentino Rosa, a cui \u00e8 legata per tre annate.\nPer il campionato 2018-19 si accasa all', sempre in Serie A2, con cui si aggiudica la Coppa Italia di categoria, prima di passare nella stagione seguente al , ancora una volta nel campionato cadetto."}
{"id": "2906100", "revid": "88740", "url": "https://it.wikipedia.org/wiki?curid=2906100", "title": "Waltham", "text": ""}
{"id": "2906110", "revid": "1573940", "url": "https://it.wikipedia.org/wiki?curid=2906110", "title": "Biziura lobata", "text": "L'anatra muschiata australiana (Biziura lobata ) \u00e8 un uccello acquatico della famiglia Anatidae, nativo dell'Australia meridionale. \u00c8 l'unica specie vivente del genere Biziura. Un parente estinto \u00e8 l'anatra muschiata della Nuova Zelanda (\"B. delautouri\") un tempo diffusa in Nuova Zelanda, ma conosciuta solo grazie a dei fossili."}
{"id": "2906111", "revid": "6923", "url": "https://it.wikipedia.org/wiki?curid=2906111", "title": "Campionato mondiale Superbike 1997", "text": "Il campionato mondiale di Superbike 1997 \u00e8 la decima edizione del campionato mondiale Superbike riconosciuta ufficialmente dalla FIM.\nIl calendario, composto da 12 prove in totale, vedeva 8 gran premi disputati in Europa (le stesse 8 prove erano valide anche per il campionato Europeo Velocit\u00e0 con classifiche piloti separate), un GP in Australia, uno negli Stati Uniti d'America e due in Asia (Giappone e Indonesia).\nJohn Kocinski si aggiudic\u00f2 il titolo piloti con 9 vittorie in gara, mentre la Honda spezz\u00f2 il predominio della Ducati, andando a vincere il titolo costruttori.\nClassifiche.\nClassifica piloti.\nNella tabella sovrastante sono indicati le posizioni ottenute valide per la classifica mondiale a punti; talvolta il risultato non \u00e8 perfettamente corrispondente all'ordine di arrivo effettivo della singola prova: ci\u00f2 \u00e8 dovuto al fatto che i piloti iscritti al campionato Europeo Velocit\u00e0 di questa stessa categoria, pur correndo contemporaneamente, non ottenevano punti validi per il mondiale. A titolo esemplificativo, il pilota tedesco Udo Mark, vincitore del titolo europeo, non appare nella classifica del mondiale pur essendo giunto varie volte al traguardo dei GP in posizione tale che gli avrebbe consentito l'ottenimento di punti.\nSempre in questa stagione alcuni piloti venivano invitati a partecipare alle gare, ma i loro eventuali piazzamenti in zona punti non venivano considerati per il mondiale piloti. Si prendano ad esempio Wataru Yoshikawa, quinto in gara 1 a Sugo ma non presente nella graduatoria iridata e Shawn Giles, nono e decimo in australia ma anch'esso non figurante nella classifica generale.\nPer le posizioni oltre la 15\u00aa, nella tabella viene indicato il risultato effettivo al traguardo.\nSistema di punteggio.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10|| width=6%|11|| width=6%|12|| width=6%|13|| width=6%|14|| width=6%|15|| width=6%|16&gt;\n!width=5%|Punti"}
{"id": "2906114", "revid": "123477772", "url": "https://it.wikipedia.org/wiki?curid=2906114", "title": "Pustec", "text": "Pustec (in macedone \"\u041f\u0443\u0441\u0442\u0435\u0446\", dal 1973 al 2013 chiamato Liqenas) \u00e8 un comune albanese situato nella prefettura di Coriza; conta una popolazione di 3.290 abitanti (dati censimento 2011).\nQui nacque lo scrittore Sterjo Spasse.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2906116", "revid": "660488", "url": "https://it.wikipedia.org/wiki?curid=2906116", "title": "Decreti teodosiani", "text": "I decreti teodosiani sono una serie di decreti emessi da Teodosio I tra il 391 e 392 per perseguitare i pagani. Rappresentano di fatto l'attualizzazione pratica dell'Editto di Tessalonica, promulgato sempre da Teodosio, Graziano e Valentiniano II nel 380, con cui si dichiarava il cristianesimo religione di Stato dell'impero romano, senza stabilire per\u00f2 alcuna direttiva specifica a proposito.\nDecreto del 24 febbraio 391: \"Nemo se hostiis polluat\".\nIl primo decreto, \"Nemo se hostiis polluat\", che fu emesso a Milano il 24 febbraio 391, mise al bando ogni genere di sacrificio pagano, anche in forma privata, sanc\u00ec il divieto di ingresso nei templi, proib\u00ec l'atto di avvicinarsi ai santuari e l'adorazione di statue o manufatti. La pena prevista era di quindici libbre d'oro. Il decreto era indirizzato a Ceionio Rufio Albino, \"Praefectus urbi\" della citt\u00e0 di Roma nel 391.\nDecreto dell'11 maggio 391.\nEmesso a Concordia e indirizzato a Virio Nicomaco Flaviano, prefetto del pretorio di Italia, Illirico e Africa.\nStabilisce pene amministrative per i cosiddetti \"lapsi\", \"caduti\", cio\u00e8 i pagani battezzati e poi \"ricaduti\" nel paganesimo.\nDecreto del 16 giugno 391.\nIl decreto del 16 giugno 391, emanato ad Aquileia, riprende sostanzialmente il decreto del 24 febbraio 391, vietando il culto pagano presso i templi.\nSoppressione di templi pagani.\nLa proibizione del culto presso i templi pagani non fu ovviamente accolta facilmente dai pagani, . .\nParticolarmente significativo \u00e8 il caso del Serapeo di Alessandria d'Egitto.\nAd Alessandria il vescovo Teofilo chiese ed ottenne da Teodosio il permesso di convertire in chiesa il tempio di Dioniso. La decisione imperiale caus\u00f2 la ribellione dei pagani che si scontrarono nelle strade con i cristiani, dopo che questi ultimi avevano malmenato, torturato e ucciso i sacerdoti del tempio di Dioniso. I pagani si asserragliarono nel Serapeo assediati dalla guarnigione imperiale comandata da un certo Romano e dai fanatici guidati da Teofilo. Guidava la rivolta un certo Olimpio, che esortava i pagani a morire piuttosto che rinnegare la fede dei loro padri.\nI cristiani una volta massacrati tutti i non cristiani del Serapeo, fecero passare alcuni cadaveri (sembrerebbe anche portati dalle prigioni) come martiri cristiani presi in ostaggio e uccisi dai pagani, ma Eunapio nega che fossero stati presi dei prigionieri cristiani.\nIl tempio di Artemide di Efeso, una delle sette meraviglie del mondo, venne colpito. L'arcivescovo Giovanni Crisostomo organizz\u00f2 una spedizione di asceti fanatici ad Antiochia per demolire i templi e far uccidere gli idolatri, mentre il vescovo Porfirio di Gaza fece radere al suolo il famoso tempio di Marnas.\nDecreto dell'8 novembre 392: \"Gentilicia constiterit superstitione\".\nIl quarto decreto, emanato l'8 novembre del 392 a Costantinopoli, proib\u00ec esplicitamente i culti pagani privati (quello dei lari, dei geni, e dei penati). L'editto prevedeva il reato di lesa maest\u00e0 per chi effettuava sacrifici, comportante la perdita di diritti civili. Era prevista anche la pena di morte.\nLe abitazioni nelle quali si fossero svolti tali riti erano sottoposte a confisca, e ingenti multe erano previste (25-30 libbre d'oro) per i decurioni che non avessero fatto rispettare l'editto."}
{"id": "2906122", "revid": "110157", "url": "https://it.wikipedia.org/wiki?curid=2906122", "title": "Moglic\u00eb", "text": "Moglic\u00eb \u00e8 una frazione del comune di Maliq in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gor\u00eb, Libonik, Maliq, Pirg, Pojan e Vreshtas a costituire la municipalit\u00e0 di Maliq.\nVicino al villaggio si trova un importante base cantieristica per i lavori della diga sul fiume Devoll. Queste vicissitudini animano la vita del villaggio dotato di un negozio di alimentari e bar.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906123", "revid": "767487", "url": "https://it.wikipedia.org/wiki?curid=2906123", "title": "Louis Capitan", "text": "Allievo di Gabriel de Mortillet, il soprannome \u00ab Docteur Capitan \u00bb \u00e8 soprattutto associato alla sua attivit\u00e0 nel campo dell'antropologia preistorica e, specialmente, alla scoperta nel 1901 delle grotte decorate di Combarelles e di Font-de-Gaume, a Les Eyzies, in Dordogna, insieme a Henri Breuil et Denis Peyrony.\nPrese parte a ricerche in numerosi siti quali Laugerie-Haute, Teyjat, La Ferrassie, Abri de la Madeleine, Saint-Acheul e Font-de-Gaume.\nA partire dal 1898 tenne corsi di antropologia preistorica presso l'\u00c9cole d'anthropologie prima di occupare la cattedra di Antichit\u00e0 Americane al Coll\u00e8ge de France nel 1907."}
{"id": "2906125", "revid": "114760226", "url": "https://it.wikipedia.org/wiki?curid=2906125", "title": "Mollaj", "text": "Mollaj \u00e8 una frazione del comune di Coriza in Albania (prefettura di Coriza)\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Coriza, Drenov\u00eb, Lekas, Qend\u00ebr Bulgarec, Vithkuq, Voskop e Voskopoja a costituire la municipalit\u00e0 di Coriza.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906128", "revid": "110157", "url": "https://it.wikipedia.org/wiki?curid=2906128", "title": "Pirg", "text": "Pirg \u00e8 una frazione del comune di Maliq in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gor\u00eb, Libonik, Maliq, Moglic\u00eb, Pojan e Vreshtas a costituire la municipalit\u00e0 di Maliq.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906129", "revid": "2144946", "url": "https://it.wikipedia.org/wiki?curid=2906129", "title": "Maria di Grazia Pia di Borbone-Due Sicilie", "text": "Suo padre, il terzo figlio di re Ferdinando II, divenne capo della Real Casa delle Due Sicilie con la morte del fratello maggiore, Francesco II, nel 1894. Al momento della sua nascita, per\u00f2, la famiglia reale siciliana era stata esiliata in Francia a causa della unificazione italiana, avvenuta nel 1861.\nMatrimonio.\nIl 4 novembre 1908 a Cannes, Maria Pia spos\u00f2 Dom Luigi Maria Filippo d'Orl\u00e9ans-Braganza, suo coetaneo, secondo figlio della principessa Isabella del Brasile e di Gastone d'Orl\u00e9ans. Hanno avuto tre figli:\nVedovanza.\nDom Louis mor\u00ec nel 1920, e Maria Pia rimase vedova per il resto della sua vita. Nel 1922, per le celebrazioni del centenario dell'indipendenza del Brasile, giunse in Brasile insieme alla famiglia imperiale. Durante il viaggio, il suocero Gastone d'Orl\u00e9ans mor\u00ec, a causa di un malore improvviso.\nMaria Pia scelse di vivere con i loro figli in Francia, dove avrebbero potuto avere un'istruzione migliore. Mor\u00ec nella sua villa a Mandelieu e fu sepolta nel Mausoleo degli Orleans, accanto a suo marito."}
{"id": "2906131", "revid": "297218", "url": "https://it.wikipedia.org/wiki?curid=2906131", "title": "Monumento sepolcrale di Margherita di Brabante", "text": ""}
{"id": "2906133", "revid": "767487", "url": "https://it.wikipedia.org/wiki?curid=2906133", "title": "Pojan", "text": "Pojan \u00e8 una frazione del comune di Maliq in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gor\u00eb, Libonik, Maliq, Moglic\u00eb, Pirg e Vreshtas a costituire la municipalit\u00e0 di Maliq.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906134", "revid": "31397650", "url": "https://it.wikipedia.org/wiki?curid=2906134", "title": "Esimneti", "text": ""}
{"id": "2906135", "revid": "114760230", "url": "https://it.wikipedia.org/wiki?curid=2906135", "title": "Qend\u00ebr Bulgarec", "text": "Qend\u00ebr Bulgarec \u00e8 una frazione del comune di Coriza in Albania (prefettura di Coriza)\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Coriza, Drenov\u00eb, Lekas, Mollaj, Vithkuq, Voskop e Voskopoja a costituire la municipalit\u00e0 di Coriza.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906140", "revid": "114760250", "url": "https://it.wikipedia.org/wiki?curid=2906140", "title": "Vithkuq", "text": "Vithkuq \u00e8 una frazione del comune di Coriza in Albania (prefettura di Coriza)\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Coriza, Drenov\u00eb, Lekas, Mollaj, Qend\u00ebr Bulgarec, Voskop e Voskopoja a costituire la municipalit\u00e0 di Coriza.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906149", "revid": "114760269", "url": "https://it.wikipedia.org/wiki?curid=2906149", "title": "Voskop", "text": "Voskop \u00e8 una frazione del comune di Coriza in Albania (prefettura di Coriza)\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Coriza, Drenov\u00eb, Lekas, Mollaj, Qend\u00ebr Bulgarec, Vithkuq e Voskopoja a costituire la municipalit\u00e0 di Coriza.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906155", "revid": "380453", "url": "https://it.wikipedia.org/wiki?curid=2906155", "title": "Convocazioni al campionato mondiale di pallavolo femminile 2006", "text": "Elenco delle giocatrici convocate per il campionato mondiale 2006."}
{"id": "2906160", "revid": "1712526", "url": "https://it.wikipedia.org/wiki?curid=2906160", "title": "Segretario di Stato della Spagna", "text": "La carica di segretario di Stato fu l'ufficio con cui furono esercitate le funzioni di direzione del potere esecutivo in Spagna tra il 1714 (anno della riforma dell'esecutivo da parte di Filippo V, il primo re della dinastia borbonica in Spagna) e il 1833 (fine del regno di Ferdinando VII di Spagna). L'ufficio era svolto su delega diretta del re di Spagna, il quale concentrava su di s\u00e9 tutti i poteri di monarca assoluto.\nStoria.\nLa figura del segretario di Stato, nella tipica monarchia assoluta dell'Ancien R\u00e9gime, era in qualche misura analoga a quella che sar\u00e0 svolta nelle epoche posteriori dal Presidente del Consiglio dei Ministri (nei regimi liberali, dopo l'introduzione della separazione dei poteri e la limitazione dei poteri reali nella monarchia costituzionale) o, ancora pi\u00f9 tardi, dal \"Presidente del governo\" della monarchia parlamentare secondo la Costituzione spagnola del 1978. Talora in letteratura i segretari di Stato sono chiamati impropriamente \"Primi Ministri\", altre volte \"ministri di Stato\" o \"Ministri plenipotenziari\". In qualche caso le funzioni svolte dal segretario di Stato sono identiche a quelle svolte anche dalle corrispondenti figure dei regimi costituzionali, per cui queste ultime possono essere considerate in continuit\u00e0 storica con le prime; analogamente, le funzioni svolte dal segretario di Stato possono essere considerate la continuazione di quelle svolte dai \"\"secretarios\" e dai \"validos\" (favoriti) che hanno servito sotto i Trast\u00e1mara e gli Asburgo a partire dal XV secolo. L'attivit\u00e0 di segreteria per la gestione degli affari correnti \u00e8 sempre stata essenziale anche in passato. In Spagna ha portato alla formazione della classe dei giureconsulti, permettendo fra l'altro l'ascesa sociale a chi partiva da classi sociali non privilegiate o (pi\u00f9 spesso) dalla piccola nobilt\u00e0.\nCon le riforme di Filippo V (re di Spagna dal 1700 al 1746) decadde la struttura polisinodiale dei Consigli (con l'eccezione del Consiglio di Castiglia) per cui la Segreteria di Stato e di affari (\u00ab\"Secretar\u00eda de Estado y del Despacho\"\u00bb) divenne la pi\u00f9 importante struttura di governo. Nel 1705 venne divisa in due (\u00ab\"Secretar\u00eda del Despacho Universal\"\u00bb), e nel 1714 in quattro ministeri (Segretario di Stato, Segretario delle Finanze, Segretario di Giustizia e Segretario di Guerra, Marina e Indie). Il segretario di Stato veniva nominato dal re il quale aveva facolt\u00e0 di sostituirlo ogniqualvolta lo avesse ritenuto opportuno.\nCarlo III introdusse nel 1763 la novit\u00e0 del \"Despacho colectivo\", una sorta di consiglio dei ministri che si riuniva almeno una volta a settimana per discutere tutte le questioni. Questa misura venne rafforzata nel 1787, da parte del Conte di Floridablanca, con l'istituto della \"Junta Suprema de Estado\"\", riunione istituzionalizzata di tutti i segretari per discutere questioni che potevano andare al di l\u00e0 delle competenze di ciascun segretario. Al Floridablanca si deve anche un assetto pi\u00f9 funzionale del sistema, organizzando la segreteria di Stato in sette dicasteri: Stato, Guerra, Finanze, Marina, Grazia e Giustizia di Spagna, Grazia e Giustizia delle Indie, Guerra, commercio e navigazione delle Indie.\nElenco dei segretari di Stato.\nConsiglio di reggenza (1810-1814).\nPrima Reggenza (30 gennaio 1810-28 ottobre 1810.\n\"Membri\": Pedro Benito Antonio Quevedo y Quintano, Francisco de Saavedra, Francisco Javier Casta\u00f1os, Antonio Esca\u00f1o, Esteban Fern\u00e1ndez de Le\u00f3n, Miguel Lardiz\u00e1bal Uribe.\nSeconda Reggenza (28 ottobre 1810 - 22 gennaio 1812).\n\"Membri\": Pedro Agar, Joaqu\u00edn Blake, Gabriel C\u00edscar, Domingo Mariano Traggia, marchese di Palacio, Jos\u00e9 Mar\u00eda Puig; Ram\u00f3n Rufino Pati\u00f1o Osorio, marchese di Castelar.\nTerza Reggenza (22 gennaio 1812 - 8 marzo 1813).\n\"Membri\": Juan Mar\u00eda de Villavicencio, Pedro Alc\u00e1ntara de Toledo y Salm-Salm duca di Infantado), Joaqu\u00edn Mosquera y Figueroa, Enrique Jos\u00e9 O'Donnell, Ignacio Rodr\u00edguez de Rivas, Juan P\u00e9rez Villamil.\nQuarta Reggenza (8 marzo 1813 - 10 maggio 1814).\n\"Membri\": Luigi Maria di Borbone-Spagna, cardinale e arcivescovo di Toledo (Primate di Spagna)"}
{"id": "2906163", "revid": "205197", "url": "https://it.wikipedia.org/wiki?curid=2906163", "title": "Voskopoj\u00eb", "text": ""}
{"id": "2906165", "revid": "2006282", "url": "https://it.wikipedia.org/wiki?curid=2906165", "title": "Brill Editore", "text": "Brill Editore \u00e8 una casa editrice olandese che opera dal 1683 (la prima opera fu stampata da Jordaan Luchtmans) e avente sede principale a Leida. Conosciuta con diversi \"marchi\" (\"Luchtmans\", \"E. J. Brill\", \"Koninklijke Brill\", \"Brill Academic Publishers\") e dotata di un catalogo scientifico e storico molto ricco. L'editore conta come sua clientela pi\u00f9 importante le biblioteche e le istituzioni universitarie del mondo occidentale. Annualmente pubblica oltre 500 nuovi titoli e pi\u00f9 di 130 riviste scientifiche. \nNel 2014 acquis\u00ec la Rodopi Editore.\nLa societ\u00e0.\nLa sede sociale \u00e8 a Leida, nei Paesi Bassi. I campi di specializzazione della casa editrice sono i seguenti:\nIl catalogo, in maggior parte in lingua inglese, comprende molti tipi di pubblicazioni: volumi monografici, pubblicazioni annuali, microfilm ed enciclopedie. Da dati desunti dal sito, i dipendenti sono 120, con alto livello d'istruzione. La casa editrice \u00e8 titolare di una succursale a Boston, negli Stati Uniti, per il mercato nord-americano."}
{"id": "2906166", "revid": "205250", "url": "https://it.wikipedia.org/wiki?curid=2906166", "title": "Carolina Felline", "text": "Biografia.\nIscritta alla facolt\u00e0 di Lettere Moderne, . Comincia a lavorare in alcune pubblicit\u00e0, finch\u00e9 non debutta sul piccolo schermo come attrice con la miniserie televisiva \"Le ali della vita\", regia di Stefano Reali, a cui fanno seguito \"Giornalisti\", serie televisiva, anch'essa del 2000, e \"Ama il tuo nemico 2\", regia di Damiano Damiani, miniserie in due puntate del 2001. \nNel 2002 debutta nel cinema con due film: \"Biuti Quin Olivia\", per cui viene candidata al \"Nastro d'argento\" come miglior attrice protagonista e \"Quello che cerchi\". Successivamente recita in altri film: \"B.B. e il cormorano\", \"Mio cognato\", \"Chiamami Salom\u00e8\" e \"La vita dispari\". Inoltre partecipa ad alcuni episodi di fiction televisive come \"Il giudice Mastrangelo\", regia di Enrico Oldoini, \"R.I.S. 4 - Delitti imperfetti\", \"La nuova squadra\" e \"Romanzo criminale - La serie\", regia di Stefano Sollima.\nNel 2007 gira lo spot \"Contro la Tratta (800 290 290) Giraffa Onlus\" e nel 2001 per FAI nelle vesti di Giulietta."}
{"id": "2906168", "revid": "110157", "url": "https://it.wikipedia.org/wiki?curid=2906168", "title": "Vreshtas", "text": "Vreshtas \u00e8 una frazione del comune di Maliq in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Gor\u00eb, Libonik, Maliq, Moglic\u00eb, Pirg e Pojan a costituire la municipalit\u00e0 di Maliq.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906174", "revid": "767487", "url": "https://it.wikipedia.org/wiki?curid=2906174", "title": "Bu\u00e7imas", "text": "Bu\u00e7imas \u00e8 una frazione del comune di Pogradec in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di \u00c7\u00ebrrav\u00eb, Dardhas, Pogradec, Proptisht, Trebinj\u00eb, Vel\u00e7an e Udenisht a costituire la municipalit\u00e0 di Pogradec.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906175", "revid": "4252", "url": "https://it.wikipedia.org/wiki?curid=2906175", "title": "Territori", "text": ""}
{"id": "2906178", "revid": "729019", "url": "https://it.wikipedia.org/wiki?curid=2906178", "title": "AEG G.V", "text": "L'AEG G.V, designazione aziendale GZ5, era un bombardiere bimotore biplano prodotto dall'azienda tedesco imperiale Allgemeine Elektrizit\u00e4ts-Gesellschaft (AEG) nei tardi anni dieci del XX secolo.\nUtilizzato principalmente dalla Luftstreitkr\u00e4fte, la componente aerea del Deutsches Heer (l'esercito imperiale tedesco) durante la prima guerra mondiale, il G.V fu l'ultimo sviluppo tra i G-Typ prodotti dall'AEG.\nAl termine del conflitto gli esemplari superstiti vennero convertiti all'uso civile come aereo di linea.\nStoria del progetto.\nNell'ambito della continua ricerca al miglioramento delle prestazioni dei velivoli tedesco imperiali durante il primo conflitto mondiale, nel 1918 la AEG avvi\u00f2 un ulteriore programma di sviluppo della propria linea di bombardieri rispondenti alle specifiche Idflieg G-Typ, identificazione dei bombardieri pesanti.\nPer aumentare le sue capacit\u00e0 offensive si intervenne sull'apertura alare, aumentandola dai 18,40\u00a0m del precedente AEG G.IV ai 27,24\u00a0m del nuovo modello, per riuscire a generare la maggior portanza necessaria a consentire il trasporto di un maggior carico di bombe da caduta pur mantenendo la medesima motorizzazione, una coppia di motori Mercedes D.IVa da 260 PS (191 kW) ciascuno. Il carico bellico trasportabile dal nuovo modello, identificato dall'azienda come GZ 5, risultava ben tre volte quello del precedente AEG G.II.\nDopo l'approvazione da parte della commissione Idflieg il G.V venne avviato alla produzione in serie, tuttavia bench\u00e9 si riusc\u00ec a produrlo in un considerevole numero di esemplari il termine della prima guerra mondiale vide cessare la sua costruzione.\nImpiego operativo.\nPeriodo bellico.\nLa fine delle ostilit\u00e0 determin\u00f2, di fatto, il totale inutilizzo del G.V nel suo ruolo originario; il G.V fu anche l'ultimo dei bombardieri realizzati dall'azienda berlinese.\nPeriodo postbellico.\nAl termine del conflitto, in seguito alle restrizioni imposte dal Trattato di Versailles, l'intera flotta di velivoli militari tedeschi venne requisita per essere assegnata alle forze aeree alleate alla Triplice intesa come parte del risarcimento dei danni subiti od essere avviata alla distruzione. Tuttavia alcuni esemplari di G.V convertiti all'uso civile risultano essere stati in carico alla compagnia aerea Deutsche Luft-Reederei (DLR), azienda fondata nel dicembre 1917 ed al quale era a capo il presidente della AEG. La conversione riguardava la rimozione di tutte le apparecchiature belliche e, dopo che inizialmente i passeggeri venivano accomodati in una postazione aperta, la creazione di uno scompartimento viaggiatori chiuso per sei passeggeri e l'adattamento della postazione originariamente destinata al mitragliere anteriore a scompartimento bagagli. Il G.V fu l'unico tra i modelli tedeschi ex-bellici di grandi dimensioni ad essere utilizzato come aereo di linea nel dopoguerra e tra i pochi che riuscissero a trasportare un numero significante di passeggeri nel primo periodo di sviluppo dell'aviazione civile nella Repubblica di Weimar.\nNonostante il divieto imposto alla Germania di vendere aerei all'estero dopo l'armistizio, dopo aver inviato il 23 novembre 1918 un AEG G.V DLR ad Eksj\u00f6 per una dimostrazione, la AEG ed il governo svedese il successivo 27 dicembre stipularono un contratto per la fornitura di sei esemplari al prezzo unitario di 110\u00a0000 corone svedesi. Bench\u00e9 il modello risultasse di scarso interesse per l'esercito svedese, l'acquisizione era principalmente dovuta alla possibilit\u00e0 di disporre dei motori. L'invio dei modelli inizi\u00f2 nel marzo 1919 e l'evasione dell'ordine si concluse nel novembre di quello stesso anno. Utilizzato principalmente dai reparti da addestramento della Flygkompaniet per la formazione dei piloti, gli AEG G.V rimasero in servizio fino all'aprile 1922 (2 aerei persi in incidenti), e dopo la loro definitiva radiazione i loro propulsori utilizzati per motorizzare gli FVM S 18."}
{"id": "2906179", "revid": "767487", "url": "https://it.wikipedia.org/wiki?curid=2906179", "title": "Alekseevskij rajon (Oblast' di Belgorod)", "text": "L'Alekseevskij rajon \u00e8 un rajon dell'Oblast' di Belgorod, nella Russia europea; il capoluogo \u00e8 Alekseevka. Istituito nel luglio del 1928, dal 1934 al 1954 fece parte dell'Oblast' di Vorone\u017e, dal gennaio di quell'anno nell'Oblast' di Belgorod."}
{"id": "2906180", "revid": "339392", "url": "https://it.wikipedia.org/wiki?curid=2906180", "title": "Dccm", "text": ""}
{"id": "2906181", "revid": "31398284", "url": "https://it.wikipedia.org/wiki?curid=2906181", "title": "Distretto di Alekseevka", "text": ""}
{"id": "2906182", "revid": "729019", "url": "https://it.wikipedia.org/wiki?curid=2906182", "title": "Pietro Chiodini", "text": "Professionista dal 1959 al 1964.\nCarriera.\nDa dilettante vinse la medaglia d'oro nei Giochi del Mediterraneo del 1955 nella gara a squadre (insieme a Giorgio Godio e Adriano Zamboni).\nDa professionista corse per la Bianchi, la Molteni e la Cit\u00e9. Ottenne due vittorie da professionista, la Coppa Agostoni nel 1960 e una tappa al Giro d'Italia 1961.\n\u00c8 morto il 28 agosto 2010 all'et\u00e0 di 76 anni."}
{"id": "2906183", "revid": "31398290", "url": "https://it.wikipedia.org/wiki?curid=2906183", "title": "Distretto di Belgorod", "text": ""}
{"id": "2906192", "revid": "767487", "url": "https://it.wikipedia.org/wiki?curid=2906192", "title": "UnSun", "text": "Gli UnSun sono stati una band gothic metal polacca fondata dal chitarrista Maurycy \"Mauser\" Stefanowicz della band death metal Vader. Il loro album di debutto, intitolato The End of Life, \u00e8 stato pubblicato il 22 settembre 2008 dalla Century Media.\nBiografia.\nLa band fu fondata dal chitarrista Mauser della band death metal polacca Vader, con Aya come cantante. Originariamente chiamati Unseen, hanno poi cambiato il loro nome in Unsun per riflettere la loro miscela di influenze e la voce tipica del death metal melodico. Mauser e Aya aggiunsero ulteriori musicisti per completare il gruppo. Nel 2007, il gruppo ha firmato con la Mystic Production. Il loro album di debutto, \"The End of Life\", \u00e8 stato registrato allo Studio-X nel 2008, e pubblicato in tutto il mondo, attraverso la Century Media Records.\nNel 2016 il gruppo annuncia lo scioglimento."}
{"id": "2906193", "revid": "228587", "url": "https://it.wikipedia.org/wiki?curid=2906193", "title": "Marco Elter", "text": "Biografia.\nNato a Torino, dopo gli studi universitari si trasfer\u00ec a Roma, entrando nel mondo del cinema come assistente alla regia. Nel 1936, il produttore De Giuli dell'Artisti Associati, gli affid\u00f2 la regia del suo primo film \"Allegri masnadieri\", con il soggetto scritto da Amleto Palermi, interpretato da una giovane Assia Noris.\nNegli anni successivi lavor\u00f2 ad altre 6 pellicole, per poi morire durante la sua permanenza in Svizzera, nel 1945.\nEra sposato con l'attrice e soprano italiana Nelly Corradi."}
{"id": "2906195", "revid": "1444345", "url": "https://it.wikipedia.org/wiki?curid=2906195", "title": "'74-'75", "text": "74-'75 \u00e8 un singolo del gruppo musicale statunitense The Connells, pubblicato nel 1993 come estratto dal quinto album in studio \"Ring\".\nLa canzone divenne un grande successo in Europa, specialmente in Svezia e Norvegia, dove il singolo raggiunse il primo posto delle classifiche di vendita del 1995.\nVideo musicale.\nIl videoclip, diretto da Mark Pellington, \u00e8 stato girato alla \"Needham B. Broughton High School\" di Raleigh, in Carolina del Nord nel 1993, e riprende alcuni membri della classe del 1975, intervallando delle foto prese dagli annuari con le immagini delle stesse persone come apparivano nel 1993.\nNel 2015 il videoclip \u00e8 stato rimontato. Oltre alle foto del 1975 e alle riprese del 1993 sono state aggiunte immagini attuali con gli stessi membri della classe. Anche le immagini dei componenti della band sono state aggiornate. "}
{"id": "2906197", "revid": "228587", "url": "https://it.wikipedia.org/wiki?curid=2906197", "title": "Generation Wild", "text": "Generation Wild \u00e8 il terzo album del gruppo musicale svedese Crashd\u00efet, pubblicato dall'etichetta discografica Frontiers Records il 14 aprile 2010."}
{"id": "2906199", "revid": "928766", "url": "https://it.wikipedia.org/wiki?curid=2906199", "title": "Gran Premio di superbike di Losail 2008", "text": "Il Gran Premio di superbike del Qatar 2008 \u00e8 la prima prova del mondiale superbike 2008, nello stesso fine settimana si corre il primo gran premio stagionale del mondiale supersport 2008.\nSuperbike.\nLe classifiche del Campionato mondiale Superbike sono le seguenti:\nSuperpole.\nFonte:\nGara 1.\nFonte:\nIn Gara-1, Biaggi attende pazientemente che le gomme delle quattro cilindri vadano in crisi, lasciando cos\u00ec sfogare nelle prime fasi Neukirchner, Corser e Haga, ma alle sue spalle vigila Bayliss, che sembra anche lui giocare d'attesa, mentre Xaus non riesce a tenere il ritmo dei primissimi.\nA met\u00e0 gara Biaggi supera Haga, che in risposta cerca il controsorpasso, rovinando per\u00f2 a terra davanti alla Ducati di Bayliss che lo evita di un soffio.\nPer l'australiano questo \u00e8 il segnale che bisogna passare all'azione ed in due giri supera Biaggi, Corser e Neukirchner ponendosi al comando, ma dopo poche curve il pilota australiano sbaglia clamorosamente e finisce fuori pista, rientrando in quarta posizione.\nNel mentre l'alfiere del team Borciani ha preso il comando, mentre Bayliss dopo qualche giro di assestamento, ritenta la rimonta e raggiunge Neukirchner e Corser sempre in bagarre per la seconda piazza, tentando l'attacco in ogni punto della pista e dopo due sorpassi si getta all'inseguimento di Biaggi, distante ormai un paio di secondi, ma i giri alla fine sono soltanto quattro.\nBayliss non si perde d'animo e raggiunge la moto di testa, ma non sembra avere lo spunto giusto per compiere il sorpasso e cos\u00ec si arriva all'ultimo giro senza che nulla sia cambiato, l'australiano inizia ad attaccare il romano, che per\u00f2 si difende senza problemi, ma quando ormai la gara sembra terminata, Bayliss sfodera un sorpasso alla penultima curva e passa al comando, per\u00f2 Biaggi non ci sta e tenta una replica all'ingresso dell'ultima piega, ma astutamente il pilota ufficiale Ducati, aspettandosi la manovra, si tiene tutto all'esterno per poi incrociare la traiettoria con l'italiano in uscita di curva, e riprendendosi cos\u00ec la leadership che non moller\u00e0 pi\u00f9 fino al traguardo.\nTroy Bayliss vince cos\u00ec la prima gara sulla nuova Ducati all'esordio mondiale.\nGara 2.\nFonte:\nGara due \u00e8 caratterizzata da un duro duello tra i piloti del team Borciani, mentre il vincitore della prima gara, in difficolt\u00e0 con le gomme, si accontenta del quarto posto, non senza il brivido di un contatto col compagno di squadra Michel Fabrizio. \nLa gara \u00e8 vinta da un sorprendente Fonsi Nieto che in sella ad una Suzuki, come sempre molto veloce in rettilineo, regala alla compagine di Batta una vittoria del tutto inaspettata.\nSupersport.\nQualifiche.\nFonte:\nGara.\nFonte:"}
{"id": "2906204", "revid": "455046", "url": "https://it.wikipedia.org/wiki?curid=2906204", "title": "Commissario europeo della Repubblica Ceca", "text": "Il commissario europeo della Repubblica ceca \u00e8 un membro della Commissione europea proposto al Presidente della Commissione dal Governo della Repubblica Ceca.\nLa Repubblica ceca ha diritto ad un commissario europeo dal 1\u00ba maggio 2004, anno della sua adesione all'Unione europea."}
{"id": "2906214", "revid": "712828", "url": "https://it.wikipedia.org/wiki?curid=2906214", "title": "Sis (personaggio)", "text": ""}
{"id": "2906217", "revid": "179980", "url": "https://it.wikipedia.org/wiki?curid=2906217", "title": "Pedro Virg\u00edlio Rocha Franchetti", "text": ""}
{"id": "2906218", "revid": "112101568", "url": "https://it.wikipedia.org/wiki?curid=2906218", "title": "Hiroshi Tsuchida", "text": "Attualmente lavora per 81 Produce."}
{"id": "2906220", "revid": "108592626", "url": "https://it.wikipedia.org/wiki?curid=2906220", "title": "Adriaen van Utrecht", "text": "Dipinse nature morte, ma \u00e8 particolarmente conosciuto come animalista (fece quadri con animali da cortile).\nI suoi dipinti, caratterizzati dall'uso del colore scuro, si avvicinano pi\u00f9 a quelli di Jan Fyt che a quelli di Frans Snyders.\nBibliografia\nAchille della Ragione - Collezione della Ragione, pag. 12 - 13 - 14 - 15 - Napoli 1997"}
{"id": "2906221", "revid": "179980", "url": "https://it.wikipedia.org/wiki?curid=2906221", "title": "Alfonso Dar\u00edo Pereyra Bueno", "text": ""}
{"id": "2906223", "revid": "179980", "url": "https://it.wikipedia.org/wiki?curid=2906223", "title": "Hugo Eduardo de Le\u00f3n Rodrigues", "text": ""}
{"id": "2906224", "revid": "767487", "url": "https://it.wikipedia.org/wiki?curid=2906224", "title": "Oloneckij rajon", "text": "L'Oloneckij rajon () \u00e8 un rajon della Repubblica di Carelia, nella Russia europea; il capoluogo \u00e8 Olonec.\nIstituito nel 1930 con l'unione del preesistente Oloneckij rajon con il Vidlickij rajon, istituiti a propria volta nel 1927 sulle basi dell'Oloneckij Uezd."}
{"id": "2906226", "revid": "101175", "url": "https://it.wikipedia.org/wiki?curid=2906226", "title": "Guandalini Racing by Grifo's", "text": ""}
{"id": "2906228", "revid": "767487", "url": "https://it.wikipedia.org/wiki?curid=2906228", "title": "Fosco Risorti", "text": "Carriera.\nLa sua carriera inizia nel Fucecchio, dove si forma nella stagione 1937-1938. Nel 1938 si trasferisce in Campania, al , dove ha la possibilit\u00e0 di giocare pi\u00f9 regolarmente. Al Savoia gioca per tre stagioni, collezionando 69 presenze. A lui venne addossata la colpa della mancata promozione in Serie B della squadra nel 1938-1939, e ci\u00f2 si deve ad un gol subito in una partita decisiva contro la di Roma: Risorti infatti lascia entrare in rete un tiro di Longobardi, scagliato da una notevole distanza, che fu deviato da un sasso presente sul terreno.\nNel 1941 viene ceduto alla . Nei primi due anni viene impiegato come secondo portiere, alle spalle di Guido Masetti. In due anni colleziona appena 2 presenze, esordendo in Serie A il 29 marzo 1942 in Roma-Atalanta (2-0).\nNel 1944 passa al Montecatini per poi tornare a Roma nel 1945, dove passa a portiere titolare. Nella squadra capitolina gioca fino al 1952, scendendo 177 volte in campo con la maglia giallorossa. Chiude poi la carriera nel Colleferro, nel 1955 con cui vince il titolo di IV Serie 1954-1955.\nStatistiche.\nStatistiche da allenatore.\nIn grassetto le competizioni vinte."}
{"id": "2906230", "revid": "125016375", "url": "https://it.wikipedia.org/wiki?curid=2906230", "title": "Vite straordinarie", "text": "Vite straordinarie fu un programma televisivo italiano di approfondimento, andato in onda in prima serata su Rete 4 dal 2004 al 2011, condotto e scritto da Elena Guarnieri fin dalla prima puntata, dedicata all'infanzia di Ges\u00f9.\nIl programma ricostruisce la vita di grandi personaggi del presente o del passato che, nel bene o nel male, hanno segnato la storia mondiale. \"Vite straordinarie\" si propone, infatti, di indagare sulle storie personali e professionali di una galleria di personaggi, che si sono distinti per aver segnato indelebilmente la propria epoca, sino a divenire vere e proprie icone generazionali. In casi eccezionali, come la morte o un matrimonio di un personaggio famoso, sono state trasmesse alcune puntate speciali dedicate al personaggio in questione.\nIl 28 aprile 2011 alle 16.40 viene realizzato uno speciale insieme alla BBC sul matrimonio del principe William di Inghilterra e Kate Middleton. Sabato 30 aprile 2011 \u00e8 andato in onda uno speciale in prima serata in occasione della veglia per la beatificazione di Papa Giovanni Paolo II. La sigla del programma \u00e8 la colonna sonora del film La Finestra Di Fronte.\nPuntate.\nTra i pi\u00f9 importanti personaggi di cui il programma si \u00e8 occupato in passato vi sono:"}
{"id": "2906232", "revid": "729019", "url": "https://it.wikipedia.org/wiki?curid=2906232", "title": "Stinol", "text": "Stinol (in cirillico: \u0421\u0442\u0438\u043d\u043e\u043b) \u00e8 un'azienda russa produttrice di elettrodomestici di propriet\u00e0 della multinazionale italiana Indesit Company.\nNasce nel 1988 a Lipeck come dipartimento della Novolipetsk Steel per la produzione di impianti per la refrigerazione. La costruzione dello stabilimento avviene nel 1989 e viene commissionato all'azienda italiana \"Merloni Progetti\".\nNel 1993 assume la denominazione Stinol che \u00e8 acronimo di \"STal'Iz NOvoLipecka\" (\u0421\u0422\u0430\u043b\u044c \u0418\u0437 \u041d\u041e\u0432\u043e\u041b\u0438\u043f\u0435\u0446\u043a\u0430), che significa \"acciaio Novolipeck\", filiale della \"OAO Novolipeck Steel\", e avvia la sua produzione.\nL'azienda diviene rapidamente il primo produttore russo di elettrodomestici, e nel 1996 produceva ben 1 milione tra frigoriferi e congelatori, e conquistava oltre il 40% del mercato nazionale.\nNel 2000 l'azienda viene acquistata dalla Merloni Elettrodomestici per 120 milioni di dollari americani, operazione che consente al gruppo di Fabriano di diventare immediatamente leader assoluto nel mercato degli elettrodomestici bianchi in Russia (quota di mercato del 35% nel 2001) e negli altri paesi dell'Europa Orientale.\nLa fabbrica che produce elettrodomestici del freddo con i marchi \"Stinol\" e Indesit destinati al mercato russo ed esteuropeo, conta circa 6.000 addetti. \u00c8 prevista la costruzione di un nuovo impianto produttivo per la produzione di cucine."}
{"id": "2906236", "revid": "767487", "url": "https://it.wikipedia.org/wiki?curid=2906236", "title": "J\u00edz\u00e0ng", "text": "Importante maestro e monaco buddhista cinese, anche se per parte di padre di origine partica, J\u00edz\u00e0ng fu tra i pi\u00f9 importanti, se non il pi\u00f9 importante, esponente della scuola S\u0101nl\u00f9n (\u4e09\u8ad6\u5b97, \"S\u0101nl\u00f9n z\u014dng\") cos\u00ec denominata per i \"Tre trattati (\"S\u0101nl\u00f9n\")\" di strettisima impronta Madhyamaka che ne caratterizzavano le dottrine.\nDivenuto \"sramanera\" (monaco novizio, cinese \u6c99\u5f4c \"sh\u0101m\u00ed\") sotto la guida del maestro di scuola \"s\u0101nl\u00f9n\" F\u01cel\u01ceng (\u6cd5\u6717, 508-581) risiedette presso il tempio di Xinghuang-s\u00ec (\u8208\u7687\u5bfa) a Jinling (oggi Nanchino) capitale delle dinastie che governavano la Cina meridionale.\nMorto il maestro nel 581 si reco sul monte Qingwan e risiedette nel locale monastero di Ji\u0101xi\u00e1ng-s\u00ec (\u5609\u7965\u5bfa).\nIl figlio dell'imperatore della Dinastia Sui W\u00e9n (\u6587, conosciuto anche come Y\u00e1ng Ji\u0101n, \u63da\u5805, regno: 581-604), Y\u00e1ng (\u716c, conosciuto anche come Y\u00e1ng Gu\u01ceng, \u694a\u5ee3), allora principe di Jin (\u664b\u738b) e profondo devoto del Buddhismo, lo invit\u00f2 nel 597 a recarsi nel monastero di Hu\u00ecr\u00ec D\u00e0och\u01ceng (\u6167\u65e5\u9053\u5872) da lui fatto erigere, ma nel 599 lo stesso principe Y\u00e1ng gli richiese di recarsi nella capitale dell'impero, Ch\u00e1ng'\u0101n (\u9577\u5b89), dove risiedette nel monastero di R\u00ecy\u00e1n (\u65e5\u56b4\u5bfa) fino alla morte.\nLe dottrine e le opere.\nAutore prolifico per i tempi, J\u00edz\u00e0ng scrisse soprattutto opere di carattere esegetico riguardante la letteratura religiosa dei \"Praj\u00f1\u0101p\u0101ramit\u0101 s\u016btra\" elaborando il primo tentativo di organizzare il Canone cinese secondo raggruppamenti dottrinali e testuali (\u6559\u76f8\u5224\u91cb, \" ji\u00e0oxi\u0101ng p\u00e0nsh\u00ec\" anche \u5224\u6559 \"p\u00e0nji\u00e0o\").\nApprofond\u00ec anche le dottrine madhyamaka proprie della scuola S\u0101nl\u00f9n nel \"S\u0101nl\u00f9n xu\u00e1ny\u00ec\" (\u4e09\u8ad6\u7384\u7fa9, Il profondo significato dei Tre trattati, conservato nel \"Zh\u016bz\u014dngb\u00f9\" al T.D. 1852).\nPer quanto concerne le dottrine riportate nel \"Mah\u0101y\u0101na Mah\u0101parinirv\u0101na-s\u016btra\" (Grande sutra mahayana della totale estinzione, cin. \u5927\u822c\u6ce5\u6d39\u7d93 \"D\u00e0 b\u0101n n\u00edhu\u00e1n j\u012bng\", giapp. \"Dainehanky\u014d\", conservato nel \"Ni\u00e8p\u00e1nb\u00f9\"), J\u00edz\u00e0ng fu il primo autore cinese a ritenere che la natura di Buddha (\u4f5b\u6027 \"f\u00f3x\u00ecng\") non riguardasse esclusivamente gli esseri senzienti (\u8846\u751f \"zh\u00f2ngsh\u0113ng\") ma anche gli \"esseri insenzienti\" (\u7121\u60c5 \"w\u00faq\u00edng\") come il legno o la pietra. L'intero universo era natura di Buddha. In questo fu ripreso dalla scuola buddhista cinese Ti\u0101nt\u00e1i (\u5929\u53f0\u5b97) in particolar modo nell'opera \"J\u012bng\u0101ngp\u00ed\" (\u91d1\u525b\u930d giapp. \"Kong\u014d bei\", La Spada di diamante, T.D. 1932) di Zh\u00e0nr\u00e1n (\u6e5b\u7136, 711-782).\nNel Canone cinese tra le altre sue opere conserviamo:"}
{"id": "2906248", "revid": "400694", "url": "https://it.wikipedia.org/wiki?curid=2906248", "title": "Biagio di Giorgio da Tra\u00f9", "text": "Biografia.\nAllo stato attuale, ben poco si sa della vita di Biagio di Giorgio, il cui nome \u00e8 stato individuato per la prima volta con certezza solo negli anni '40 del XX secolo, sul retro di un polittico della chiesa di Bua, il capoluogo di una piccola isola della Dalmazia.\nFurono quindi individuate altre tracce dell'artista in diversi luoghi della regione, dando un'identit\u00e0 - per esempio - al \"Magister Blasius pictor\" incaricato nel 1412 di decorare la volta dell'altare maggiore della chiesa di San Francesco a Spalato e nuovamente citato in un altro documento spalatino del 1436. Lo stesso \"Blasius\" risult\u00f2 poi da un elenco notarile di propriet\u00e0 immobiliari a Zara, fondamentale per stabilire il luogo di nascita dell'artista - Tra\u00f9 - e il luogo e l'anno di morte: Zara 1449. All'interno dello stesso documento, si cita il testamento di Biagio, registrato a Zara nell'aprile del 1448: i nomi degli esecutori testamentari e dei testimoni presenti alla redazione dell'atto dimostrano l'umile estrazione sociale dell'artista, ma anche il suo rapporto con l'aristocrazia di Zara, Ragusa e Tra\u00f9.\nSi scopr\u00ec in seguito che Biagio di Giorgio aveva fatto parte della Confraternita dello Spirito Santo di Tra\u00f9, miniandone la relativa \"mariegola\". Alla stessa confraternita Biagio lasci\u00f2 alcune opere, cos\u00ec come una certa somma per la fabbrica delle mura di Tra\u00f9, per l'ospedale e per la chiesa: simili lasciti fece anche per Zara, chiedendo di essere ivi sepolto all'interno della chiesa di San Francesco, in abito francescano.\nOpere.\nLa formazione artistica di Biagio sembra avvenuta, dopo Tra\u00f9, a Venezia e - si suppone - anche presso qualche artista marchigiano. Dal 1421 al 1427 risulta aver avuto bottega a Ragusa, abitando in una casa del comune. Nel 1429 \u00e8 menzionato in documenti di Tra\u00f9, mentre nel 1431 \u00e8 a Curzola, ove dipinge un polittico per la Confraternita di Ognissanti.\nAttualmente a Biagio di Giorgio sono assegnate le seguenti opere:\nStoricamente si riconosce l'influenza nello stile di Biagio del Gotico fiorito (o \"Tardo gotico\"), permanendo purtuttavia in lui una certa reminiscenza dell'arte bizantina.\nFra le scuole pittoriche e gli autori che l'hanno influenzato, si sono fatti i nomi del veneziano Zanino di Pietro, ma soprattutto di Jacobello del Fiore, che dall'analisi delle opere di Biagio risulta sicuramente conosciuto da quest'ultimo. Un altro autore che pare aver influenzato Biagio di Giorgio \u00e8 Gentile da Fabriano.\nResta peraltro lunga la strada degli studiosi per l'inquadramento a tutto tondo di quest'autore, cos\u00ec come dell'intera pittura dalmata a cavallo fra i secoli XIV e XV."}
{"id": "2906249", "revid": "287204", "url": "https://it.wikipedia.org/wiki?curid=2906249", "title": "Ctibo\u0159 (Boemia centrale)", "text": "Ctibo\u0159 \u00e8 un comune della Repubblica Ceca facente parte del distretto di Bene\u0161ov, in Boemia Centrale."}
{"id": "2906250", "revid": "287204", "url": "https://it.wikipedia.org/wiki?curid=2906250", "title": "\u010cakov (Boemia centrale)", "text": "\u010cakov \u00e8 un comune della Repubblica Ceca facente parte del distretto di Bene\u0161ov, in Boemia Centrale."}
{"id": "2906251", "revid": "1305772", "url": "https://it.wikipedia.org/wiki?curid=2906251", "title": "\u010cer\u010dany", "text": "\u010cer\u010dany \u00e8 un comune della Repubblica Ceca facente parte del distretto di Bene\u0161ov, in Boemia Centrale."}
{"id": "2906252", "revid": "287204", "url": "https://it.wikipedia.org/wiki?curid=2906252", "title": "Cercany", "text": ""}
{"id": "2906254", "revid": "287204", "url": "https://it.wikipedia.org/wiki?curid=2906254", "title": "\u010cerven\u00fd \u00dajezd (Bene\u0161ov)", "text": "\u010cerven\u00fd \u00dajezd \u00e8 un comune della Repubblica Ceca facente parte del distretto di Bene\u0161ov, in Boemia Centrale."}
{"id": "2906257", "revid": "1305772", "url": "https://it.wikipedia.org/wiki?curid=2906257", "title": "Waterford (disambigua)", "text": ""}
{"id": "2906258", "revid": "287204", "url": "https://it.wikipedia.org/wiki?curid=2906258", "title": "\u010cty\u0159koly", "text": "\u010cty\u0159koly \u00e8 un comune della Repubblica Ceca facente parte del distretto di Bene\u0161ov, in Boemia Centrale."}
{"id": "2906260", "revid": "287204", "url": "https://it.wikipedia.org/wiki?curid=2906260", "title": "D\u011bkanovice", "text": "D\u011bkanovice \u00e8 un comune della Repubblica Ceca facente parte del distretto di Bene\u0161ov, in Boemia Centrale."}
{"id": "2906262", "revid": "125254817", "url": "https://it.wikipedia.org/wiki?curid=2906262", "title": "Ordine del merito civile e militare (Toscana)", "text": "L'Ordine del merito civile e militare (indicato anche talvolta e impropriamente Ordine di Leopoldo II) \u00e8 un Ordine cavalleresco e dinastico di collazione della I.e R. Casa Granducale di Toscana.\nStoria.\nCon decreto del 19 febbraio 1853 il Granduca Leopoldo II istitu\u00ec un nuovo Ordine equestre col nome di \u201cOrdine del merito militare\u201d (il terzo della Casa di Toscana , dopo l'Ordine di S. Stefano e l'Ordine di S. Giuseppe), intendendo con questo ampliare il mezzo di remunerazione gi\u00e0 istituito col precedente decreto del 19 dicembre 1850 ed al fine di essere in grado di premiare pi\u00f9 adeguatamente, a seconda delle circostanze, coloro che, nella carriera delle Armi, rendessero utili servizi e si rendessero benemeriti verso il Principe e lo Stato.\nGran Maestro dell'Ordine era il Granduca sovrano, dalla cui esclusiva volont\u00e0 dipendeva interamente la collazione dell'Ordine.\nLa decorazione poteva essere concessa sia a toscani che a stranieri e si divideva in \"tre gradi\": cavalieri di prima, di seconda e di terza classe.\nLa \"decorazione\" dell'Ordine consisteva in una croce a 5 spicchi riuniti da uno scudo circolare avente sul dritto la cifra \u201cL. II\u201d con intorno l'epigrafe \u201cMerito Militare\u201d e sul rovescio l'indicazione \u201c1853\u201d. Le decorazioni di 1\u00aa e 2\u00aa classe erano legate in oro con la corona reale dello stesso metallo, mentre quelle di 3\u00aa classe avevano la legatura e la corona in argento; la croce era appesa con un nastro rosso e nero.\nGli affari dell'Ordine venivano trattati dal Ministro della Guerra come Gran Cancelliere (all'epoca il Presidente del Consiglio dei ministri S.E. Giovanni Baldasseroni), coadiuvato da un Segretario e da un Archivista.\nDall'Archivio Nazionale di Praga sono stati recentemente acquisiti importanti documenti su questo Ordine Granducale e cio\u00e8 \"tre decreti\" di Ferdinando IV del 1861 e 1862 (in \"Arch. Asburgo Lorena, F. IV, segn. 76 C, n. 672, b.241\").\nCon decreto del 9 novembre 1861 Ferdinando IV dispose che l'Ordine creato nel 1853 fosse al tempo stesso Ordine del merito Civile e Militare e che avesse \"cinque classi\" per ciascuna categoria (1\u00b0 gran croce, 2\u00b0 grande ufficiale, 3\u00b0 commendatore, 4\u00ba ufficiale, 5\u00b0 cavaliere). Esisteva anche una benemerenza detta \"croce d'onore\" (stessa decorazione dei cavalieri ma senza la corona).\nCon altro decreto in pari data venivano fissate le \"modalit\u00e0 per portare le decorazioni\" (distinte nelle due categorie \u201ccivile\u201d e \u201cmilitare\u201d) e la loro foggia.\nEra stabilito che il grado di gran croce e quello di grande ufficiale davano diritto all'insignito (se suddito granducale) di essere iscritto senza spese alla nobilt\u00e0 della citt\u00e0 di appartenenza o di quella pi\u00f9 prossima alla sua residenza, e ci\u00f2 con carattere ereditario, mentre il grado di commendatore e di ufficiale conferivano nobilt\u00e0 personale.\nAlla morte dell'insignito la decorazione veniva restituita al Segretario dell'Ordine.\nVeniva altres\u00ec stabilito che il Gran Cancelliere fosse prescelto fra i Gran Croce, che il Segretario fosse rivestito della qualit\u00e0 di Commendatore o di Ufficiale e che le funzioni di Archivista potessero essere affidate anche a persona non insignita.\nCon altro decreto del 18 febbraio 1862 veniva istituita la \u201cMedaglia del Merito\u201d collegata all'\u201dOrdine del merito civile e militare\u201d , distinta in cinque classi e nei metalli d'oro, d'argento e di rame, col nastro uguale a quello della Croce di Cavaliere dell'\u201dOrdine del merito civile e militare\u201d. Con l'istituzione della nuova medaglia veniva abolita la medaglia speciale per merito militare istituita con decreto del 19 maggio 1841.\nIl 20 dicembre 1866 Ferdinando IV di Toscana ed i suoi figli rientrarono nella Casa Imperiale e la Casa di Toscana smise di esistere come casa reale autonoma, venendo riassorbita da quella imperiale austriaca; a Ferdinando fu permesso di mantenere la sua fons honorum vita natural durante, mentre i figli divennero solo Principi Imperiali (Archiduchi/Arciduchesse d'Austria) e non pi\u00f9 Principi/Principesse di Toscana: Ferdinando IV abdic\u00f2 ai diritti dinastici al Granducato di Toscana (1870) a favore dell'Imperatore Francesco Giuseppe d'Austria e pertanto anche i suoi discendenti persero ogni diritto dinastico sulla Toscana. Il Gran Magistero dell'Ordine del merito civile e militare cess\u00f2 invece con la morte di Ferdinando IV come per gli altri due ordini cavallereschi conferiti dall'ultimo Granduca di Toscana Ferdinando IV. \nUno dei discendenti di Ferdinando IV, Sigismondo d'Asburgo-Lorena, con suo Decreto del 19 febbraio 2007, ha comunque riaffermato l'esistenza e la piena attualit\u00e0 dell'Ordine, stabilendo che per il futuro i conferimenti saranno limitati ai cinque gradi della sola \"categoria civile\", cosicch\u00e9 l'Ordine sar\u00e0 comunemente denominato \"Ordine del merito civile\". Gli \"effetti nobilitanti\" per i gradi previsti saranno limitati ai soli casi nei quali tali effetti saranno espressamente richiamati nei provvedimenti di nomina.\nGran Cancelliere dell'Ordine \u00e8 stato nominato il Marchese Cav. di Gr. Cr. Don \"Domenico Serlupi Crescenzi Ottoboni\"."}
{"id": "2906263", "revid": "110157", "url": "https://it.wikipedia.org/wiki?curid=2906263", "title": "Doln\u00ed Kralovice", "text": "Doln\u00ed Kralovice \u00e8 un comune della Repubblica Ceca facente parte del distretto di Bene\u0161ov, in Boemia Centrale."}
{"id": "2906264", "revid": "110157", "url": "https://it.wikipedia.org/wiki?curid=2906264", "title": "Drah\u0148ovice", "text": "Drah\u0148ovice \u00e8 un comune della Repubblica Ceca facente parte del distretto di Bene\u0161ov, in Boemia Centrale."}
{"id": "2906266", "revid": "287204", "url": "https://it.wikipedia.org/wiki?curid=2906266", "title": "Dunice", "text": "Dunice \u00e8 un comune della Repubblica Ceca facente parte del distretto di Bene\u0161ov, in Boemia Centrale."}
{"id": "2906267", "revid": "1584051", "url": "https://it.wikipedia.org/wiki?curid=2906267", "title": "Albuino di Bressanone", "text": "Biografia.\nDivenne vescovo di Sabiona (chiamata poi diocesi di Bressanone) dal 975. \nViene ricordato a Bressanone e in tutto l'Alto Adige come il vescovo che trasfer\u00ec la diocesi da Sabiona a Bressanone. Egli l'8 settembre 977 \u00e8 chiamato per la prima volta quale vescovo della chiesa di Sabiona \"e\" Bressanone (\"sanct\u00e6 Sabianensis et Prixianensis \u0119cclesi\u00e6 \u0119piscopus\").\nQui mor\u00ec il 5 febbraio 1006.\nCulto.\nLa festa del santo sul calendario cattolico ricorre il 5 febbraio, ma a Bressanone, dove \u00e8 considerato uno dei patroni della citt\u00e0 assieme a Ingenuino e Cassiano, viene ricordato il secondo sabato dopo Pasqua.\ufffc\ufffc"}
{"id": "2906268", "revid": "1951844", "url": "https://it.wikipedia.org/wiki?curid=2906268", "title": "Nanopolvere di ferro", "text": "La nanopolvere di ferro \u00e8 una polvere di ferro con granuli di dimensioni che rientrano nel campo della nanoscala ed \u00e8 prodotta cominciando dalla raffinazione del ferro, affinch\u00e9 risulti eccezionalmente puro. Dunque il ferro viene avvolto in filo ed esposto ad un'esplosione elettrica che ne separa le particelle. Quello che ne risulta \u00e8 una polvere di ferro misurabile sulla nanoscala Le applicazioni possibili della nanopolvere di ferro sono per esempio l'uso per la bonifica delle falde acquifere, il trattamento delle acque reflue, la metallurgia delle polveri o come catalizzatore per la pila a combustibile. \nLa nanopolvere di ferro viene utilizzata anche nei fluidi magnetoreologici (abbr. fluidi MR). Quando un fluido MR contenente soltanto particelle di ferro di dimensioni dell'ordine del micrometro viene confrontato con un fluido contenente il 5% di particelle nanometriche e il resto di dimensioni micrometriche, la tensione che se ne ottiene risulta significativamente aumentata. Questo \u00e8 un esempio di uno dei tanti usi possibili di questo nanomateriale"}
{"id": "2906275", "revid": "422900", "url": "https://it.wikipedia.org/wiki?curid=2906275", "title": "Tsuchida Hiroshi", "text": ""}
{"id": "2906278", "revid": "1543377", "url": "https://it.wikipedia.org/wiki?curid=2906278", "title": "Drosophiliti", "text": "Drosophiliti , \u00e8 un grande gruppo di insetti dell'ordine dei Ditteri, inquadrato al rango di infratrib\u00f9 nell'ambito della sottotrib\u00f9 dei Drosophilina (Brachycera: Drosophilidae). Con oltre 3000 specie, pari a circa tre quarti della famiglia dei Drosophilidae, i Drosophiliti rappresentano il raggruppamento sistematico immediatamente superiore al rango di genere pi\u00f9 ricco della famiglia. \nDescrizione.\nGrimaldi (1990) ha definito due apomorfie distintive dei Drosophiliti, individuate in due caratteri morfoanatomici del \"cibarium\":\nGrimaldi fa notare che non vi sono caratteri morfologici esterni che possano differenziare i Drosophiliti, ma fa presente che i Drosophiliti possono essere distinti esteriormente in base alle apomorfie dei Drosophilinae e all'assenza dei caratteri specifici dei Laccodrosophiliti.\nSistematica.\nL'infratrib\u00f9 dei Drosophiliti \u00e8 stata definita da Grimaldi (1990) con la revisione della classificazione interna dei Drosophilidae. Fino ad allora, la famiglia si suddivideva nelle due sottofamiglie degli Steganinae e dei Drosophilinae e quest'ultima, comprendente la maggior parte dei Drosophilidae, in 5 trib\u00f9, definite un anno prima da Okada. Per quanto concerne l'albero tassonomico dei Drosophilinae, Grimaldi ha mantenuto la trib\u00f9 dei Drosophilini ma con un'accezione pi\u00f9 estesa: nei Drosophilini \"sensu Grimaldi\", infatti, confluiscono tutte le trib\u00f9 \"sensu Okada\", mentre i generi \"Cladochaeta\" e \"Diathoneura\" vengono spostati in una nuova trib\u00f9, quella dei Cladochaetini. A loro volta, i Drosophilini vengono suddivisi da Grimaldi in due sottotrib\u00f9, Colocasiomyina e Drosophilina. La prima corrisponde in parte ai Colocasiomyini di Okada, la seconda all'insieme delle altre quattro trib\u00f9. Un'ulteriore suddivisione, in infratrib\u00f9, separa i generi \"Laccodrosophila\" e \"Zapriothrica\" dal resto dei Drosophilina.\nNel complesso, i Drosophiliti comprendono circa 3080 specie ripartite fra 34 generi, di cui uno estinto:\nNella storia della tassonomia dei generi dei Drosophiliti va citato il progressivo scorporo del genere \"Drosophila\", ritenuto parafiletico. In passato, questo genere comprendeva oltre la met\u00e0 delle specie dei Drosophilidae e si suddivideva in oltre dieci sottogeneri. Attualmente, secondo quanto riportato dal TaxoDros, la dimensione del genere \"Drosophila\" si \u00e8 sostanzialmente ridotta a poco pi\u00f9 di un migliaio di specie, molte delle quali sono ripartite fra otto sottogeneri. Altri sottogeneri, come \"Scaptodrosophila\", \"Idiomyia\", \"Microdrosophila\" e \"Lordiphosa\" sono attualmente trattati come generi separati."}
{"id": "2906284", "revid": "107831", "url": "https://it.wikipedia.org/wiki?curid=2906284", "title": "Toray Pan Pacific Open 2007", "text": "Il Toray Pan Pacific Open 2007 \u00e8 stato un torneo di tennis giocato sul cemento indoor.\n\u00c8 stata la 24\u00aa edizione del Toray Pan Pacific Open, che fa parte della categoria Tier I nell'ambito del WTA Tour 2007.\nSi \u00e8 giocato al Tokyo Metropolitan Gymnasium di Tokyo, in Giappone, dal 25 gennaio al 4 febbraio 2007.\nCampionesse.\nSingolare.\n Martina Hingis ha battuto in finale Ana Ivanovi\u0107, 6\u20134, 6\u20132\nDoppio.\n Lisa Raymond / Samantha Stosur hanno battuto in finale Vania King / Rennae Stubbs, 7\u20136(6), 3\u20136, 7\u20135"}
{"id": "2906289", "revid": "1442080", "url": "https://it.wikipedia.org/wiki?curid=2906289", "title": "Toray Pan Pacific Open 2007 - Singolare", "text": "Il singolare del Toray Pan Pacific Open 2007 \u00e8 stato un torneo di tennis facente parte del WTA Tour 2007.\nElena Dement'eva era la detentrice del titolo, ma ha perso in semifinale contro Martina Hingis.\nMartina Hingis ha battuto in finale Ana Ivanovi\u0107 6\u20134, 6\u20132.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2906292", "revid": "838137", "url": "https://it.wikipedia.org/wiki?curid=2906292", "title": "Toray Pan Pacific Open 2007 - Doppio", "text": "Il doppio del Toray Pan Pacific Open 2007 \u00e8 stato un torneo di tennis facente parte del WTA Tour 2007.\nLisa Raymond e Samantha Stosur erano le detentrici del titolo e hanno battuto in finale Vania King e Rennae Stubbs 7\u20136(6), 3\u20136, 7\u20135 ."}
{"id": "2906295", "revid": "290948", "url": "https://it.wikipedia.org/wiki?curid=2906295", "title": "CH2O", "text": ""}
{"id": "2906296", "revid": "2015336", "url": "https://it.wikipedia.org/wiki?curid=2906296", "title": "Adorazione dei pastori (Ghirlandaio)", "text": "L'Adorazione dei pastori \u00e8 un dipinto tempera su tavola (167x167 cm) di Domenico Ghirlandaio, datato 1485 e conservato nella sua collocazione originaria sull'altare della cappella Sassetti nella basilica di Santa Trinita a Firenze.\nStoria.\nL'opera completa il famoso ciclo di affreschi commissionato a Ghirlandaio da Francesco Sassetti e ritenuto il suo capolavoro. La pala reca su un capitello l'anno 1485.\nDescrizione.\nLa cornice riporta la scritta \"Ipsum quem genuit adoravit Maria\" (\"Maria adorava colui che aveva generato\").\nMaria, in primo piano su un prato fiorito, adora il Bambino poggiato sul suo mantello all'ombra di un sarcofago romano antico che fa da mangiatoia per il bue e l'asinello (che secondo la patristica rappresentano rispettivamente gli ebrei e i pagani), poco dietro si trova san Giuseppe, che scruta verso il corteo in arrivo, e a destra un gruppo di tre pastori ritratti con vivo realismo, derivati dal modello del \"Trittico Portinari\" di Hugo van der Goes. Nel primo pastore, quello che indica il Bambino, Ghirlandaio incluse il proprio autoritratto. \nLa sella e il barroccio a sinistra alludono al viaggio di Maria e Giuseppe. I tre sassi in primissimo piano, roccia naturale, pietra lavorata e mattone, sono un riferimento alla famiglia \"Sassetti\" e all'attivit\u00e0 dell'uomo. Sopra di essi sta un cardellino, simbolo della passione e resurrezione di Cristo.\nDall'arco di trionfo sullo sfondo passa il corteo dei re Magi, con un significato anche simbolico, inteso come il lasciarsi alle spalle l'era pagana. A sinistra i primi due magi sono gi\u00e0 vicini e guardano una luce che si intravede sul tetto della capanna, la cometa, che brilla sul tetto di paglia sorretto da monumentali pilasti romani, uno dei quali reca sul capitello la data MCCCCLXXXV (1485). \nSullo sfondo si vedono i pastori con le greggi ai quali l'angelo sta annunciando la nascita del Signore.\nIl tema dell'avvento di Cristo.\nIl sarcofago-mangiatoia, l'arco di trionfo sotto cui passa il corte dei Magi e i pilastri che reggono la capanna sono precisi riferimenti alla nascita del Cristianesimo in ambito pagano, tema anticipato anche dagli affreschi esterni alla cappella (\"Augusto e la Sibilla Tiburtina che annunciano la nascita del Signore\") e dalla volta con le \"Sibille\". Ad esempio l'iscrizione sul sarcofago \"\" si rif\u00e0 alla leggenda dell'augure Fulvio, che sul punto di morire durante l'assedio di Gerusalemme di Pompeo predisse che il suo sepolcro sarebbe stato usato da un Dio. La traduzione \u00e8 la seguente: \"Mentre cadeva a Gerusalemme per la spada di Pompeo, l'indovino Fulvio disse: l'urna che mi contenne generer\u00e0 un dio\". Rimanda a Gerusalemme e Pompeo anche l'iscrizione sull'arco \"\", cio\u00e8 \"eretto in onore di Gneo Pompeo Magno per volere di Ircano, sacerdote del Tempio. \nQueste colte citazioni classiche, probabilmente suggerite dal Fonzio, rappresentando, con altri elementi simbolici, il passaggio dalle religioni giudaica (di Ircano) e pagana (di Pompeo) al cristianesimo, sorto sulle rovine delle altre confessioni, come ricordano i due pilastri scanalati. Anche il paesaggio lontano, con le vedute cittadine, simboleggia questa allegoria: la citt\u00e0 pi\u00f9 lontana a destra \u00e8 infatti un riferimento a Gerusalemme con l'edificio a cupola (la moschea della Roccia), davanti alla quale sorge un albero secco con un ramo spezzato, simbolo della conquista della medesima; la citt\u00e0 di sinistra invece \u00e8 un'elaborazione di Roma, nella quale si riconoscono i sepolcri di due imperatori \"profetici\", Augusto, con il mausoleo e Adriano, che si pensava sepolto sotto la Torre delle Milizie, ma si intravede anche quella che sembra la Cattedrale di Santa Maria del Fiore, a ribadire il ruolo di Firenze come nuova Roma.\nStile.\nL'opera deriva da modelli di Filippo Lippi (come l\"'Adorazione del Bambino di Camaldoli\") ma mostra anche i chiari i segni dell'influenza della pittura fiamminga su quella fiorentina, dopo lo studio e la graduale assimilazione del \"Trittico Portinari\", la grande tavola fiamminga dell'\"Adorazione del Bambino\", opera di Hugo van der Goes portata a Firenze nel 1483 dalla famiglia Portinari per la chiesa di Sant'Egidio, che arriv\u00f2 come una meteora fulgida nella scena artistica fiorentina, influenzando profondamente i pittori rinascimentali che cercarono di comprenderne le diversit\u00e0 e carpirne i segreti soprattutto nella resa della luce e nel naturalismo lenticolare. \nTipicamente fiamminga \u00e8 infatti l'attenzione al dettaglio, dove ogni oggetto ha un preciso ruolo simbolico, e l'uso della prospettiva aerea, con il paesaggio che sfuma in lontananza nella foschia verso una minuta rappresentazione di colline e citt\u00e0. La pala \u00e8 affiancata dagli affreschi dei due committenti inginocchiati, che si uniscono cos\u00ec alla sacra adorazione, formando cos\u00ec una specie di trittico a tecnica mista."}
{"id": "2906297", "revid": "729019", "url": "https://it.wikipedia.org/wiki?curid=2906297", "title": "Family Circle Cup 2007", "text": "Il Family Circle Cup 2007 \u00e8 stato un torneo di tennis giocato sulla terra verde.\n\u00c8 stata la 35\u00aa edizione del Family Circle Cup, che fa parte della categoria Tier I nell'ambito del WTA Tour 2007.\nSi \u00e8 giocato al Family Circle Tennis Center di Charleston negli Stati Uniti dal 9 al 15 aprile 2007.\nCampionesse.\nSingolare.\n Jelena Jankovi\u0107 ha battuto in finale Dinara Safina, 6\u20132, 6\u20132\nDoppio.\n Yan Zi / Zheng Jie hanno battuto in finale Peng Shuai / Sun Tiantian, 7\u20135, 6\u20130"}
{"id": "2906300", "revid": "1494169", "url": "https://it.wikipedia.org/wiki?curid=2906300", "title": "Ingenuino", "text": ""}
{"id": "2906301", "revid": "107831", "url": "https://it.wikipedia.org/wiki?curid=2906301", "title": "Family Circle Cup 2007 - Singolare", "text": "Il singolare del torneo di tennis Family Circle Cup 2007, facente parte del WTA Tour 2007, ha avuto come vincitrice Jelena Jankovi\u0107 che ha battuto in finale Dinara Safina, 6\u20132, 6\u20132"}
{"id": "2906304", "revid": "729019", "url": "https://it.wikipedia.org/wiki?curid=2906304", "title": "Family Circle Cup 2007 - Doppio", "text": "Il doppio del torneo di tennis Family Circle Cup 2007, facente parte del WTA Tour 2007, ha avuto come vincitrici Yan Zi e Zheng Jie che hanno battuto in finale Peng Shuai e Sun Tiantian, 7-5, 6-0."}
{"id": "2906305", "revid": "767487", "url": "https://it.wikipedia.org/wiki?curid=2906305", "title": "Abri de la Madeleine", "text": "Il sito Abri de la Madeleine (riparo de la Madeleine) \u00e8 un riparo naturale formatosi nella falesia e situato nel comune di Tursac, in Dordogna, nella valle della V\u00e9z\u00e8re, utilizzato in epoca preistorica. Fa parte del patrimonio mondiale dell'Unesco.\nScoperto ed esplorato da \u00c9douard Lartet fra il 1863 e il 1865, \u00e8 il sito dal quale deriva il termine Magdaleniano e vi sono stati ritrovati numerosi manufatti risalenti alla fine del periodo Paleolitico.\nGalleria d'immagini.\nImmagini dell'interno del riparo de la Madeleine."}
{"id": "2906307", "revid": "7", "url": "https://it.wikipedia.org/wiki?curid=2906307", "title": "I Bit-Nik", "text": ""}
{"id": "2906310", "revid": "767487", "url": "https://it.wikipedia.org/wiki?curid=2906310", "title": "Qatar Telecom German Open 2007", "text": "Il Qatar Telecom German Open 2007 \u00e8 stato un torneo di tennis giocato sulla terra rossa.\n\u00c8 stata la 36\u00aa edizione del German Open, che fa parte della categoria Tier I nell'ambito del WTA Tour 2007.\nSi \u00e8 giocato al Rot-Weiss Tennis Club di Berlino in Germania dal 5 al 13 maggio 2007.\nIl montepremi ammontava a 1.300.000 dollari.\nCampionesse.\nSingolare.\n Ana Ivanovi\u0107 ha battuto in finale Svetlana Kuznecova, 3\u20136, 6\u20134, 7\u20136(4)\nDoppio.\n Lisa Raymond / Samantha Stosur hanno battuto in finale Tathiana Garbin / Roberta Vinci, 6\u20133, 6\u20134"}
{"id": "2906312", "revid": "3732", "url": "https://it.wikipedia.org/wiki?curid=2906312", "title": "San Biagio d'Argenta", "text": ""}
{"id": "2906315", "revid": "72396", "url": "https://it.wikipedia.org/wiki?curid=2906315", "title": "Qatar Telecom German Open 2007 - Singolare", "text": "Il singolare del Qatar Telecom German Open 2007 \u00e8 stato un torneo di tennis facente parte del WTA Tour 2007.\nNadia Petrova era la detentrice del titolo, ma ha perso nei quarti di finale contro Svetlana Kuznecova.\nAna Ivanovi\u0107 ha battuto in finale Svetlana Kuznecova 3\u20136, 6\u20134, 7\u20136(4)\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2906323", "revid": "889336", "url": "https://it.wikipedia.org/wiki?curid=2906323", "title": "Adolf Prokop", "text": "Membro della Federazione calcistica della Germania Est, ha diretto 283 partite di DDR-Oberliga dal 1969 al 1988.\nErede del pi\u00f9 famoso Rudi Gl\u00f6ckner che, diventato componente della Commissione arbitrale UEFA, avrebbe avuto Prokop come sottoposto, durante il longevo periodo di attivit\u00e0 ha conseguito importanti traguardi.\nInfatti \u00e8 stato, in successione, selezionato per il torneo Olimpico del 1976 (dove dirige ad Ottawa l'incontro Iran - Cuba) per il Campionato mondiale di calcio 1978 (dove dirige Paesi Bassi-Per\u00f9), per il Campionato europeo di calcio 1980 (dove gli tocca Paesi Bassi-Grecia), per il Campionato mondiale di calcio 1982 (dove \u00e8 protagonista di Austria-Irlanda del Nord) e per il Campionato europeo di calcio 1984 (dove lo si vede all'opera in Danimarca-Belgio).\nHa arbitrato la finale di andata di Supercoppa europea 1979, la finale di andata di Coppa UEFA 1980-1981 tra Ipswich Town e , vinta 3-0 dagli inglesi, e la finale di Coppa delle Coppe 1983-1984 Juventus-Porto, vinta 2-1 dai \"bianconeri\".\nVanta anche la direzione in due semifinale di Coppa dei Campioni (nel 1985 e nel 1986), due semifinali di Coppa delle Coppe (nel 1978 e nel 1983) e una semifinale di Coppa UEFA (nel 1977).\nNel 1978, durante l'incontro eliminatorio di Coppa dei Campioni tra e viene coinvolto nell'episodio che avrebbe portato alla lunga squalifica (due anni) del giocatore madridista Juanito, reo di aver tentato un'aggressione nei confronti del direttore di gara.\nLa FIFA, nel 1991, gli conferisce il prestigioso FIFA Special Award\nDi professione \u00e8 stato poliziotto, adibito dal Ministero dell'Interno tedesco al servizio della STASI."}
{"id": "2906325", "revid": "767487", "url": "https://it.wikipedia.org/wiki?curid=2906325", "title": "Alexander Adriaenssen", "text": "Fu allievo di Artus van Laeck.\nDipinse fiori, frutti, uccelli e pesci, ricercando effetti delicati e sottili.\nI suoi dipinti sono conservati al Koninklijk Museum voor Schone Kunsten ad Anversa, al Museo del Prado a Madrid, al Rijksmuseum ad Amsterdam, al Museo di belle arti di Gand e di Valenciennes, nella galleria d'arte di Lipsia e nel Museo di belle arti a Budapest."}
{"id": "2906329", "revid": "287204", "url": "https://it.wikipedia.org/wiki?curid=2906329", "title": "Acura Classic 2007", "text": "L'Acura Classic 2007 \u00e8 stato un torneo di tennis giocato sul cemento. \n\u00c8 stata la 29\u00aa edizione del torneo di San Diego, che fa parte della categoria Tier I nell'ambito del WTA Tour 2007. \nSi \u00e8 giocato a San Diego negli USA dal 28 luglio al 5 agosto 2007.\nCampionesse.\nSingolare.\n Marija \u0160arapova ha battuto in finale Patty Schnyder, 6\u20132, 3\u20136, 6\u20130\nDoppio.\n Cara Black / Liezel Huber hanno battuto in finale Viktoryja Azaranka / Anna \u010cakvetadze 7\u20135, 6\u20134"}
{"id": "2906344", "revid": "729019", "url": "https://it.wikipedia.org/wiki?curid=2906344", "title": "Carrozzeria Monterosa", "text": "La Carrozzeria Monterosa \u00e8 stata una carrozzeria italiana attiva dal 1946 al 1961.\nNotizie storiche.\nLa piccola azienda venne fondata l'11 gennaio del 1946, nell'immediato dopoguerra, con sede a Torino in via Sant'Agostino 12. I fondatori erano Tommaso e Giorgio Sargiotto, mentre l'amministratore delegato era Edgardo Barbero. Fin dall'inizio, la carrozzeria si specializz\u00f2 in vetture Fiat, ed in particolare in giardinette, che costituirono la quasi totalit\u00e0 del suo operato totale. Le linee proposte in generale dalla carrozzeria erano fortemente influenzate dall'estro di Mario Revelli di Beaumont.\nRisale al 1948 la realizzazione di una giardinetta su base Fiat 1100 BL: in quel periodo iniziale, era forte la richiesta di giardinette costruite a partire dal telaio della media torinese di quegli anni.\nNel 1950, la Carrozzeria Monterosa si trasfer\u00ec a Moncalieri, e precisamente in via Cesare Battisti n\u00ba3. L'interesse della piccola azienda si mantenne sulle vetture Fiat, anche se non mancarono diverse realizzazioni sui telai delle Lancia dell'epoca, e quindi le Aurelia e le Appia. Invece, tornando alle Fiat, alle precedenti e gi\u00e0 citate fuoriserie su base \"1100\" si aggiunsero quindi anche altre realizzazioni su base Fiat 1400, 1900, \"1100/103\" e 600. Inoltre, vi fu anche qualche furgone la cui carrozzeria era firmata da Monterosa.\nInteressanti le varie coup\u00e9 costruite su quest'ultima base meccanica, molte delle quali realizzate nel solo anno 1956 e vendute in alcuni esemplari a prezzi ben pi\u00f9 alti di quello ufficiale della mitica utilitaria tondeggiante a due volumi.\nSul finire degli anni cinquanta, per\u00f2, la situazione mut\u00f2 radicalmente: la clientela era molto meno incline alle vetture personalizzate, che oltretutto avevano costi ben differenti, e si orient\u00f2 quindi maggiormente verso la produzione di serie.\nNel 1961, quindi, la Carrozzeria Monterosa chiuse i battenti."}
{"id": "2906346", "revid": "1305772", "url": "https://it.wikipedia.org/wiki?curid=2906346", "title": "Antago", "text": "Antago \u00e8 un videogioco rompicapo prodotto da Art of Dreams nel 1990 per i personal computer Amiga 500 e Atari ST.\nModalit\u00e0 di gioco.\nIl sistema di gioco \u00e8 basato sul principio del tris, anche se in realt\u00e0 il numero delle caselle da riempire in successione ammonta a cinque. Il player impersona un diavolo, impegnato davanti a una breve serie di gigantesche scacchiere monocrome in una partita con un angelo. A turno, ognuno dei due pu\u00f2 riempire una delle caselle del tabellone con il proprio segno (una nuvoletta per l'angelo ed una palla spinosa per il diavolo). Attraverso lo scorrimento dei segni precedentemente depositati sulla scacchiera, nel corso della partita viene a crearsi una trama di possibili combinazioni. Si pu\u00f2 vincere componendo un seguito di cinque segni in verticale, in orizzontale o di traverso, tagliando il tabellone esattamente a met\u00e0 da un angolo all'altro. Il totale di confronti giocabili durante una singola partita, quindi, \u00e8 di cinque match, dove ogni giocatore se ne aggiudica due e il terzo decide il vincitore."}
{"id": "2906347", "revid": "767487", "url": "https://it.wikipedia.org/wiki?curid=2906347", "title": "Maria Borsa", "text": "Artista molto popolare negli ultimi anni dell'Ottocento e nei primi del Novecento.\nFu lei l'inventrice della \"mossa\", resa assai pi\u00f9 celebre dalla cantante Maria Campi, che ne \u00e8 erroneamente ritenuta l'ideatrice.\nMaria Borsa si esibiva al Teatro Partenope di Napoli, suscitando entusiasmo e disordini, tanto che la polizia spesso doveva intervenire per calmare il pubblico. La causa di questi \"caldi\" entusiasmi era lo spettacolo di Maria Borsa.\nMaria Campi, assistette allo spettacolo della collega, e cap\u00ec la genialit\u00e0 del gesto accompagnato dal rullo di tamburi, e decise di riprodurlo su palcoscenici pi\u00f9 rinomati.\nCon questa decisione la popolarit\u00e0 di Maria Campi aument\u00f2 considerevolmente, invece quella di Maria Borsa, latit\u00f2 un bel po\u2019, prima di spiccare il volo.\nMaria Borsa ha cantato sia da sola sia in coppia con Mim\u00ec Maggio e Adolfo Narciso a Berlino, a Vienna, a Parigi, a San Pietroburgo ed in altre localit\u00e0 europee.\nQuando Maria Borsa si trasfer\u00ec a Parigi, per lavorare nei teatri della citt\u00e0, not\u00f2 come le ballerine parisien, tutte impiumate, sapessero eseguire la sua mossa alla perfezione. Maria Campi, certamente, era arrivata prima di lei e aveva diffuso nel mondo la celebre \"mossa\", inventata da Maria Borsa.\nMaria Borsa si caratterizz\u00f2 anche per la riproduzione dei suoni e delle voci dei vicoli sul palcoscenico, dato che miscelava strofe di canzoni con \"voci a distesa\" tradizionali dei venditori ambulanti, imitando le voci di chiamata dei venditori di marruzze. Popolare fu il suo \u00abSciasciooone\u00bb, gridato al pubblico tra una strofa e l'altra delle sue canzoni.\nMaria Borsa divenne celebre per le sue interpretazioni di \"Montagna fredda\", \"L'aucelluzzo\", \" 'O maruzzano\".\nDopo la tragedia del terremoto messinese del 1908, nella quale perse il suo unico figlio, si ritir\u00f2 dalle scene e indoss\u00f2 il lutto per tutto il resto della sua vita."}
{"id": "2906349", "revid": "125374799", "url": "https://it.wikipedia.org/wiki?curid=2906349", "title": "Odbojka\u0161ki klub Vojvodina", "text": "L'Odbojka\u0161ki klub Vojvodina \u00e8 una societ\u00e0 pallavolistica maschile serba con sede a Novi Sad: milita nel campionato di Superliga.\nStoria.\nIl club fu fondato nel 1946, e per i primi trent'anni di vita partecip\u00f2 a campionati pallavolistici di livello amatoriale. Agli inizi degli anni settanta venne deciso un riassetto societario che permise la scalata ai vertici pallavolistici jugoslavi, e di vincere il primo trofeo della sua storia, la Coppa di Jugoslavia del 1977.\nIl periodo di massima fama della squadra giunse alla fine degli anni ottanta. Dopo la vittoria della seconda coppa arriv\u00f2 quella dei primi scudetti consecutivi. Con il titolo di \"Campione di Jugoslavia\" del 1988 partecip\u00f2 per la prima volta alla Coppa dei Campioni. L'avventura nella massima competizione europea termin\u00f2 con il terzo posto nella Final Four giocata ad Atene.\nLo scioglimento della Repubblica Socialista Federale di Jugoslavia liber\u00f2 la scena da alcuni degli avversari interni pi\u00f9 ostici (soprattutto squadre croate); il contemporaneo declino del Partizan Belgrado lasci\u00f2 la formazione della Voivodina a dominare il campionato di Serbia e Montenegro.\nCon l'inizio del III millennio aument\u00f2 la competitivit\u00e0 delle squadre del Montenegro, ma la storia si ripet\u00e9 nel 2006, con l'indipendenza dello stato montenegrino. Il primo trionfo nel campionato serbo avvenne nel 2007. Nella stagione 2014-15, oltre al successo nella coppa nazionale, si aggiudica il primo trofeo a livello europeo, ossia la Challenge Cup. All'inizio della stagione 2015-16 vince la Supercoppa, mentre nell'annata 2016-17 trionfa nuovamente in campionato, bissando il successo nelle tre stagioni successive, conquistando anche la Supercoppa 2019, 2020 e 2021."}
{"id": "2906353", "revid": "889336", "url": "https://it.wikipedia.org/wiki?curid=2906353", "title": "San Diego Open", "text": "Il San Diego Open \u00e8 stato un torneo di tennis femminile giocato a San Diego in California su campi in cemento. Ha fatto parte della categoria WTA Tier I fino al 2007. Dal 2010, dopo due anni di assenza, \u00e8 rientrato nel circuito prendendo il nome di \"Mercury Insurance Open\", mentre nel 2013 \u00e8 stato rinominato \"Southern California Open\". Nel 2014 non si \u00e8 disputato. L'ultima edizione del torneo \u00e8 stata disputata nel 2015 a Carlsbad, nel circuito WTA 125.\nNell'agosto 2021, in seguito alla cancellazione di diversi tornei a causa della pandemia di COVID-19, il Barnes Tennis Centre San Diego \u00e8 stato selezionato per ospitare il torneo per la prima volta nel circuito maschile, nell'ambito dell'ATP Tour 250.\nNomi del torneo:"}
{"id": "2906355", "revid": "22475", "url": "https://it.wikipedia.org/wiki?curid=2906355", "title": "Michele Strogoff (miniserie televisiva 1975)", "text": "Michele Strogoff \u00e8 uno sceneggiato televisivo del 1975 diretto da Jean-Pierre Decourt e tratto dall'omonimo romanzo di Jules Verne del 1876. Nel ruolo del protagonista l'attore tedesco Raimund Harmstorf.\nNel cast anche Lorenza Guerrieri, Valerio Popesco e Rada Rassimov.\nLo sceneggiato, una coproduzione francese, tedesca, austriaca, svizzera, ungherese, belga ed italiana, and\u00f2 in onda in Italia su Rete 1 (l'attuale Rai Uno) in cinque puntate nell'autunno del 1976 (dal 26 settembre al 24 ottobre).\nTrama.\nRussia, 1876: in Siberia \u00e8 in corso una rivolta dei Tartari contro l'Impero Russo. Michele Strogov (Raimund Harmstorf) viene cos\u00ec inviato dallo zar Alessandro II (Tibor T\u00e1nczos) come corriere ad Irkutsk, per portare un messaggio a Dmitrij, il fratello del regnante.\nDurante il lungo tragitto da Mosca alla Siberia, Strogov conosce Nadja F\u00ebdorova (Lorenza Guerrieri), una giovane donna in viaggio per Irkutsk alla ricerca del padre, e se ne innamora, ricambiato dalla ragazza, da poco orfana della madre, e i due proseguono il tragitto fingendosi marito e moglie. Strogov si imbatte per\u00f2 nel tenente colonnello Ivan Ogarev (Valerio Popesco), un russo traditore dello Zar fuggito di prigione con l'aiuto della sua compagna, la zingara Sangarre (Rada Rassimov). Ogarev, essendo di madre tartara, sogna il riscatto del suo popolo e la nascita in Siberia di una repubblica mongola, ma il suo nobile sogno ha di fronte a s\u00e9 due ostacoli: uno, il suo alleato Feofar Khan, ambizioso capo mongolo dalla mentalit\u00e0 medievale e - appunto - Michele Strogov (abilmente doppiato da Glauco Onorato), un capitano di origine siberiana, altrettanto nobile e strenuo lottatore nel cercare di portare a termine la sua missione. Pi\u00f9 di una volta Strogov finisce prigioniero dei Tartari, cos\u00ec come Nadja, la quale si lega, senza saperlo, proprio a Martha Strogov, la madre del corriere dello zar, arrestata nella sua citt\u00e0, Omsk, da un funzionario russo passato ai Tartari.\nRiconosciuto tra i prigionieri da Ogarev e dalla sua compagna Sangarre, Strogov assiste alla tortura della madre, che poi morir\u00e0 tra le braccia di Nadja, e viene accecato dai Tartari, con una spada arroventata. Un disperato attacco russo, permette ai due falsi coniugi di fuggire. Nadja usa i suoi occhi per guidare il corriere dello Zar, ormai demotivato, tanto da arrivare ad esclamare \u00abQuanta gente \u00e8 morta per me. Solo cadaveri mi lascio alle spalle. Ma \u00e8 lecito il massacro di tante persone anche se per una causa giusta? E poi \u00e8 davvero giusta? Che stiamo facendo qui Nadja? Il gran duca Dimitri \u00e8 un vile, una canaglia, e questa Siberia, dove sono venuto al mondo, era la terra dei Tartari. Ma noi gliela abbiamo strappata. \u00c8 questa la giustizia, eh Nadia?\u00bb. La presenza di Nadja permette a Michele di arrivare alla sua meta e alla fine riesce miracolosamente a recuperare la vista, grazie all'incendio del petrolio sul fiume che costeggia Irkutsk, provocato da Ogarev, spacciatosi per corriere dello Zar, che vuole aprire una porta della citt\u00e0 ai tartari. Strogov riesce ad uccidere Ogarev nel duello finale, mentre la citt\u00e0, con tre soli cannoni a disposizione riesce a respingere le truppe di Feofar Khan, grazie alla dinamite creata dal padre di Nadja, Alessandro F\u00ebdorov, gi\u00e0 assistente di Nobel, che essendo nichilista era esiliato a Irkutsk. L'ultima scena \u00e8 quella fiabesca di Michele e Nadja, ormai sposati sul serio, che viaggiano su una slitta trainata da cavalli in un paesaggio innevato.\nAnalisi.\nRispetto al romanzo di Verne, di cui si \u00e8 ampiamente rispettata la trama, le figure dei personaggi sono state riscritte. Principalmente quella del colonnello Ivan Ogareff, nello sceneggiato, tenente colonnello. Nel romanzo Ogareff \u00e8 raffigurato come \"non meno terribile dei comandanti tartari che egli incitava e consigliava [...] Subdolo per natura ricorreva anche ai pi\u00f9 bassi travestimenti, era crudele e occorrendo si sarebbe fatto persino carnefice. Feofar Khan aveva in lui un luogotenente ben degno di assecondarlo, in una guerra tanto feroce.\" Nello sceneggiato Ogareff \u00e8 l'anima della rivolta e non un luogotenente di un capo tartaro, tanto che la sua figura ricorda di pi\u00f9 quella di Lenin, che entro pochi decenni avrebbe travolto gli zar e creato una repubblica, mentre il crudele Feofar Khan potrebbe in fondo ricordare quella di Stalin.\nMa \u00e8 il rapporto tra Michele e Nadja che viene totalmente rivisto. Secondo il romanzo, negli uffici dell'intendente di polizia di Nijni-Novgorod, Michele ritrova la fanciulla con cui aveva fatto il viaggio in treno dalla stazione di Vladimir. \"Questa lo guard\u00f2 per un attimo, e il viso le si illumin\u00f2 fugacemente alla vista del compagno di viaggio. Si alz\u00f2 come per un istinto e, come un naufrago che si afferra a un rottame, stava certo per chiedergli aiuto. In quel momento il poliziotto batt\u00e9 sulla spalla di Michele Strogoff. [...] Non erano passati tre minuti quando Michele Strogoff riapparve nella sala, accompagnato da un agente. Aveva in mano il suo \"podaroshna\", che gli avrebbe aperto le vie per la Siberia. Allora si avvicin\u00f2 alla giovane baltica e, tenendole la mano. \u00abSorellina...\u00bb disse.\" Nello sceneggiato Nadja, ha da fare un lungo viaggio di fronte a s\u00e9 e dovr\u00e0 guadagnarsi da vivere di volta in volta per pagarsi il viaggio, allora Michele, saputo da una zingara come procurarsi documenti falsi, fa una proposta a Nadja: farsi passare come il signore e la signora Ivanoff! \nLo sceneggiato si presenta come gli spaghetti-western dell'epoca, con inseguimenti a cavallo, sparatorie, lotte tra Russi e Tartari come se fossero cowboy e Pellirosse, con una sceneggiatura dal taglio straordinariamente \"fumettistico\", tanto da renderlo - appunto per questo - avvincente e attraente come leggersi un episodio di Tex Willer o del Grande Blek. Purtroppo quest'opera ha sulle spalle la \"maledizione\" di molti altri sceneggiati della Rai-tv, che giacciono da anni nei suoi archivi e chiss\u00e0 quando vedr\u00e0 di nuovo la luce. Sopravvive solo una versione circolante dapprima su YouTube, ed ora solo su eMule in cui molte scene doppiate sono scomparse e rimpiazzate dalla versione francese con sottotitoli.\nColonna sonora.\nLa colonna sonora dello sceneggiato venne composta dal musicista franco-rumeno Vladimir Cosma e comprende i seguenti brani:"}
{"id": "2906356", "revid": "136801", "url": "https://it.wikipedia.org/wiki?curid=2906356", "title": "Acura Classic", "text": ""}
{"id": "2906357", "revid": "889336", "url": "https://it.wikipedia.org/wiki?curid=2906357", "title": "Walter Eschweiler", "text": "Inquadrato nel corpo diplomatico a disposizione del Ministero degli Esteri della Germania Ovest, Eschweiler debutta in Bundesliga gi\u00e0 nel 1966 e dal 1971 ottiene i galloni da internazionale.\nLe soddisfazioni maggiori raggiunte in carriera sono le seguenti: nel 1980 \u00e8 protagonista della finale di andata di Supercoppa Europea Barcellona-Nottingham Forest; ha arbitrato la finale di ritorno di Coppa UEFA 1980-1981 tra ed Ipswich Town; ha diretto la finale di Coppa delle Coppe del 1982 tra Barcellona e , mentre al Campionato mondiale di calcio 1982 ha diretto l'incontro del Gruppo 1 -, terminato 1-1.\nVanta anche la direzione di una semifinale di Coppa delle Coppe (nel 1980) e di una semifinale di Coppa UEFA (nel 1983).\nHa svolto le funzioni di guardalinee nel 1972 in occasione del torneo calcistico all'Olimpiade di Monaco di Baviera, e nel 1974 in occasione dei Mondiali di calcio in Germania.\nNel 1977 viene eletto dalla Federcalcio tedesca miglior arbitro tedesco del campionato."}
{"id": "2906359", "revid": "37401", "url": "https://it.wikipedia.org/wiki?curid=2906359", "title": "Lucas di Grassi", "text": ""}
{"id": "2906362", "revid": "15377", "url": "https://it.wikipedia.org/wiki?curid=2906362", "title": "Formula Tre sudamericana", "text": ""}
{"id": "2906363", "revid": "287204", "url": "https://it.wikipedia.org/wiki?curid=2906363", "title": "Acura Classic 2007 - Singolare", "text": "Il singolare dell'Acura Classic 2007 \u00e8 stato un torneo di tennis facente parte del WTA Tour 2007.\nMarija \u0160arapova era la detentrice del titolo e ha battuto in finale Patty Schnyder 6\u20132, 3\u20136, 6\u20130.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2906366", "revid": "287204", "url": "https://it.wikipedia.org/wiki?curid=2906366", "title": "Andr\u00e8 Previn", "text": ""}
{"id": "2906368", "revid": "287204", "url": "https://it.wikipedia.org/wiki?curid=2906368", "title": "Open di Zurigo 2007", "text": "L'Open di Zurigo 2007 \u00e8 stato un torneo femminile di tennis giocato sul cemento indoor. \n\u00c8 stata la 24\u00aa edizione del torneo, che fa parte della categoria Tier I nell'ambito del WTA Tour 2007.\nSi \u00e8 giocato nell'Hallenstadion di Zurigo in Svizzera, dal 15 al 21 ottobre 2007.\nCampionesse.\nSingolare.\n Justine Henin ha battuto in finale Tatiana Golovin, 6-4, 6-4\nDoppio.\n Kv\u011bta Peschke / Rennae Stubbs hanno battuto in finale Lisa Raymond / Francesca Schiavone, 7-5, 7-6 (1)"}
{"id": "2906373", "revid": "1442080", "url": "https://it.wikipedia.org/wiki?curid=2906373", "title": "Open di Zurigo 2007 - Singolare", "text": "Il singolare del torneo di tennis Open di Zurigo 2007, facente parte del WTA Tour 2007, ha avuto come vincitrice Justine Henin che ha battuto in finale 6\u20134, 6\u20134 Tatiana Golovin.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2906377", "revid": "125907670", "url": "https://it.wikipedia.org/wiki?curid=2906377", "title": "La grande onda di Kanagawa", "text": " \u00e8 una xilografia in stile \"ukiyo-e\" del pittore giapponese i pubblicata la prima volta tra il 1830 e il 1831.\n\u00c8 la prima e pi\u00f9 celebre opera della serie intitolata , oltre a essere la pi\u00f9 famosa nel suo genere e una delle immagini pi\u00f9 conosciute al mondo.\nDi dimensioni 25,7 \u00d7 37,9 cm, raffigura un'onda tempestosa che minaccia alcune imbarcazioni al largo di una zona corrispondente all'odierna prefettura di Kanagawa; come in tutte le altre rappresentazioni di questa serie sullo sfondo compare il Fuji. Sebbene venga vista come l'opera che pi\u00f9 rappresenta l'arte giapponese, in realt\u00e0 essa combina in egual misura elementi tradizionali della pittura orientale e caratteristiche tipiche dello stile occidentale. Ottenne immediato successo sia in patria che in Europa, contribuendo alla nascita del giapponismo nella seconda met\u00e0 del XIX secolo. Dal XX secolo in poi la sua popolarit\u00e0 crebbe ancora diffondendosi tantissimo nella cultura di massa, venendo spesso copiata e parodiata.\n\u00c8 possibile trovare diverse copie dell'opera conservate in svariati musei del mondo tra cui il Metropolitan Museum of Art di New York, il British Museum di Londra, l'Art Institute of Chicago, la National Gallery of Victoria di Melbourne, la Biblioth\u00e8que nationale de France di Parigi, il Civico Museo d'Arte Orientale di Trieste, il Museo d'arte orientale di Torino e il Museo d'arte orientale Edoardo Chiossone di Genova.\nStoria del quadro.\nLa tradizione cinese e giapponese della pittura paesaggistica.\nDurante la fase di composizione dell'opera, Hokusai si trovava in un periodo della sua vita particolarmente stressante e difficoltoso. Afflitto da gravi problemi economici e tormentato da problemi di salute, dopo la morte della moglie nel 1828 fu costretto a prendersi cura del nipote e occuparsi dei suoi debiti: ripercussioni finanziarie che pesarono sulla sua attivit\u00e0 per gli anni a venire e, probabilmente, furono il motivo per cui egli decise che il tema principale della serie \"Trentasei vedute del Monte Fuji\" sarebbe stato il contrasto tra la sacralit\u00e0 del Fuji e la vita secolare. Prima di giungere al concepimento de \"La grande onda\", considerata la sua opera pi\u00f9 conosciuta, Hokusai speriment\u00f2 tale concetto gi\u00e0 dalle sue prime illustrazioni e stampe, traendo ispirazione dagli elementi tradizionali della pittura giapponese e cinese, come dagli influssi dello stile occidentale.\nHokusai prese ispirazione per la raffigurazione delle onde e del movimento dell'acqua dallo stile \"shan shui\", forma artistica originaria della Cina i cui soggetti pi\u00f9 ricorrenti sono montagne, fiumi e cascate. Nei dipinti \"shan shui\", tuttavia, raramente la natura viene raffigurata come forza divina in grado di condizionare la vita umana, e per questo motivo \u00e8 probabile che le prime illustrazioni di Hokusai risentano soprattutto dell'influenza dello stile giapponese , in cui la forza dell'acqua e il potere delle onde sono sovente utilizzate per dare risalto agli sforzi umani. Combinando i tratti principali di queste due forme artistiche, Hokusai pubblic\u00f2 tra il 1822 e il 1823 la serie di miniature tra le quali alcune raffigurano il Monte Fuji e le onde, sebbene non ancora in combinazione; in un'altra alcuni pescatori gettano delle reti, mentre le loro \"oshiokuri-bune\" sono in balia dei flussi delle onde.\nL'importanza dello stile europeo.\nDurante il periodo Edo (1603-1868) in Giappone vigeva una politica di isolazionismo (\"sakoku\") voluta dallo shogunato Tokugawa che inibiva qualsiasi contatto con l'esterno ad eccezione di pochi scambi commerciali con cinesi, coreani e olandesi. L'accordo con questi ultimi per il Paese asiatico costituiva l'unico accesso verso l'Occidente, ma garantiva comunque la possibilit\u00e0 di trarre beneficio da culture differenti, le quali finirono per avere un profondo effetto su molti aspetti della vita giapponese, comprese le arti. Nel campo della pittura erano molto apprezzati la precisione e il realismo caratteristici dello stile occidentale, che andarono a influenzare diversi artisti nipponici del tempo, tra i quali il pi\u00f9 noto \u00e8 Shiba K\u014dkan (1747-1818). Egli, a sua volta, fu fonte di grande ispirazione per Hokusai, il quale pubblic\u00f2 nel 1797 , un'immagine con gli stessi elementi che compongono l'opera di K\u014dkan , pubblicata nel 1796. Entrambe le opere ricorrono alla tecnica europea dell'uso della prospettiva per tradurre sul foglio la profondit\u00e0 degli spazi, con i pescatori sulla spiaggia di Enoshima in primo piano e il Fuji sullo sfondo: in passato quest'ultimo era stato sempre raffigurato in primo piano dando risalto al suo significato religioso, ma nel periodo Edo si assistette per la prima volta a un'inversione di tendenza, determinata dall'influenza che la pittura europea stava avendo su quella giapponese in quegli anni.\nUn'idea portata avanti per trent'anni.\nNei primi anni del XIX secolo Hokusai pubblic\u00f2 altre due opere in stile occidentale che possono essere considerate i precursori de \"La grande onda\". Si tratta di e di . In entrambe le immagini il primo piano \u00e8 occupato essenzialmente da un'enorme onda raffigurata nell'atto di travolgere un'imbarcazione, rivelando l'esistenza di una chiara idea di fondo la quale si sarebbe evoluta fino al concepimento de \"La grande onda\" trent'anni pi\u00f9 tardi.\nNello stesso periodo il blu di Prussia divenne largamente accessibile permettendo ad artisti come Hokusai di rendere la profondit\u00e0 e la rotondit\u00e0 degli oggetti senza fare affidamento sulla prospettiva lineare. Tuttavia, Hokusai si rese conto che le forme rotonde e gentili delle onde raffigurate nei suoi precedenti lavori non erano adatte a rappresentare un'onda gigante in mare aperto, la quale necessitava di maggiore impatto visivo. Alla ricerca di un effetto che potesse essere pi\u00f9 credibile egli prese ispirazione dai dipinti della scuola Rinpa, in particolare da di Ogata K\u014drin (1658-1716). Ne \"La grande onda di Kanagawa\", a differenza dell'opera di K\u014drin, l'onda viene inserita in un contesto e uno spazio, sebbene altri elementi di distrazione, presenti per esempio nelle prime rappresentazioni di Enoshima, vengano eliminati. Il design finale dell'onda, bench\u00e9 piuttosto semplice, \u00e8, tuttavia, il risultato di un lungo processo, una riflessione metodica. Le basi di questo metodo sono state dettate da Hokusai nelle sue \"Brevi lezioni di disegno semplificato\" del 1812, in cui spiega che ogni oggetto pu\u00f2 essere disegnato sfruttando la relazione tra il cerchio e il quadrato, attraverso l'uso di un compasso e di una riga.\nAlcuni anni pi\u00f9 tardi Hokusai riprese il concetto alla base de \"La grande onda\" quando complet\u00f2 l'opera , per il secondo volume della serie \"Cento vedute del Monte Fuji\". In questa stampa \u00e8 presente la stessa relazione tra l'onda e il vulcano, e lo stesso scoppio di schiuma e bolle. L'immagine tuttavia manca di drammaticit\u00e0 per via dell'assenza delle barche e degli esseri umani, mentre la schiuma dell'onda si confonde con il volo degli uccelli. Mentre ne \"La grande onda\" il moto dell'onda \u00e8 opposto al senso di lettura giapponese (da destra verso sinistra) ne \"Il Fuji dal mare\" l'onda e gli uccelli si muovono armoniosamente nella direzione pi\u00f9 facilmente leggibile da un osservatore giapponese.\nDescrizione.\nL'immagine \u00e8 stampata in e le sue dimensioni seguono il modello , il formato pi\u00f9 comune tra quelli utilizzati per le stampe giapponesi: circa 25 cm di altezza e 38\u00a0cm di larghezza. \"La grande onda\" misura 25,7\u00a0cm \u00d7 37,9\u00a0cm.\nLa composizione \u00e8 costituita da tre elementi principali: il mare in tempesta, le barche e una montagna. La firma di Hokusai \u00e8 posta nell'angolo in alto a sinistra.\nLa montagna.\nLa montagna con la vetta innevata raffigurata nell'opera \u00e8 il Fuji, che in Giappone \u00e8 considerato alla stregua di un simbolo nazionale e rappresenta uno dei pi\u00f9 importanti simboli religiosi del Paese. Il Fuji \u00e8 un soggetto ricorrente nell'arte giapponese poich\u00e9 da sempre associato alla bellezza, e occupa un ruolo centrale in molte rappresentazioni artistiche appartenenti allo stile , come nel caso della serie \"Trentasei vedute del Monte Fuji\" di Hokusai, di cui \"La grande onda di Kanagawa\" \u00e8 l'opera pi\u00f9 celebre.\nIl colore scuro attorno al Monte Fuji sembra indicare che la scena sia ambientata alle prime ore del mattino, con il sole che sorge da dietro l'osservatore, illuminando la cima innevata della montagna. Bench\u00e9 il cumulonembo sospeso tra l'osservatore e la montagna faccia presagire l'arrivo di una tempesta, non vi \u00e8 alcuna traccia di pioggia n\u00e9 nella scena in primo piano n\u00e9 in prossimit\u00e0 del Fuji, che a sua volta \u00e8 raffigurato completamente senza nuvole.\nLe barche.\nNell'immagine vi sono tre imbarcazioni chiamate , veloci chiatte lunghe circa 12-15 metri utilizzate per il trasporto del pesce ancora vivo dalle penisole di Izu e B\u014ds\u014d ai mercati della baia di Edo. Come suggerisce il nome dell'opera, le imbarcazioni si trovano al largo del porto di Kanagawa, a sua volta adiacente alla Kanagawa-juku (l'odierna stazione di Higashi-Kanagawa a Yokohama), in passato importante punto di scalo nella strada che collegava Edo a Kyoto. Se ambientata ai giorni nostri, la scena si svolgerebbe a circa 30 chilometri a sud di Tokyo, con il Monte Fuji distante approssimativamente 90 chilometri dagli occhi dell'osservatore.\nVi sono otto vogatori per barca, afferrati ai loro remi. Altri due passeggeri stanno posizionati a prua di ciascuna barca, portando il numero totale di uomini presenti nell'immagine a trenta. Indossano una veste color indaco chiamata , da cui si pu\u00f2 presumere che la scena sia ambientata in una giornata primaverile, in quanto tali abiti da lavoro erano indossati solitamente in primavera e in autunno, con la differenza che nella stagione autunnale le vesti erano di colore marrone.\nIl mare e le onde.\nIl mare \u00e8 l'elemento predominante della composizione, rappresentato nella forma di un'onda che si estende per tutta la scena nel momento prima di infrangersi. Il disegno cattura l'istante in cui l'onda forma una spirale quasi perfetta il cui centro passa per quello dell'immagine, dando la possibilit\u00e0 di vedere il Fuji sullo sfondo.\nBench\u00e9 a volte venga ritenuta uno tsunami, l'onda \u00e8, come suggerisce il titolo dell'opera, molto pi\u00f9 probabilmente una grande onda anomala, una o, ancora, un treno di onde di relativa breve lunghezza, considerando quella che sembra essere la pendenza finale di un'altra grande onda nella parte destra del disegno. Tuttavia non \u00e8 possibile scartare a priori l'ipotesi di un maremoto soltanto analizzando l'immagine.\nPrendendo la stazza delle imbarcazioni come riferimento e in considerazione il fatto che Hokusai ridusse la scala verticale dell'opera del 30%, \u00e8 possibile trarre un'approssimazione delle dimensioni dell'onda pi\u00f9 grande, la cui altezza stimata \u00e8 di circa 10-12 metri.\nLa firma.\nNe \"La grande onda di Kanagawa\" compaiono due scritte. La prima, il titolo dell'opera, si trova all'interno di un riquadro rettangolare in alto a sinistra in cui si legge: , che significa \"Trentasei vedute del Monte Fuji / al largo di Kanagawa / sotto un'onda\". La seconda scritta \u00e8 posta alla sinistra del riquadro e si tratta della firma dell'artista: che pu\u00f2 essere tradotto come \"Dal pennello di Hokusai, che cambi\u00f2 il nome in Iitsu\".\nHokusai \u00e8 noto per aver utilizzato durante la sua esistenza almeno una trentina di pseudonimi. Sebbene l'uso di nomi diversi fosse una pratica comune tra gli artisti giapponesi del tempo, il numero che egli utilizz\u00f2 supera di gran lunga quello di qualsiasi altro grande artista giapponese. La scelta di cambiare il proprio pseudonimo cos\u00ec frequentemente \u00e8 spesso legata ai cambiamenti nella sua produzione artistica e nello stile, ed \u00e8 utilizzata dagli storici d'arte per suddividere la sua vita in determinati periodi. Nella serie \"Trentasei vedute del Monte Fuji\" Hokusai usa quattro differenti firme, cambiandole a seconda delle diverse fasi del lavoro: \"Hokusai aratame Iitsu hitsu\", \"Zen Hokusai Iitsu hitsu\", \"Hokusai Iitsu hitsu\" e \"Zen saki no Hokusai Iitsu hitsu\".\nCopie dell'opera.\nDal momento che la serie si dimostr\u00f2 un successo sin dal primo momento della sua pubblicazione, la stampa delle copie continu\u00f2 fino a quando i blocchi non iniziarono a mostrare notevole usura. \u00c8 probabile che i blocchi originali permisero di stampare circa 5\u00a0000 copie. Il prezzo di una di queste si aggirava sui 16 mon, l'equivalente di una doppia porzione di noodles.\n\u00c8 possibile determinare il grado di usura dei blocchi al momento della stampa di una copia esaminando due punti caratteristici. Il primo si trova dietro la barca pi\u00f9 a destra dell'immagine; nelle stampe prodotte da blocchi usurati la linea del mare non \u00e8 continua. Il secondo \u00e8 invece alla sinistra del riquadro della firma, dove la linee che lo formano dovrebbero essere continue.\nUn altro aspetto da considerare nel giudicare lo stato di conservazione delle stampe \u00e8 il colore del cielo nella parte superiore. Copie in buono stato, come nel caso di quella conservata al Metropolitan Museum, mantengono il colore del cielo come dovrebbe essere, con un contrasto marcato tra le nuvole.\nDato che molte delle riproduzioni sono andate perdute durante la storia, sopravvivono poche copie in buono stato di conservazione e prodotte quando i blocchi erano in buona condizione: alcune di queste \u00e8 possibile trovarle conservate in svariati musei sparsi per il mondo, tra cui il Metropolitan Museum of Art di New York, la Biblioteca del Congresso e la Sackler Gallery di Washington, il LACMA, il Museum of Fine Arts di Boston, il Minneapolis Institute of Arts, il RISD Museum di Rhode Island, l'Art Institute of Chicago, l'Honolulu Museum, il British Museum di Londra, il Rijksmuseum di Amsterdam, il Victoria and Albert Museum di Londra, la National Gallery of Victoria di Melbourne, il Museo d'arte orientale di Torino, il Museo Guimet e la Biblioth\u00e8que nationale de France di Parigi.\nMolte di queste copie appartenevano alle grandi collezioni private del XIX secolo, e vennero donate successivamente ai musei. Per esempio la copia custodita dal Metropolitan Museum of Art proviene dalla collezione privata di Henry Osborne Havemeyer, e fu donata al museo dalla signora Havemeyer nel 1929. Allo stesso modo, la copia conservata alla Biblioteca nazionale di Francia fu acquistata nel 1888 dalla collezione privata di Samuel Bing. Quanto alle copie del Museo Guimet e del Minneapolis Institute of Arts, esse provengono rispettivamente dalle eredit\u00e0 di Raymond Koechlin e Richard P. Gale. Una copia appartenuta alla collezione di Claude Monet, invece, si trova ancora a Giverny, In Francia.\nNel 2003 la copia facente parte della collezione di Huguette Beres fu venduta all'asta, raggiungendo la cifra di 23\u00a0000 euro, mentre l'anno precedente le quarantasei stampe della serie \"Trentasei vedute del Monte Fuji\" furono messe all'asta alla Sotheby's per una cifra vicina ai 1\u00a0350\u00a0000 euro.\nStile.\nEspressione dell'artista.\n\"La grande onda di Kanagawa\" pu\u00f2 essere considerata l'immagine iconica della moderna contrapposizione tra forza della natura e fragilit\u00e0 dell'uomo: l'abilit\u00e0 di Hokusai in questa stampa risiede infatti nella raffigurazione della natura, rappresentata dall'onda gigante, che appare come una forza violenta pronta a inghiottire gli uomini, i quali a loro volta rappresentano la secolarit\u00e0 della vita che si contrappone all'indifferenza e alla religiosit\u00e0 del Monte Fuji.\nAttraverso la rappresentazione dell'onda in modo cos\u00ec drammatico l'autore intendeva, secondo alcune ipotesi, catturare il sentimento di disagio di una nazione costretta a vivere circondata dall'acqua, cos\u00ec come il primordiale terrore dell'uomo per il mare. La storica di arte giapponese Christine Guth e l'esperto di cultura giapponese Donald Keene sostengono che l'opera risenta dell'influenza del periodo storico in cui questa fu realizzata e suggeriscono che l'onda potrebbe rappresentare una sorta di barriera simbolica posta a protezione del Giappone, in un momento della storia in cui i giapponesi iniziavano a preoccuparsi delle possibili incursioni straniere (vigeva infatti la politica isolazionista nota come \"sakoku\"), ma allo stesso tempo potrebbe simboleggiare il desiderio incombente degli stessi di viaggiare e spostarsi all'estero. Essa viene rappresentata come un'onda mostruosa e fantasmagorica, come uno scheletro bianco che minaccia i pescatori con i suoi \"artigli\" di spuma. Difatti se si esamina la parte sinistra della schiuma dell'onda essa evoca pi\u00f9 una mano artigliata pronta ad afferrare i pescatori che non la schiuma di una normale onda. Questa visione fantastica dell'onda ricorda che Hokusai fu un maestro del genere fantastico giapponese, come dimostrato dai fantasmi disegnati nei suoi \"Hokusai manga\". Tra il 1831 e il 1832 egli inizi\u00f2 a trattare il tema del soprannaturale in modo pi\u00f9 esplicito con la pubblicazione di .\nL'immagine ricorda molte altre opere dell'artista: la silhouette dell'onda evoca un drago gigante, drago che Hokusai era solito disegnare spesso, anche affiancato al Fuji. L'onda pu\u00f2 essere considerata altres\u00ec come la rappresentazione spettrale della morte che, arroccata sopra i marinai condannati, allunga e ritrae le sue braccia come fa il polipo con i suoi tentacoli, un animale che compare sovente nei suoi manga e nelle sue opere erotiche.\nIn quest'opera tuttavia la sacralit\u00e0 della montagna e la forza prorompente dell'onda possono essere poste sullo stesso piano: entrambe sono caratterizzate dall'uso dei colori bianco e blu, i quali sono simbolicamente legati alle forze elementali del fuoco e dell'acqua, in una trasposizione del potenziale delle eruzioni vulcaniche e dei conseguenti tsunami. Va altres\u00ec osservato che la forma del Fuji viene riproposta all'interno delle onde stesse. La ripetizione delle forme \u00e8 ancora pi\u00f9 evidente nella superficie dell'acqua, la quale presenta una fitta trama di piccoli riccioli. Questi, presenti in gran numero nella spuma della grande onda, generano altri riccioli che si ripresentano anche nelle onde pi\u00f9 piccole, riprendendo l'immagine dell'onda madre. Queste decomposizioni frattali possono essere considerate come una rappresentazione dell'infinito.\nHokusai fa inoltre uso della tecnica della prospettiva per rendere la profondit\u00e0 dello spazio, generando un forte contrasto tra lo sfondo e il primo piano. Gli elementi principali che occupano interamente lo spazio visivo, la violenza della grande onda che si oppone alla serenit\u00e0 dello sfondo vuoto, ricordano da vicino il simbolo dei principi yin e yang della concezione taoista del cosmo, con l'uomo impotente che lotta nel mezzo, ma \u00e8 possibile osservare anche un'allusione al buddhismo (le cose fatte dall'uomo sono effimere come le barche spazzate via dall'onda gigantesca) e allo shintoismo (l'onnipotenza della natura). Il concetto alla base di yin e yang viene usato anche per descrivere il contrasto tra la violenza dell'onda e la calma apparente dei pescatori davanti al pericolo. Inoltre, la curvilineit\u00e0 delle forme delle onde, del Fuji e anche delle barche trasmette all'osservatore una sensazione di fluidit\u00e0 e continuo movimento che accomuna l'intera immagine, alludendo alla fondamentale idea taoista del mutamento responsabile degli andamenti del mondo.\nSenso di lettura.\nPer dare ulteriore enfasi drammatica all'opera, Hokusai disegn\u00f2 l'onda nell'atto di spostarsi da sinistra a destra, in contrasto con il modo in cui i giapponesi sono abituati a leggere le immagini. Negli \"emakimono\" gli artisti ricorrevano spesso a questo stratagemma per stupire il lettore, e Hokusai ne riprese il concetto utilizzando l'onda quale elemento di sorpresa. Ne \"La grande onda\" i pescatori si trovano al largo della costa di Kanagawa, di ritorno da Edo, probabilmente dopo aver venduto i loro pesci. Le loro barche non fuggono dall'onda, bens\u00ec le vanno incontro, poich\u00e9 \u00e8 quella la direzione che devono seguire per raggiungere la loro meta.\nDal punto di vista di un giapponese, da destra a sinistra, l'immagine \u00e8 forte, e l'idea di un'onda che minaccia i pescatori molto realistica. Per un occhio occidentale, abituato a leggere le immagini da sinistra verso destra, il senso di sorpresa viene meno in quanto l'onda verr\u00e0 erroneamente interpretata come soggetto principale data la sua posizione a sinistra nell'immagine.\nInfluenza occidentale sull'opera: la prospettiva.\nNella pittura tradizionale giapponese, e pi\u00f9 in generale in quella dell'Estremo Oriente, la rappresentazione della prospettiva come era intesa dagli occidentali non esisteva. Come nell'Antico Egitto, le dimensioni degli oggetti o dei personaggi non dipendeva dalla loro vicinanza o lontananza, ma piuttosto dalla loro importanza all'interno del contesto dell'immagine: in un paesaggio, il rappresentare i personaggi pi\u00f9 grandi rispetto agli alberi e le montagne intorno faceva intendere che i protagonisti dell'opera fossero i primi, oltre a far s\u00ec che l'attenzione dell'osservatore si monopolizzasse su di essi. Il concetto di punto di fuga non esisteva.\nLa tecnica della prospettiva, utilizzata nella pittura occidentale a partire dai lavori di Paolo Uccello e Piero della Francesca, arriv\u00f2 in Giappone nel XVIII secolo attraverso le incisioni su rame occidentali (soprattutto olandesi) importate dai commercianti dal porto di Nagasaki. I primi tentativi di copiare l'uso della prospettiva occidentale furono ad opera di Okumura Masanobu e soprattutto di Utagawa Toyoharu, che nel 1750 produsse alcune incisioni in prospettiva raffiguranti i canali di Venezia o le rovine di Roma antica.\nGrazie ai lavori di Toyoharu, la stampa paesaggistica giapponese ne usc\u00ec profondamente influenzata, continuando a evolversi grazie alle opere di Hiroshige (allievo di Toyoharu tramite Toyohiro) e Hokusai. Quest'ultimo incominci\u00f2 a prendere confidenza con la tecnica della prospettiva a partire dal decennio 1790 attraverso lo studio dei lavori di K\u014dkan. Tra il 1805 e il 1810 pubblic\u00f2 la serie intitolata \"Immagini a specchio in stile olandese - Otto vedute di Edo\".\nAlcuni studiosi sostengono che \"La grande Onda\" non rappresenti appieno la pittura giapponese in quanto risentirebbe troppo degli influssi europei e, probabilmente, non avrebbe avuto cos\u00ec tanto successo in Occidente se il pubblico non avesse avuto gi\u00e0 una certa familiarit\u00e0 con questo tipo di opere. In un certo senso essa pu\u00f2 essere considerata come un'opera occidentale vista attraverso gli occhi di un giapponese. Lo studioso di arte giapponese Richard Douglas Lane scrisse che \u00abgli occidentali che si trovano di fronte a delle opere giapponesi per la prima volta, saranno tentati di scegliere uno tra [...] Hokusai e Hiroshige quale rappresentante del meglio dell'arte giapponese, senza rendersi conto che ci\u00f2 che pi\u00f9 ammirano \u00e8 proprio questa parentela nascosta con la tradizione occidentale che provoca loro confusione\u00bb.\nLa \"rivoluzione blu\".\nA partire dal decennio 1830 ebbe luogo una vera e propria \"rivoluzione blu\" nelle stampe di Hokusai, per via dell'ampio ricorso all'uso del pigmento sintetico conosciuto come blu di Prussia. Tale pigmento, noto in Giappone come o , inizi\u00f2 a essere importato dai Paesi Bassi a partire dal 1820, diventando largamente accessibile dal 1829. Prima di questo periodo gli unici pigmenti blu disponibili per la stampa artistica erano coloranti organici che sbiadivano rapidamente una volta esposti alla luce.\nL'importanza dell'aggiunta del blu nella tavolozza dell'artista, particolarmente efficace nel rendere la profondit\u00e0 dell'acqua e la distanza atmosferica, era tale che Hokusai concep\u00ec la sua importante serie sul Monte Fuji con il solo utilizzo del blu. In un'inserzione pubblicitaria datata 1831 ad opera dell'editore di Hokusai, Yohachi Nishimuraya, la serie venne presentata come interamente realizzata con lo stile . Difatti solo nove o dieci stampe della serie possono essere catalogabili sotto questo stile mentre tutte le altre, compresa \"La grande onda\", posseggono altri colori che variano dal bruno-rossastro al giallo, passando per il beige. Il colore predominante de \"La grande onda\" rimane comunque il blu, utilizzato non solo per l'onda ma anche per il Monte Fuji.\nLa pubblicazione delle stampe della serie continu\u00f2 fino all'anno 1832 o 1833, per un totale di quarantasei xilografie, se si comprendono le dieci supplementari. Queste ultime sono caratterizzate dall'assenza del blu di Prussia e dall'uso dell'inchiostro \"sumi\" per il disegno dei contorni, com'era consuetudine. Le dieci stampe sono conosciute con il nome di .\nLa Matematica.\nUno degli aspetti molto importanti di quest'opera \u00e8 la matematica. Si pu\u00f2 delineare una parabola di un'asse cartesiano.\nTecnica.\nLo stile utilizzato nella realizzazione della \"Grande onda di Kanagawa\" \u00e8 l', un genere di stampa artistica giapponese su blocchi di legno fiorita nel periodo Edo, tra il XVII e il XX secolo. Tale tecnica fu introdotta in Giappone dalla Cina nell'VIII secolo, venendo utilizzata a partire da questo periodo per l'illustrazione di testi buddhisti e, dal XVII secolo, per la raffigurazione artistica di poemi e romanzi.\nLo stile \"ukiyo-e\" conobbe la sua consacrazione proprio nel XVII secolo attraverso la rappresentazione della vita della citt\u00e0, in particolare delle attivit\u00e0 degli strati pi\u00f9 bassi della societ\u00e0 quali mercanti, artisti, \"r\u014dnin\" e cortigiane, che andavano sviluppando una propria cultura e arte nelle citt\u00e0 di Edo (oggi Tokyo), Osaka e Kyoto, in un movimento che a posteriori avrebbe preso il nome di \"ukiyo\", il \"mondo fluttuante\". Nel 1661 lo scrittore Asai Ry\u014di nel suo libro descrisse per la prima volta tale movimento come il saper \u00abvivere momento per momento, volgersi interamente alla luna, alla neve, ai fiori di ciliegio e alle foglie rosse degli aceri, cantare canzoni, bere \"sak\u00e8\", consolarsi dimenticando la realt\u00e0, non preoccuparsi della miseria che ci sta di fronte, non farsi scoraggiare, essere come una zucca vuota che galleggia sulla corrente dell'acqua\u00bb. Nella sua connotazione antica la parola \u00e8 invece carica dei concetti buddhisti che sottolineano la realt\u00e0 di un mondo in cui l'unica cosa certa \u00e8 l'impermanenza di tutte le cose, oltre a essere un'allusione ironica al termine omofono , il ciclo continuo di morte e rinascita al quale i buddhisti cercavano di sottrarsi.\nGrazie al successo della letteratura \"ukiyo\" e delle stampe, la popolazione inizi\u00f2 a prendere sempre pi\u00f9 confidenza con i movimenti artistici. Attorno alla met\u00e0 del XVII secolo gli artisti iniziarono a riprodurre nelle opere ci\u00f2 che accadeva all'interno dei quartieri del piacere e dei teatri kabuki, o durante i \"matsuri\" e i viaggi. Ci\u00f2 contribu\u00ec a rendere particolarmente popolari guide turistiche e altri manuali, al cui interno era mostrato il meglio delle citt\u00e0 e delle campagne circostanti grazie all'ausilio delle stampe.\nIntorno al 1670 apparve il primo grande maestro dello stile \"ukiyo-e\": Hishikawa Moronobu. Egli inizi\u00f2 a produrre stampe su foglio singolo rappresentanti fiori, uccelli, forme femminili \"bijin-ga\" e scene erotiche conosciute come \"shunga\". Questo tipo di stampa prevedeva l'uso di inchiostro nero su foglio bianco, con i colori che venivano aggiunti a mano in un secondo momento. Verso la fine del XVIII secolo la modernizzazione delle tecniche permise la realizzazione delle prime stampe policrome, grazie a una tecnica nota come .\nIl procedimento che portava alla creazione delle stampe vedeva la collaborazione di diversi specialisti, ciascuno dei quali aveva un compito specifico: per prima cosa il creava l' in direttamente su un sottile strato di carta fatta a mano. Dopodich\u00e9 un incollava il disegno a faccia in gi\u00f9 su un blocco di legno, intagliando le parti in cui la carta era bianca, lasciando cos\u00ec il disegno in evidenza sul blocco e distruggendo l'originale. Una volta creati tanti blocchi quanti colori sarebbero stati presenti nell'opera finale, un si occupava di inchiostrarli e di imprimerli sulla carta sfregando sul retro dei fogli uno specifico attrezzo chiamato . Tale sistema permetteva di aggiungere diverse tonalit\u00e0 di colori alle stampe. I blocchi consentivano tirature altissime di ciascuna immagine, nell'ordine delle migliaia, prima che si logorassero.\nRaramente l'artista partecipava al processo di incisione dei propri blocchi di legno. Ci\u00f2 nonostante il suo nome e quello dell' erano gli unici a essere accreditati come autori nell'opera finita.\nBench\u00e9 in Giappone non esistesse nessuna legge sulla propriet\u00e0 intellettuale prima del periodo Meiji (1868-1912), vi era comunque un senso di appartenenza e dei diritti da parte di coloro che producevano le stampe. Piuttosto che appartenere agli artisti, i blocchi erano da considerarsi di propriet\u00e0 degli editori, che potevano fare di essi ci\u00f2 che volevano. Gli editori possedevano anche il diritto di vendere ad altri editori i propri blocchi.\nInfluenza dell'opera sull'arte occidentale.\nAlla met\u00e0 del XIX secolo il Giappone usc\u00ec finalmente dal suo periodo di autoisolazionismo e permise alla sua arte di giungere in Europa. La visione artistica dell'Estremo Oriente era totalmente differente e andava in contrasto con le convenzioni della pittura europea dell'epoca: fu cos\u00ec che fior\u00ec il giapponismo. Tra gli artisti pi\u00f9 importanti che influenzarono maggiormente l'arte occidentale vi furono Hokusai, Hiroshige e Utamaro.\nLe prime mostre di arte giapponese ebbero luogo in Francia, dove piccoli gruppi di appassionati (tra cui Edmond e Jules de Goncourt) esponevano al pubblico le loro opere acquistate in quel di Parigi. F\u00e9lix Bracquemond, uno dei precursori del giapponismo, fu il primo artista europeo a tentare di emulare lo stile caratteristico delle opere giapponesi. Nel 1856, dopo essersi procurato uno dei volumi dei manga di Hokusai, ne copi\u00f2 i disegni su ceramica. Poi, durante l'Esposizione universale del 1867, la prima a cui il Giappone partecip\u00f2 ufficialmente, si vendettero opere d'arte giapponesi per 1.300 pezzi, lanciando definitivamente la moda dell'arte del Sol Levante in Europa. Dato che gli intellettuali statunitensi non condividevano il gusto per l'arte degli europei, in particolare dei francesi, i quali vedevano nello stile \"ukiyo-e\" la manifestazione suprema dell'arte giapponese, questo movimento artistico si diffuse soprattutto nel Vecchio continente, trasformandosi in una nuova forma di ispirazione per gli artisti impressionisti. Nel 1872, Philippe Burty fu il primo a riconoscere l'esistenza di un nuovo movimento artistico e a identificarlo con il termine \"giapponismo\" in alcuni articoli della rivista \"Renaissance litteraire et artistique\". Una retrospettiva sull'arte giapponese si tenne all'Esposizione universale del 1878, periodo in cui Hayashi Tadamasa, insieme a Samuel Bing, divenne il principale portavoce dell'arte giapponese in Francia e in tutta Europa.\nConsiderata l'opera pi\u00f9 famosa del suo genere, \"La grande onda di Kanagawa\" fin\u00ec per influenzarne altre di pari importanza: nel 1871 Claude Monet inizi\u00f2 a collezionare stampe giapponesi, fino a raccogliere duecentotrentuno opere di trentasei artisti differenti, tra cui Hiroshige, Utamaro e lo stesso Hokusai. Di quest'ultimo possedeva nove stampe della serie \"Trentasei vedute del Monte Fuji\", inclusa \"La grande onda\". \u00c8 probabile che egli sia stato influenzato da queste stampe soprattutto nella scelta di alcuni motivi, nella composizione e nella luce dei suoi dipinti, come \u00e8 possibile osservare nella serie \"Le Ninfee\". Henri Rivi\u00e8re, disegnatore, incisore e acquarellista, nonch\u00e9 uno degli animatori de Le Chat noir, fu uno degli artisti che pi\u00f9 risent\u00ec dell'influenza di Hokusai: egli pubblic\u00f2 nel 1902 una serie di litografie intitolata \"Les 36 vues de la Tour Eiffel\", in omaggio alla serie di Hokusai. Grande collezionista di stampe giapponesi, acquist\u00f2 numerose opere da Bing, Tadamasa e Florine Langweil, riuscendo a procurarsi anche una copia de \"La grande onda\", da cui trasse ispirazione per la realizzazione di due serie di xilografie raffiguranti paesaggi della Gran Bretagna, luogo in cui viveva al tempo. Una di queste stampe, \"Vague frappant le rocher et retombant en arceau\", parte della serie \"La Mer, \u00e9tudes de vagues\", raffigura la schiuma della cresta di un'onda in un modo molto simile alla composizione di Hokusai.\nDa \"La grande onda\" trassero ispirazione altres\u00ec Rainer Maria Rilke, con la sua \"Der Berg\", e Claude Debussy. Quest'ultimo, appassionato di mare e stampe orientali, possedeva una copia dell'opera di Hokusai nel suo studio. Da questa trasse ispirazione per la composizione della sua opera \"La Mer\", chiedendo espressamente che \"La grande onda\" venisse raffigurata nella copertina della partitura, sull'edizione originale del 1905.\nL'arte di Hokusai, nonostante fosse stata fortemente influenzata dall'arte e dalla tecnica occidentali, riusc\u00ec a sua volta a diventare una fonte di ringiovanimento per l'arte occidentale grazie all'ammirazione che seppe suscitare negli astisti impressionisti e post-impressionisti.\nL'opera nella cultura di massa.\nDal XX secolo l'immagine de \"La grande onda\", grazie alla sua enorme popolarit\u00e0 e al fatto che si trovi nel pubblico dominio, si \u00e8 diffusa prorompentemente nella cultura di massa, diventando oggetto di numerose riproduzioni utilizzate nella pubblicit\u00e0, nell'arte o per oggetti di uso quotidiano.\nNel campo dell'arte i pi\u00f9 famosi riferimenti all'opera si trovano nelle sculture \"Die Woge\" di Tobias Stengel (a Dresda) e \"Hokusai 20 ft.\" di Jeffery Laudenslager (ad Atlanta). L'artista giapponese Nana Shiomi cre\u00f2 due xilografie ispirandosi all'opera di Hokusai intitolandole \"Hokusai's Wave (Left): Happy Dog\" e \"Hokusai's Wave (Right): Happy Carp\", mentre la coppia di artisti noti come Kozyndan realizzarono una versione dell'opera intitolata \"Uprisings\", la cui particolarit\u00e0 sta nella cresta dell'onda formata da conigli bianchi. Questa venne utilizzata nella copertina dell'album discografico \"As/Is\" di John Mayer, pubblicato nel 2004. Una versione dell'onda appare altres\u00ec sulla copertina dell'album del 1991 \"Strange Free World\" della band \"Kitchens of Distinction\".\nNella moda l'immagine dell'onda \u00e8 stata utilizzata dall'azienda di abbigliamento Quiksilver come fonte d'ispirazione per il logo, mentre la fashion designer Hanae Mori la utilizz\u00f2 nel 2003 per la sua linea di abbigliamento personalizzata.\n\"La grande onda\" appare anche come scenario nel videogioco per Wii \"\", oltre a essere una delle emoji disponibili per i sistemi operativi macOS e iOS della Apple.\nSull'opera sono stati girati anche diversi documentari e speciali televisivi, come per esempio \"La menace suspendue: \"La Vague\"\", documentario in francese del 2000 a cura di Alain Jaubert, una puntata della serie di documentari della BBC \"The Private Life of a Masterpiece\", andata in onda il 17 aprile 2004, e una puntata della serie di documentari radiofonici \"A History of the World in 100 Objects\", trasmessa da BBC Radio 4 nel settembre 2010 in collaborazione con il British Museum."}
{"id": "2906379", "revid": "765341", "url": "https://it.wikipedia.org/wiki?curid=2906379", "title": "Open di Zurigo 2007 - Doppio", "text": "Il doppio del torneo di tennis Open di Zurigo 2007, facente parte del WTA Tour 2007, ha avuto come vincitrici Kv\u011bta Peschke e Rennae Stubbs che hanno battuto in finale 7-5, 7-6 (1) Lisa Raymond e Francesca Schiavone."}
{"id": "2906383", "revid": "144796", "url": "https://it.wikipedia.org/wiki?curid=2906383", "title": "Aleksandar Karageorgevich", "text": ""}
{"id": "2906391", "revid": "599013", "url": "https://it.wikipedia.org/wiki?curid=2906391", "title": "Antonio Pellis", "text": "Carriera.\nHa trascorso gran parte della propria carriera nelle file del Torino, con cui ha disputato cinque campionati in Serie A ed uno in Serie B senza mai riuscire ad imporsi come titolare fisso (il massimo numero di presenze stagionali \u00e8 stato 18, nel campionato di Serie B 1959-1960, vinto dai granata che centrano l'immediato ritorno in A).\nPrima e dopo del periodo a Torino ha militato esclusivamente in formazioni della sua regione, la Toscana: il Piombino, di cui ha vestito la maglia per tre campionati di Serie B dal 1951 al 1954 (gli ultimi finora disputati dai nerazzurri), il , con cui ha trascorso tre anni in Serie C ed il , dove sempre in Serie C ha chiuso la carriera.\nHa totalizzato complessivamente 36 incontri e 8 reti in Serie A e 47 presenze e 9 reti in Serie B."}
{"id": "2906394", "revid": "287204", "url": "https://it.wikipedia.org/wiki?curid=2906394", "title": "Rasa \u017dukauskait\u0117", "text": " \nCarriera.\nRasa Zukauskaite debutta nel mondo della moda nel 2009, tramite un contratto con l'agenzia di moda NEXT Model Management, grazie al quale a settembre debutta sulle passerelle milanesi di Prada, Alberta Ferretti, Missoni e Moschino, a cui il mese immediatamente successivo si uniscono anche Balenciaga, Louis Vuitton e Miu Miu. Nel 2010 viene scelta come protagonista della campagna pubblicitaria di Prada, fotografata da Steven Meisel e compare su \"W\", fotografata da Craig McDean, e su \"Num\u00e9ro\". Ha inoltre lavorato con Salvatore Ferragamo, Burberry, Christopher Kane, D&amp;G, DKNY, Jonathan Saunders, Sportmax e Versace."}
{"id": "2906400", "revid": "297031", "url": "https://it.wikipedia.org/wiki?curid=2906400", "title": "Lago Kawaguchi", "text": "Il \u00e8 un lago nei pressi del Fuji, in Giappone. Situato nelle vicinanze della cittadina di Fujikawaguchiko, \u00e8 il pi\u00f9 famoso tra i cinque laghi del Fuji.\nFa parte del parco nazionale Fuji-Hakone-Izu e sorge ad una altezza di circa 800 metri."}
{"id": "2906401", "revid": "438678", "url": "https://it.wikipedia.org/wiki?curid=2906401", "title": "Conte Metternich", "text": ""}
{"id": "2906403", "revid": "1543377", "url": "https://it.wikipedia.org/wiki?curid=2906403", "title": "Circondario di Bourem", "text": "Il circondario di Bourem \u00e8 un circondario del Mali facente parte della regione di Gao. Il capoluogo \u00e8 Bourem.\nGeografia antropica.\nSuddivisioni amministrative.\nIl circondario di Bourem \u00e8 suddiviso in 5 comuni:"}
{"id": "2906406", "revid": "767487", "url": "https://it.wikipedia.org/wiki?curid=2906406", "title": "Giovanni Tacuino", "text": "Fu un importante editore attivo a Venezia tra il XV ed il XVI secolo, contemporaneo del pi\u00f9 famoso Aldo Manuzio.\nEra originario di Trino (Tridino) in Piemonte ed in particolare dal borgo di Cerreto, come altri stampatori presenti nel Quattrocento e poi nel Cinquecento a Venezia (Guglielmo da Trino, Bernardino Giolito de Ferrari, detto Stagnino, Gabriele Giolito de Ferrari ed altri).\nSi firmava \"Ioannes Tacuinus de Tridino\", Ioannis de Cereto alias Tacuinum de\nTridino o Zuanne de Trino detto Tacuino oppure Zuan Tacuino (le iniziali Z. e T. compaiono nella sua marca).\nScarsisime le informazioni sulla sua vita. Collabor\u00f2 con altri stampatori come Bernardino Benagli. Risulta attivo per un lungo periodo, dall'ultimo decennio del Quattrocento fino al quarto decennio del Cinquecento, stampando circa 160 edizioni.\nDalla sua bottega uscirono prime edizioni sia di classici latini che di autori contemporanei.\nTra le imprese editoriali pi\u00f9 importanti:"}
{"id": "2906410", "revid": "729019", "url": "https://it.wikipedia.org/wiki?curid=2906410", "title": "Paolo Signorini", "text": "Biografia.\nNominato sottotenente nel maggio del 1915, partecipa alla prima guerra mondiale, nel 4\u00ba Reggimento alpini, viene ferito nei pressi di Malga Caprara nel 1916, il 23 settembre 1917 viene nominato comandante del Battaglione Monte Granero e con il battaglione si trova a difendere il monte Tomba.\nAlla fine della guerra \u00e8 capitano e dal 1926 \u00e8 inquadrato nel 9\u00ba Reggimento alpini, nel quale con la promozione a maggiore diventa comandante del Battaglione l'Aquila. Nel 1934 diventa aiutante maggiore nella Scuola centrale militare di alpinismo d'Aosta.\nNel 1940 con il grado di tenente colonnello parte per l'Albania, dove al comando di un gruppo dei battaglioni Bolzano, Cervino e il Val Cismon, denominati \"Gruppo alpini Signorini\", si segnala a Ponte Perati.\nRientra in Italia e viene posto al comando del 6\u00ba Reggimento alpini della divisione Tridentina, il 25 luglio 1942 parte per il fronte russo, durante il ripiegamento dal Don il 1\u00ba febbraio 1943, all'uscita da una sacca constata la quasi totale distruzione dei suoi reparti, viene colto da infarto e muore."}
{"id": "2906411", "revid": "1305772", "url": "https://it.wikipedia.org/wiki?curid=2906411", "title": "Alberico Cybo Malaspina", "text": "Il nome Alberico Cybo-Malaspina pu\u00f2 riferirsi a:"}
{"id": "2906412", "revid": "767487", "url": "https://it.wikipedia.org/wiki?curid=2906412", "title": "Back to the Basic", "text": "Back to the Basic \u00e8 un EP del cantante coreano Rain, pubblicato il 1\u00ba aprile 2010 in Corea del sud. Il singolo estratto per promuovere l'album \u00e8 \"Love Song\"."}
{"id": "2906414", "revid": "1543377", "url": "https://it.wikipedia.org/wiki?curid=2906414", "title": "Circondario di Gao", "text": "Il circondario di Gao \u00e8 un circondario del Mali facente parte della regione omonima. Il capoluogo \u00e8 Gao.\nGeografia antropica.\nSuddivisioni amministrative.\nIl circondario di Gao \u00e8 suddiviso in 7 comuni:"}
{"id": "2906415", "revid": "1793900", "url": "https://it.wikipedia.org/wiki?curid=2906415", "title": "Tippecanoe Place", "text": "Tippecanoe Place \u00e8 una villa a South Bend, in Indiana, negli Stati Uniti d'America. Costruita nel 1868, fu la residenza di Clement Studebaker, uno dei fondatori della Studebaker, azienda produttrice di veicoli. Studebaker visse in questa villa dal 1889 al 1901, anno della sua morte.\nLa casa rimase alla sua famiglia molti anni. Suo figlio George ci visse fino al 1933, quando la perse per la bancarotta dell'azienda. L'edificio rest\u00f2 inutilizzato fino al 1941, quando E. M. Morris la acquist\u00f2 e la concesse alla citt\u00e0 come scuola per bambini disabili. Durante la seconda guerra mondiale fu sede della Croce Rossa. Nel 1970 il possesso pass\u00f2 alla Southhold Restorations Inc., specializzata in recuperi di edifici storici, che la ristruttur\u00f2 e la convert\u00ec in un ristorante.\nLa superficie della villa \u00e8 di circa 2.400 m2 mentre quella del terreno circostante \u00e8 di 1,1 ha. Gli architetti che la progettarono furono Henry Ives Cobb, Christopher Fassnacht e R. Braunsdor.\nIl 2 luglio 1973 la villa, in stile Romanico Richardsoniano, fu inclusa nell'elenco delle National Register of Historic Places degli Stati Uniti d'America. Il 22 dicembre 1977 fu anche riconosciuta come National Historic Landmark"}
{"id": "2906417", "revid": "287204", "url": "https://it.wikipedia.org/wiki?curid=2906417", "title": "22512 Cannat", "text": "22512 Cannat \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,5289892\u00a0UA e da un'eccentricit\u00e0 di 0,1909377, inclinata di 15,69037\u00b0 rispetto all'eclittica."}
{"id": "2906420", "revid": "287204", "url": "https://it.wikipedia.org/wiki?curid=2906420", "title": "22519 Gerardklein", "text": "22519 Gerardklein \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,3478572\u00a0UA e da un'eccentricit\u00e0 di 0,1165229, inclinata di 3,49205\u00b0 rispetto all'eclittica."}
{"id": "2906421", "revid": "767487", "url": "https://it.wikipedia.org/wiki?curid=2906421", "title": "Jimmy Dickinson", "text": "Carriera.\nGiocatore.\nClub.\nDickinson cominci\u00f2 a giocare a calcio nella squadra della sua citt\u00e0, l\"'Alton Youth Club\", prima dello scoppio della seconda guerra mondiale, alla quale prese parte prestando servizio per tre anni nella Royal Navy. Alla fine del conflitto, firm\u00f2 per il e debutt\u00f2 nel 1946 durante una partita contro il , occupando la posizione di ala sinistra (che occup\u00f2 per buona parte della carriera, insieme a quella di interno sinistro). Diventato immediatamente titolare, fu parte della formazione che vinse due campionati consecutivi nel 1948-1949 e nel 1949-1950 e che colse il successo nel Community Shield del 1949. Negli anni successivi, il club rimase nelle posizioni alte della classifica (raggiungendo anche il terzo posto nel campionato 1954-1955) passando poi un periodo di crisi, culminato con la retrocessione in Second Division nel 1959. Dickinson rimase con i \"Pompey\" anche dopo l'ulteriore discesa in Third Division nel 1961, seguita l'anno dopo dall'immediata risalita nella seconda serie. Gioc\u00f2 la sua ultima partita nell'ultima giornata del campionato di seconda divisione del 1964-1965, gara pareggiata per 1-1 contro il Northampton Town, risultato che evit\u00f2 al Portsmouth una nuova retrocessione.\nIn totale, Dickinson fece registrare 764 in campionato dove segn\u00f2 9 reti e nelle quali non venne mai ammonito o espulso: questa perfetta condotta di gara gli fece guadagnare il soprannome di \"Gentleman Jim\". Le 764 presenze con la maglia di un solo club restarono un record fino agli anni ottanta, quando il limite venne superato da John Trollope che fece registrare 770 presenze con lo Swindon Town.\nNazionale.\nLe sue ottime prestazioni negli anni del dopoguerra gli valsero la convocazione in Nazionale nel 1949: esord\u00ec infatti il 18 maggio 1949 nella vittoria per 4-1 contro la . Fu convocato sia per i Mondiali del 1950 tenutisi in Brasile, dove gioc\u00f2 le 3 partite giocate dall', sia per il Campionato mondiale di calcio 1954 giocatosi in Svizzera, nel quale marc\u00f2 tre presenze, compresa la partita dei quarti di finale nella quale la selezione inglese venne sconfitta ed eliminata dall'. In totale, le sue presenze con la maglia della Nazionale maggiore furono 48, facendo di lui il giocatore del Portsmouth con il maggior numero di presenze in Nazionale. A queste vanno aggiunte 3 ulteriori presenze con la , di cui 2 come capitano.\nAllenatore.\nRimasto legato al club anche dopo il suo ritiro come calciatore (ricopr\u00ec infatti il ruolo di addetto alle pubbliche relazioni prima e di segretario poi), accett\u00f2 nel maggio del 1977 il ruolo di allenatore, quando la squadra si trovava in Third Division. Rimase alla guida del club per sole due stagioni: nella prima il club riusc\u00ec a raggiungere la salvezza, ma nella seconda la squadra venne retrocessa in quarta divisione.\nDopo il ritiro.\nDurante la sua carriera fu insignito dell'Ordine dell'Impero Britannico (MBE] nel 1964.\nSolo pochi anni dopo l'abbandono della panchina del Portsmouth, fu colpito da tre infarti, morendo l'8 novembre 1982 all'et\u00e0 di 57 anni.\nNel 1998 fu inserito nella Football League 100 Legends, lista di calciatori elaborata per celebrare il centenario della Football League. In sua memoria gli \u00e8 stata inoltre intitolata una via nei pressi del Fratton Park, stadio del Portsmouth."}
{"id": "2906423", "revid": "287204", "url": "https://it.wikipedia.org/wiki?curid=2906423", "title": "23877 Gourmaud", "text": "23877 Gourmaud \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 3,1626081\u00a0UA e da un'eccentricit\u00e0 di 0,1461469, inclinata di 4,98534\u00b0 rispetto all'eclittica."}
{"id": "2906425", "revid": "287204", "url": "https://it.wikipedia.org/wiki?curid=2906425", "title": "23882 Fredcourant", "text": "23882 Fredcourant \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,9991741\u00a0UA e da un'eccentricit\u00e0 di 0,1480582, inclinata di 10,51994\u00b0 rispetto all'eclittica."}
{"id": "2906427", "revid": "287204", "url": "https://it.wikipedia.org/wiki?curid=2906427", "title": "23890 Quindou", "text": "23890 Quindou \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,7081905\u00a0UA e da un'eccentricit\u00e0 di 0,0315561, inclinata di 2,32231\u00b0 rispetto all'eclittica."}
{"id": "2906428", "revid": "31401579", "url": "https://it.wikipedia.org/wiki?curid=2906428", "title": "Cardinale di Venezia", "text": ""}
{"id": "2906430", "revid": "287204", "url": "https://it.wikipedia.org/wiki?curid=2906430", "title": "23937 Delibes", "text": "23937 Delibes \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,3287782\u00a0UA e da un'eccentricit\u00e0 di 0,0993210, inclinata di 5,04751\u00b0 rispetto all'eclittica."}
{"id": "2906431", "revid": "1305772", "url": "https://it.wikipedia.org/wiki?curid=2906431", "title": "Il mio amico Huck", "text": " \u00e8 un anime prodotto nel 1991 da Enoki Films in 26 episodi, ispirato ai romanzi per ragazzi \"Le avventure di Tom Sawyer\" e \"Le avventure di Huckleberry Finn\" dello scrittore statunitense Mark Twain. \u00c8 stato trasmesso per la prima volta in Giappone dal network NHK a partire da agosto 1994. In Italia la serie animata \u00e8 stata trasmessa nel 1992 da Canale 5 e nel giugno del 1996 alle 8 del mattino su Italia 1. \u00c8 stato trasmesso a distanza di molti anni nel 2014 su Boing.\nTrama.\nHuck \u00e8 un ragazzino vagabondo che decide di rimaner a vivere, dopo molto girovagare, nella cittadina di St. Petersburg a seguito dell'amicizia fatta con i coetanei abitanti del luogo Tom e Jim. In seguito, per\u00f2, volendo aiutare Jim a raggiungere l'ospedale di Cairo in cui \u00e8 ricoverata la madre di quest'ultimo sceglie di partire con lui per accompagnarlo.\nPer riuscire nell'impresa dovranno cos\u00ec impegnarsi a ridiscendere, in una zattera da loro costruita, il grande fiume Mississippi ed affrontare vari imprevisti e difficolt\u00e0 che rallenteranno notevolmente il loro viaggio.\nDoppiaggio.\nIl doppiaggio italiano \u00e8 stato eseguito presso lo Studio P.V.\nEpisodi.\nLa serie animata \u00e8 stata prodotta nel 1991 in 26 episodi, trasmessi in Giappone dal 1994 al 1995. Dall'episodio 15 al 23 della numerazione originale Mediaset ha mischiato l'ordine cronologico della serie.\nAltre trasposizioni anime.\nL'animazione giapponese si \u00e8 dedicata ad altre trasposizioni delle opere di Mark Twain:"}
{"id": "2906432", "revid": "1543377", "url": "https://it.wikipedia.org/wiki?curid=2906432", "title": "Circondario di M\u00e9naka", "text": "Il circondario di M\u00e9naka \u00e8 un circondario del Mali facente parte della regione di Gao. Il capoluogo \u00e8 M\u00e9naka.\nGeografia antropica.\nSuddivisioni amministrative.\nIl circondario di M\u00e9naka \u00e8 suddiviso in 5 comuni:"}
{"id": "2906433", "revid": "287204", "url": "https://it.wikipedia.org/wiki?curid=2906433", "title": "23944 Dusser", "text": "23944 Dusser \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,6199451\u00a0UA e da un'eccentricit\u00e0 di 0,1381862, inclinata di 13,28159\u00b0 rispetto all'eclittica."}
{"id": "2906438", "revid": "31401673", "url": "https://it.wikipedia.org/wiki?curid=2906438", "title": "SS.51 di Alemagna", "text": ""}
{"id": "2906440", "revid": "287204", "url": "https://it.wikipedia.org/wiki?curid=2906440", "title": "23946 Marcelleroux", "text": "23946 Marcelleroux \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,9977686\u00a0UA e da un'eccentricit\u00e0 di 0,0560913, inclinata di 12,19599\u00b0 rispetto all'eclittica."}
{"id": "2906441", "revid": "31401727", "url": "https://it.wikipedia.org/wiki?curid=2906441", "title": "Chiesa arcipretale di San Giovanni Battista", "text": ""}
{"id": "2906445", "revid": "31401751", "url": "https://it.wikipedia.org/wiki?curid=2906445", "title": "Jacopo Siculo", "text": ""}
{"id": "2906447", "revid": "287204", "url": "https://it.wikipedia.org/wiki?curid=2906447", "title": "24988 Alainmilsztajn", "text": "24988 Alainmilsztajn \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,4064185\u00a0UA e da un'eccentricit\u00e0 di 0,1414083, inclinata di 4,71277\u00b0 rispetto all'eclittica."}
{"id": "2906448", "revid": "287204", "url": "https://it.wikipedia.org/wiki?curid=2906448", "title": "24997 Petergabriel", "text": "24997 Petergabriel \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,3758019\u00a0UA e da un'eccentricit\u00e0 di 0,1285770, inclinata di 2,92069\u00b0 rispetto all'eclittica."}
{"id": "2906450", "revid": "287204", "url": "https://it.wikipedia.org/wiki?curid=2906450", "title": "27949 Jonasz", "text": "27949 Jonasz \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,3097244\u00a0UA e da un'eccentricit\u00e0 di 0,1326317, inclinata di 9,92603\u00b0 rispetto all'eclittica."}
{"id": "2906452", "revid": "287204", "url": "https://it.wikipedia.org/wiki?curid=2906452", "title": "47002 Harlingten", "text": "47002 Harlingten \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,4498352\u00a0UA e da un'eccentricit\u00e0 di 0,2079738, inclinata di 2,33529\u00b0 rispetto all'eclittica."}
{"id": "2906453", "revid": "31401872", "url": "https://it.wikipedia.org/wiki?curid=2906453", "title": "Strage di Boves", "text": ""}
{"id": "2906456", "revid": "124675769", "url": "https://it.wikipedia.org/wiki?curid=2906456", "title": "Per la critica della filosofia del diritto di Hegel", "text": "Per la critica della filosofia del diritto di Hegel \u00e8 un manoscritto redatto da Karl Marx nel 1843 e pubblicato postumo: fu ritrovato da ricercatori sovietici nel 1927. \u00c8 una raccolta di commenti ai \"Lineamenti di filosofia del diritto\" di Georg Wilhelm Friedrich Hegel del 1820, paragrafo per paragrafo. Il testo di Marx \u00e8 in realt\u00e0 incompiuto; mancano paragrafi sia all'inizio, sia alla fine del manoscritto: per questo motivo \u00e8 un'opera particolarmente ostica. Si caratterizza da un lato per la sua forma di parafrasi del testo hegeliano, dall'altro per la critica marxiana molto influenzata dal pensiero di Jean-Jacques Rousseau e di Ludwig Feuerbach. \nDescrizione.\nUna delle maggiori critiche che Marx rivolge a Hegel consiste nel fatto che molti degli argomenti dialettici si basano su astrazioni: Hegel avrebbe scambiato il soggetto con il predicato: il concetto, l'idea \u00e8 soggetto, mentre dovrebbe fungere da predicato; l'individuo concreto e materiale \u00e8 il predicato, mentre dovrebbe fungere da soggetto. Ci\u00f2 provoca una universalizzazione di contenuti, considerati come necessari, che per loro natura sono invece empirici, cio\u00e8 particolari e contingenti. L'opera hegeliana tratta dello spirito oggettivo e di come questo si realizzi dialetticamente, cio\u00e8 in forme triadiche come Diritto astratto, Moralit\u00e0 ed Eticit\u00e0. Quest'ultima \u00e8 per Hegel un'etica sociale, concreta, che si realizza in istituzioni come: la famiglia, la societ\u00e0 civile e lo Stato. In particolare Hegel propone una teoria dello Stato come momento pi\u00f9 elevato dell'eticit\u00e0, che gli interpreti hegeliani hanno giustamente definito dello Stato etico. \nIn questo ogni cittadino si realizza compiutamente; solo nello Stato, che \u00e8 \"sostanza etica\", il cittadino ha \"realt\u00e0, verit\u00e0 e oggettivit\u00e0\": \"Lo Stato in quanto \u00e8 la realt\u00e0 della volont\u00e0 sostanziale, che esso ha nell'autocoscienza, particolare, elevata alla sua universalit\u00e0, \u00e8 razionale in s\u00e9 e per s\u00e9. Questa unit\u00e0 sostanziale \u00e8 fine a se stessa, assoluto, immoto, nel quale la libert\u00e0 giunge al suo diritto supremo, cos\u00ec come questo scopo finale ha il pi\u00f9 alto diritto, di fronte ai singoli, il cui dovere supremo \u00e8 di essere componenti dello Stato\". Secondo Marx uno Stato come quello delineato da Hegel non pu\u00f2 in realt\u00e0 definirsi \"etico\", in quanto si fonda sulla \"religione della propriet\u00e0 privata\".\nLa critica marxiana verte soprattutto sul rapporto tra societ\u00e0 civile e Stato: il merito di Hegel, secondo Marx, \u00e8 quello di avere concesso spazio alla societ\u00e0 civile, differenziandola dalla societ\u00e0 politica, lo Stato. Hegel, pur analizzando la societ\u00e0 civile, aveva per\u00f2 compreso solo parzialmente l'importanza della borghesia, rimanendo legato ad una certa visione feudale, che in Prussia all'epoca era ancora presente attraverso i grandi proprietari terrieri e con la legge del maggiorascato. La Rivoluzione francese (1789) aveva cercato di cancellare i privilegi in Francia (ma anche nei paesi conquistati in seguito da Napoleone Bonaparte) del clero e dell'aristocrazia, che costituivano \"il primo stato\" e \"il secondo stato\", a favore della borghesia. Questa costituiva \"il terzo stato\" e sin dall'avvento della Rivoluzione industriale (avvenuta in Gran Bretagna alla fine del '700) aveva assunto, dapprima in quella nazione, poi nelle altre, una posizione egemonica. Hegel, pur avendo avuto in giovent\u00f9 simpatie napoleoniche, ha ora una visione conservatrice, che legittima il regime prussiano: Marx gli rimprovera che lo Stato, essendo dal punto di vista politico hegeliano il culmine dell'eticit\u00e0, debba in realt\u00e0 dipendere dalla propriet\u00e0 privata fondiaria e dal maggiorascato. \nInoltre molto influenzato dal concetto di \"volont\u00e0 generale\" di Rousseau (presente nel \"Contratto sociale\" del 1762) contrappone alla concezione conservatrice di Hegel, una visione democratica, in cui tutti gli individui, indipendentemente dal censo, abbiano diritto di voto: il suffragio universale. In quest'opera Marx non ha per\u00f2 ancora \"scoperto\" il proletariato come classe, distinguendo i cittadini soltanto in \"possidenti\" e \"non possidenti\", e ha una concezione politica democratica ugualitaria. Negli anni seguenti, dopo il soggiorno a Parigi, in cui venne in contatto con il socialismo francese, con la \"scoperta\" del proletariato (\"il quarto stato\") come classe rivoluzionaria, la sua concezione politica divent\u00f2 socialista rivoluzionaria, cio\u00e8 comunista. Questa nuova visione rivoluzionaria sar\u00e0 rappresentata eminentemente dal Manifesto del Partito comunista, che Karl Marx pubblic\u00f2 con Friedrich Engels a Londra nel 1848. In Italia \"Per la critica della filosofia del diritto di Hegel\" fu molto valorizzata da Galvano della Volpe, che prese spunto da quest'opera per proporre nel suo classico \"Rousseau e Marx\" (1957) un Marx anti-hegeliano e legato invece al pensiero politico di Rousseau. Sulle sue orme si colloca la speculazione di Lucio Colletti e Umberto Cerroni."}
{"id": "2906458", "revid": "767487", "url": "https://it.wikipedia.org/wiki?curid=2906458", "title": "Jos\u00e9 Montagnoli", "text": "Biografia.\n\u00c8 il padre di Dougall Jos\u00e9 Montagnoli, che negli anni settanta fu calciatore professionista nel e nel .\nCarriera.\nHa militato nelle massime divisioni di Argentina, Brasile, Francia e Italia, dove ha disputato con la SPAL 11 incontri, con una rete nella vittoria interna sul Novara, nella stagione 1954-1955."}
{"id": "2906459", "revid": "1543377", "url": "https://it.wikipedia.org/wiki?curid=2906459", "title": "Circondario di Bafoulab\u00e9", "text": "Il circondario di Bafoulab\u00e9 \u00e8 un circondario del Mali facente parte della regione di Kayes. Il capoluogo \u00e8 Bafoulab\u00e9.\nGeografia antropica.\nSuddivisioni amministrative.\nIl circondario di Bafoulab\u00e9 \u00e8 suddiviso in 13 comuni:"}
{"id": "2906461", "revid": "81195", "url": "https://it.wikipedia.org/wiki?curid=2906461", "title": "DMDC", "text": ""}
{"id": "2906462", "revid": "1573940", "url": "https://it.wikipedia.org/wiki?curid=2906462", "title": "Bad Guy (singolo)", "text": " \u00e8 un brano musicale hip pop del cantante sudcoreano Rain, estratto come primo singolo dall'album \"Bad Guy\".\nNel 2006 il brano fu inserito anche nell'album \"Early Works\", album di debutto di Rain sul mercato giapponese, su \"Rain's World - Repackage\" (in versione tango) e sul DVD \"Rain's Coming 06/07 Rain World Tour in Tokyo\"."}
{"id": "2906465", "revid": "287204", "url": "https://it.wikipedia.org/wiki?curid=2906465", "title": "17428 Charleroi", "text": "17428 Charleroi \u00e8 un asteroide della fascia principale. Scoperto nel 1989, presenta un'orbita caratterizzata da un semiasse maggiore pari a 3,9315175\u00a0UA e da un'eccentricit\u00e0 di 0,1136837, inclinata di 8,42467\u00b0 rispetto all'eclittica.\nL'asteroide \u00e8 dedicato alla citt\u00e0 belga di Charleroi."}
{"id": "2906467", "revid": "1543377", "url": "https://it.wikipedia.org/wiki?curid=2906467", "title": "Circondario di Di\u00e9ma", "text": "Il circondario di Di\u00e9ma \u00e8 un circondario del Mali facente parte della regione di Kayes. Il capoluogo \u00e8 Bafoulab\u00e9.\nGeografia antropica.\nSuddivisioni amministrative.\nIl circondario di Di\u00e9ma \u00e8 suddiviso in 15 comuni:"}
{"id": "2906470", "revid": "56620", "url": "https://it.wikipedia.org/wiki?curid=2906470", "title": "Omicidio di Tupac Shakur", "text": "L'assassinio di Tupac Shakur avvenne il 7 settembre 1996 quando il rapper fu colpito da 4 proiettili esplosi da un'auto in corsa, di cui uno al polmone destro, sparati a Las Vegas, in Nevada, dopo aver assistito a un incontro di pugilato tra Mike Tyson e Bruce Seldon. Mor\u00ec dopo sei giorni di agonia nell'Ospedale dell'Universit\u00e0 del Nevada per le conseguenze delle ferite riportate, alle ore 16:03. Era il 13 settembre 1996 e il rapper aveva 25 anni.\nDopo la sparatoria di New York (30 novembre 1994), i rapporti tra Tupac e Notorious B.I.G. si erano inaspriti, poich\u00e9 quest'ultimo era stato accusato di avere avuto una parte nella rapina subita dallo stesso Tupac ai Quad Studios di New York. Il \"beef\" fra i due scaten\u00f2 il cosiddetto scontro fra West Coast e East Coast nel quale i due protagonisti, Pac e Biggie si insultavano a colpi di dissing come \"Hit 'Em Up\" di 2Pac e \"Who Shot Ya?\" di Biggie. A causa di questa aspra rivalit\u00e0 Biggie e il suo amico Puff Daddy furono accusati per diverso tempo di essere i mandanti dell'omicidio di Tupac.\nIl precedente tentativo di rapina aveva convinto il rapper a cercare una protezione esterna, per cui aveva assunto delle guardie del corpo dopo essere uscito di galera nell'ottobre 1995. Era noto inoltre che indossasse spesso un giubbotto antiproiettile in pubblico, che non portava quella notte per via della temperatura molto elevata.\nAgguato.\nLa notte del 7 settembre 1996, Shakur assistette all'incontro di pugilato Mike Tyson vs. Bruce Seldon tenutosi al MGM Grand a Las Vegas. Al termine dell'incontro, Tupac scaten\u00f2 una maxi-rissa tra l\"'entourage\" della Death Row, composto in gran parte da Bloods (celebre gang di L.A., rivale dei Crips) e un Crip (precisamente un Southside Crips) di nome Orlando Anderson, nella hall dell'MGM Grand. Shakur lo colp\u00ec, dopo averlo notato nella hall, il ventunenne Orlando \"Baby Lane\" Anderson, che alcune settimane prima aveva picchiato e derubato insieme a un paio di altri Crips uno dei Bloods che gravitavano attorno alla Death Row, quindi allo stesso Tupac, in un negozio Foot Locker di un centro commerciale.\nLa rissa fu ripresa dal circuito chiuso di videosorveglianza dell'hotel.\nDopo il violento alterco, Shakur e tutto il gruppo, comprendente diverse decine di persone, doveva recarsi al Club 662 (oggi \"club Seven\") della Death Row. Tupac prese posto accanto a Suge Knight, che guidava una berlina BMW E38 del 1996, con al seguito molte macchine, che facevano parte di un corposo convoglio.\nAlle 22.55, fermi al semaforo rosso con l'auto, un fotografo sost\u00f2 accanto al finestrino e Shakur lo abbass\u00f2 per farsi fotografare. Intorno alle 23.00/23.05, Suge e Shakur furono fermati su Las Vegas Boulevard da alcuni poliziotti metropolitani in bicicletta a causa della musica troppo alta dello stereo e per la targa mancante. Dopo pochi minuti, Suge trov\u00f2 nel bagagliaio le targhe e i due furono lasciati liberi dalla polizia. Attorno alle 23.10, fermi al rosso su Flaming Road, vicino all'incrocio di Koval Lane, di fronte all'Hotel Maxim, Shakur dialog\u00f2 con due donne in macchina alla loro destra, invitandole al Club 662.\nApprossimativamente per le 23.15, una Cadillac ultimo modello, bianca, quattro porte, con a bordo un numero imprecisato di occupanti, a tutta velocit\u00e0 si ferm\u00f2 sul lato destro della berlina e spar\u00f2 12 o 13 colpi contro Shakur in rapida successione. Il cantante fu raggiunto da quattro di essi, nonostante la potenza del fuoco, e fu colpito a: petto, bacino, coscia e mano destra. Uno dei proiettili gli trapass\u00f2 un polmone. Suge, invece, fu raggiunto solo da frammenti di proiettile e solo uno di essi lo fer\u00ec abbastanza seriamente.\nAl momento della sparatoria, la guardia del corpo di Shakur seguiva il veicolo del cantante dietro, in un'auto appartenente a Kidada Jones, fidanzata di Shakur all'epoca. Il bodyguard, Frank Alexander, dichiar\u00f2 che al momento di salire nelle macchine per andare al Club 662, Shakur lo aveva invitato a guidare l'auto della Jones che doveva trasportare il suo gruppo spalla gli \"Outlawz\" e non mettersi in auto con lui perch\u00e9, in caso lui e Suge fossero stati ubriachi, sarebbero servite loro altre auto del seguito per fare ritorno in albergo.\nRicovero.\nAll'arrivo sulla scena dell'agguato, polizia e paramedici presero Suge e Shakur trasportandoli all'Ospedale dell'Universit\u00e0 del Nevada.\nIn ospedale, Shakur pass\u00f2 stati di coscienza e di incoscienza, e fu fortemente sedato. Per il peggioramento delle condizioni cliniche, fu messo sotto respiratore e macchine di sostentamento per tenerlo in vita, per essere poi infine posto in coma farmacologico attraverso l'iniezione di barbiturici.\nDopo una serie di interventi chirurgici, tra i quali la rimozione del polmone destro danneggiato irreparabilmente, Shakur super\u00f2 un'emorragia interna e i medici rapportarono quindi, come a quel punto, attraversata la fase critica della terapia medica, ci fosse un buon 50% di probabilit\u00e0 di sopravvivenza. Le condizioni si aggravarono improvvisamente il pomeriggio del 13 settembre 1996 a causa di un'emorragia interna, che nonostante le cure veloci da parte dell'unit\u00e0 di terapia intensiva, ebbe la meglio sul cantante, e non fu possibile fermarla. Tupac Amaru Shakur venne dichiarato morto alle 16.03 (PDT), ufficialmente a causa di insufficienza respiratoria e dell'arresto cardiorespiratorio, in connessione ai diversi colpi di pistola ricevuti in parti vitali. Il suo corpo fu cremato.\nIndagini.\nA causa del fatto che diverse persone percepivano un sostanziale disinteresse da parte delle autorit\u00e0 giudiziarie sul caso dell'omicidio, alcuni investigatori indipendenti provarono a seguire piste alternative nel tentativo di dare una soluzione alla vicenda, scatenando l'insorgere di teorie cospirative su chi fosse realmente responsabile della morte del cantante, ma anche sulla sua possibile fittizia morte inscenata per togliersi dai riflettori e dai problemi legati alla faida hip hop.\nNessuna persona fu elencata nella lista dei sospettati per l'omicidio, ma nelle indagini seguite dalla polizia metropolitana di Las Vegas furono vagliate diverse piste che portarono in un primo tempo a ipotizzare il ruolo della banda dei Crips nell'agguato su ordine di Christopher Wallace, Puff Daddy e altri membri di spicco della East Coast.\nRuolo di Christopher Wallace.\nVista la faida all'epoca in corso con Wallace, i sospetti ricaddero subito su di lui, che verr\u00e0 ancora attaccato dal giornalista Chuck Philips sul \"Los Angeles Times\" nel settembre del 2002. Wallace si difese asserendo di non avere niente a che fare con l'assassinio e sostenendo che, al momento dell'omicidio, era impegnato in uno studio di registrazione newyorkese. Ad appoggiare il cantante, si mossero anche la sua famiglia e la sua casa discografica, negando con veemenza ogni accusa mossagli contro e screditando le teorie cospirative. In seguito, la famiglia Wallace port\u00f2 a MTV la documentazione provante la presenza del cantante nello studio di registrazione di New York la notte dell'agguato a 2pac. In sostegno dei familiari si mossero anche il suo manager Wayne Barrow e il cantante Lil' Cease, che smentirono categoricamente ogni coinvolgimento dell'amico nell'omicidio sostenendo d'essere stati con lui a registrare la notte dei fatidici eventi.\nMentre continuavano ad aprirsi possibili piste alla soluzione della morte enigmatica, nel marzo 1997, Wallace fu ucciso in circostanze molto simili in un agguato.\nRuolo dei Crips.\nLa polizia metropolitana di Las Vegas e la polizia di Compton, sebbene non abbiano mai risolto ufficialmente il caso, conclusero inizialmente che Shakur era stato colpito dai Southside Crips (una delle pi\u00f9 celebri gang della zona di Los Angeles) dopo il combattimento di Tyson, ipotesi successivamente smentita ufficialmente, anche se mai del tutto accantonata. A questo proposito Orlando Anderson e altri furono in seguito sentiti dalla polizia in relazione all'omicidio, anche se non venne mai fatto pubblicamente il nome di alcun sospetto.\nVa notato che la \"crew\" alla Death Row era composta quasi esclusivamente da membri della gang dei Bloods , mentre Biggie e quelli della Bad Boy si affidavano a membri dei Crips quando si trovavano in California. Un'inchiesta del \"Las Vegas Times\", pur non affermando quali fossero le fonti all'interno delle gang, concluse che Biggie si fosse offerto di pagare i Crips in cambio della morte di Shakur. La \"Compton Gang Unit\" aggiunse che, ritornati a Compton, i Crips si vantarono dell'omicidio commesso.\nQuesta pista verr\u00e0 in seguito battuta anche dallo scrittore Chuck Phillips, il quale dichiar\u00f2 nel 2002 il pieno coinvolgimento della banda dietro l'agguato in accordo con Wallace. Tuttavia, nel 2008, il \"LA Times\" pubblic\u00f2 un articolo di prima pagina ritrattando in definitiva la storia di Phillips.\nIn seguito, \"The Smoking Gun\" scopr\u00ec come i documenti portati come prova da Phillips fossero completamente fraudolenti. In conseguenza a questo, l'autore fu licenziato dalla redazione del giornale poco meno di cinque mesi dopo.\nSoltanto anni dopo, con la pubblicazione di un libro e di un documentario ad opera di Greg Kading, uno dei detective della LAPD della task force relativa all'indagine volta a indagare sulla scomparsa di Biggie (avvenuta in territorio losangelino), verr\u00e0 a galla che fu proprio uno dei passeggeri della Cadillac da cui furono esplosi i proiettili, Duane \"Kefee D \" Davis, ad avere raccontano tutta la storia su cui si basano gli articoli di Phillips. Il gangster di Compton, in un interrogatorio con la LAPD, sostenne infatti che fu Orlando Anderson a premere il grilletto, motivato in parte da una rivalsa personale (era stato colpito da Shakur subito dopo il match di Tyson) e dal lauto guadagno che il loro gruppo ne avrebbe ricavato: dalle parole di Kefee D, Sean \" Puff Daddy\" Combs avrebbe promesso alla gang, di cui come detto si serviva come security di quando in quando, 1 milione di dollari per eliminare Knight e Tupac Shakur. Somma che peraltro non sostenne di non aver mai ricevuto.\nOrlando Anderson.\nOrlando Anderson, che venne poi ucciso il 29 maggio 1998, era un affiliato dei Southside Crips, che la notte del 7 settembre 1996 partecip\u00f2 alla rissa scoppiata nel MGM Grand Hotel contro l'entourage di Tupac Shakur poco pi\u00f9 di tre ore prima dell'omicidio. In relazione a questi eventi, Anderson fu sentito come persona informata sui fatti, ma dopo due giorni di interrogatorio, il tenente Larry Spinosa dichiar\u00f2 pubblicamente che basandosi sulla testimonianza dell'interrogatorio, Anderson era ufficialmente escluso dalla lista dei sospettati.\nAnderson fu comunque indagato nel corso dell'inchiesta, anche in seguito ad alcune sue presunte affermazioni circa lo sparare al rapper, che in seguito sment\u00ec in un'intervista per \"VIBE,\" dicendo anzi di essere sempre stato un grande ammiratore del cantante sia prima che dopo la sua morte, e continuando a chiarire come non fu pi\u00f9 sospettato per l'omicidio dopo l'interrogatorio di due giorni alla polizia di Las Vegas. Particolarmente interessato al caso fu l'investigatore Tim Brennan della polizia di Compton, che present\u00f2 una dichiarazione giurata per inserirlo nell'elenco dei principali sospettati per l'agguato.\nAfeni Shakur, madre del rapper, morto in seguito alla sparatoria, intent\u00f2 una causa contro Anderson . Il caso sarebbe finito in tribunale a settembre 1998, ma l'avvenuto decesso dell'unico imputato imped\u00ec che ci\u00f2 avvenisse. Infatti Anderson venne ucciso il 29 maggio 1998, mentre si trovava insieme a Michael Stone e al nipote Jerry Stone ad un autolavaggio di Compton. Alcuni colpi esplosi da una macchina in transito colpirono lui e gli Stone e tutti e tre morirono poco dopo al King-Drew Medical Center di Los Angeles. Michael Reed Dorrough fu in seguito arrestato e accusato dell'omicidio, ma nessuno fu mai condannato come assassino.\nL'investigatore Leonard Jefferson in \"Inside the Crime\" nel 2004 parl\u00f2 del caso dell'omicidio in generale, dicendo di non essere sicuro della reale implicazione di Anderson nella vicenda, essendo una delle persone ad aver seguito il caso da pi\u00f9 vicino e quindi con le idee altrove. Jefferson si disse anche deluso in conclusione dal lavoro svolto dal Dipartimento di Las Vegas, a suo dire troppo frettoloso e superficiale, ragion per cui l'ipotesi vagliata inizialmente, nonch\u00e9 l'unica dopo l'archiviazione del caso, sarebbe stata sbagliata. Diede lo stesso parere anche per l'omicidio di Notorious B.I.G., secondo lui due omicidi avvenuti in modo similare e per entrambi i quali non si era trovato un colpevole era una cosa che avrebbe dovuto essere indagata in maniera pi\u00f9 approfondita ma che anche in quell'occasione fu invece trattata con superficialit\u00e0.\nNel 2015, Greg Kading, un ex poliziotto della LAPD ormai in pensione, a cui era stato affidato negli anni 2000 il caso che riguardava l'omicidio di Biggie Smalls e che ha scandagliato a fondo anche il caso Tupac, ha reso pubbliche molte delle prove che aveva raccolto, nel documentario Murder Rap.\nKading ha incluso anche un audio-confessione di Duane \"Keffe D\" Davis, che si auto-accusa di essere uno degli occupanti della Cadillac e che specifica che fu proprio Orlando Anderson, che era suo nipote ed era stato atterrato da un destro di Tupac nella Hall dell'hotel MGM e immediatamente malmenato da tutto l'entourage della Death Row, a esplodere la raffica che avrebbe ucciso Tupac. Questa confessione rappresenta probabilmente la prova definitiva del fatto che fu proprio Baby Lane ad assassinare il rapper.\nRuolo di Suge Knight.\nLa figura di Suge Knight non rimase immune dalle numerose teorie di cospirazione e accuse circa i mandanti dell'omicidio.\nIn merito al fatto che nonostante la potenza del fuoco, Knight rimase illeso, seppur seduto accanto a Tupac, ci\u00f2 provoc\u00f2 una serie di teorie cospirative secondo le quali Knight avrebbe architettato l'omicidio del cantante perch\u00e9 in procinto di andarsene dall'etichetta \"Death Row\" per fondarne una propria.\nL'abbandono di Tupac, che all'epoca rappresentava la fonte di maggior entrate per la casa discografica, avrebbe creato un vuoto all'interno di essa, nonostante i diritti delle sue opere sarebbero comunque rimasti in mano alla \"Death Row\" per via del contratto lavorativo formulato.\nMisteri e casualit\u00e0 a parte, numerose controversie sollevarono i primi tre secondi della traccia \"Intro/Bomb First (My Second Reply)\", nei quali si sente la frase pronunciata da uno sconosciuto \u00ab\"Suge shot me\"\u00bb ovvero \u00ab\"Suge mi ha sparato\"\u00bb.\nComunque, a screditare la teoria anche l'inserimento nella lista degli indagati di Knight per l'omicidio di Christopher Wallace, quando il cantante fu ucciso diversi mesi dopo in circostanze simili. Wallace, era inizialmente uno dei principali sospetti per l'assassinio di Tupac, per via della faida hip hop in corso all'epoca.\nChiaramente molte delle ipotesi che riguardano un possibile (per quanto improbabile) coinvolgimento di Knight nell'assassinio di Tupac, perdono molta consistenza quando si osserva che lo stesso Knight era seduto in macchina a fianco a Tupac, nella traiettoria dei proiettili, mentre questi colpivano il rapper. Suge, per una circostanza fortuita, fu ferito superficialmente dalla raffica di piombo.\nOmicidio politico.\nSecondo John Potash, autore del libro-inchiesta \"FBI War on Tupac Shakur &amp; Black Leaders\", gli omicidi di Shakur e Wallace sarebbero da configurarsi nell'ottica di un piano governativo volto all'eliminazione di figure scomode nella lotta ai movimenti afroamericani potenzialmente dannosi per la societ\u00e0 (come quanto accaduto negli anni '60 con le Pantere Nere). Sebbene Tupac non militasse in alcuna organizzazione per i diritti dei neri o simili, il suo carisma avrebbe potuto risvegliare sentimenti antigovernativi sopiti negli anni, specie per la natura dei suoi testi inneggianti la libert\u00e0, l'odio verso le autorit\u00e0, e in generale la sua idea di vita Thug Life, molto contestata all'epoca.\nAnche Lil Kim, compagna di Notorious B.I.G., ha spiegato di credere all'ipotesi di un complotto governativo, al quale sarebbe stato coinvolto anche Suge Knight, teso a soppiantare possibili mire politiche dei due cantanti.\nInscenamento della morte.\nLa teoria dell'inscenamento della morte and\u00f2 molto di voga negli anni a seguire, anche alla luce di alcuni eventi che a una prima veduta provocarono dei dubbi, tra questi:\nSecondo altri, a sostegno della tesi la canzone \"Killuminati\" dell'album postumo \"Still I Rise\", nella quale Tupac canta \u00ab\"Adesso Biggie \u00e8 morto... \u00e8 difficile uccidere un negro, perch\u00e9 io sono tornato come Ges\u00f9\"\u00bb. Ci\u00f2 sarebbe un fatto discordante, dal momento che Notorious BIG venne ucciso circa 7 mesi dopo Tupac, e quindi impossibile parlare della sua morte all'epoca della registrazione. Comunque, a screditare anche questa prova portata dai sostenitori della tesi, l'uso di dire \u00ab\"[Tizio] \u00e8 morto\"\u00bb nelle faide hip hop valente come \"Non sei nessuno\", e in quel contesto la relativa faida in corso tra i due cantanti.\nComunque, dal 1996, centinaia di avvistamenti veri o presunti di gente identificata nella persona di Tupac sono stati segnalati, e diversi video, di buona e dubbia qualit\u00e0, pubblicati in rete. Alcuni hanno sostenuto che essendo appassionato di Niccol\u00f2 Machiavelli e avendo letto diverse sue opere, Shakur potesse aver inscenato la propria uccisione proprio come suggerito in un testo del filosofo italiano come metodo strategico per deviare i pericoli dati dai nemici altrove; in linea con questa teoria avrebbe inserito la frase \u00ab\"I am alive\"\u00bb nella canzone \"This Life I Lead\" come messaggio subliminale e altre parole nascoste in altri testi cantati.\nFilm e documentari.\nL'alto profilo della natura dell'uccisione e l'infiltrazione della violenza delle bande nell'intera vicenda cattur\u00f2 l'attenzione del regista inglese Nick Broomfield, il quale realizz\u00f2 di propria mano il film documentario \"Biggie &amp; Tupac\" esaminando il contesto della faida e i progressi fatti circa la soluzione dei casi degli omicidi dei due cantanti, ipotizzando un coinvolgimento della FBI sia nell'omicidio di Tupac che in quello di Wallace.\nUn DVD intitolato \"Tupac: Assassination\" fu pubblicato il 23 ottobre 2007, circa undici anni dopo la morte di Shakur. L'opera esplora gli aspetti che circondarono l'intera vicenda e gli eventi che ne seguirono, provvedendo a cercare nuove insinuazioni e prove per fare luce sul caso irrisolto.\nNel 2018 esce il film \"City of Lies - L'ora della verit\u00e0\", diretto da Brad Furman, che ripercorre l'omicidio e le indagini seguenti.\nNel 2018 su USA Network esce la prima stagione della serie antologica \"Unsolved\", dedicata ai due casi di omicidio di Tupac e Biggie, intitolata \"The Murders of Tupac and the Notorious B.I.G.\" La serie viene resa disponibile in Italia nel 2019 da Netflix."}
{"id": "2906471", "revid": "1543377", "url": "https://it.wikipedia.org/wiki?curid=2906471", "title": "Circondario di Kita", "text": "Il circondario di Kita \u00e8 un circondario del Mali facente parte della regione di Kayes. Il capoluogo \u00e8 Kita.\nGeografia antropica.\nSuddivisioni amministrative.\nIl circondario di Kita \u00e8 suddiviso in 33 comuni:"}
{"id": "2906472", "revid": "287204", "url": "https://it.wikipedia.org/wiki?curid=2906472", "title": "10544 H\u00f6rsnebara", "text": "10544 H\u00f6rsnebara \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 2,2258991\u00a0UA e da un'eccentricit\u00e0 di 0,1779588, inclinata di 7,74813\u00b0 rispetto all'eclittica."}
{"id": "2906473", "revid": "287204", "url": "https://it.wikipedia.org/wiki?curid=2906473", "title": "10544 Horsnebara", "text": ""}
{"id": "2906475", "revid": "1005847", "url": "https://it.wikipedia.org/wiki?curid=2906475", "title": "Elezioni generali nel Regno Unito del 2010", "text": "Le elezioni generali nel Regno Unito del 2010 si tennero il 6 maggio. Esse videro prevalere il Partito Conservatore di David Cameron, che divenne Primo Ministro, senza tuttavia raggiungere la maggioranza assoluta dei seggi. Si deline\u00f2 infatti il cosiddetto \"hung Parliament\" (\"Parlamento appeso\"): ci\u00f2 rese indispensabile il formarsi di un governo di coalizione coi Liberal Democratici."}
{"id": "2906476", "revid": "287204", "url": "https://it.wikipedia.org/wiki?curid=2906476", "title": "10545 K\u00e4llunge", "text": "10545 K\u00e4llunge \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 2,2357111\u00a0UA e da un'eccentricit\u00e0 di 0,1208280, inclinata di 2,57848\u00b0 rispetto all'eclittica.\nL'asteroide \u00e8 dedicato all'insediamento di K\u00e4llunge, nell'isola di Gotland, in Svezia."}
{"id": "2906477", "revid": "123337106", "url": "https://it.wikipedia.org/wiki?curid=2906477", "title": "Concerti per clavicembalo di Johann Sebastian Bach", "text": "I concerti per clavicembalo di Johann Sebastian Bach (BWV 1052-1065) sono una serie di tredici composizioni per clavicembalo solista, orchestra d'archi e basso continuo.\n\u00c8 possibile ordinare queste composizioni (cos\u00ec, per inciso, opera il \"Bach-Werke-Verzeichnis\") secondo il numero di clavicembali solisti:&lt;br&gt;\n- sette volte il solista \u00e8 un unico clavicembalo (BWV 1052-1058);&lt;br&gt;\n- tre volte i solisti sono due clavicembali (BWV 1060-1062);&lt;br&gt;\n- due volte i solisti sono tre clavicembali (BWV 1063-1064);&lt;br&gt;\n- una sola volta i solisti sono quattro clavicembali (BWV 1065).\nAnche altri due concerti al di fuori di questo elenco includono parti per clavicembalo solista:&lt;br&gt; \n- il concerto BWV 1044, che ha parti solistiche per clavicembalo, violino e flauto;&lt;br&gt;\n- il \"Quinto Concerto Brandeburghese\", BWV 1050. Anche in questo caso il clavicembalo fa parte di un trio di solisti (\"concertino\") completato da un violino e da un flauto.&lt;br&gt;\nInoltre esiste un frammento di nove battute di un concerto per clavicembalo solista, catalogato come BWV 1059, con oboe, archi e continuo.\nTutti questi concerti, a eccezione del BWV 1050, sono arrangiamenti da pezzi precedentemente esistenti, in origine composti per violino, oboe o flauto e orchestra, scritti in larga parte da Bach durante la sua permanenza a C\u00f6then (1717-1723). Nella maggior parte dei casi, i brani risalenti al periodo di C\u00f6then sono andati perduti e solo la trascrizione per clavicembalo in forma di concerto \u00e8 giunta fino a noi.\nIl fatto che siano riarrangiamenti, per\u00f2, non deve far pensare che queste siano opere minori: Bach lavor\u00f2 con estrema meticolosit\u00e0 alle parti solistiche, talmente raffinate da rendere le trascrizioni per clavicembalo delle vere e proprie reinterpretazioni dei concerti originali.\nStoria.\nDal 1729 al 1741 Johann Sebastian Bach fu direttore del \"Collegium Musicum\" di Lipsia, una societ\u00e0 di studi musicali fondata da Georg Philipp Telemann nel 1703 e gestita, prima di Bach, da Georg Balthasar Schott. Il \"Collegium Musicum\" si esibiva spesso in concerti al centrale Caff\u00e8 Zimmermann. Per queste occasioni, Bach, pur avendo a propria disposizione i \"concerti brandeburghesi\" e numerosi concerti per violino, ide\u00f2 il concerto per clavicembalo, all'epoca una novit\u00e0, che incontr\u00f2 subito il favore del pubblico. Probabilmente per risparmiare tempo, Bach non compose i concerti per clavicembalo con materiale nuovo, ma riarrangi\u00f2 brani gi\u00e0 esistenti tratti da altri suoi lavori per violino, oboe o flauto e orchestra.\n\u00c8 probabile che i concerti per pi\u00f9 di un clavicembalo siano stati eseguiti prima di quelli per clavicembalo solista, in quanto Carl Philipp Emanuel Bach e Wilhelm Friedemann Bach, figli di Johann Sebastian ed eccellenti clavicembalisti, vissero a Lipsia rispettivamente fino al 1733 e fino al 1734. Appare probabile che anche Johann Ludwig Krebs, studente di Bach fino al 1735, abbia partecipato alle esecuzioni dei concerti per pi\u00f9 di un clavicembalo.\nDei concerti per un clavicembalo BWV 1052-1059 ci \u00e8 pervenuto il manoscritto autografo, conservato nella Deutsche Staatsbibliothek di Berlino. Non si tratta della \"bella copia\", bens\u00ec del progetto e delle relative correzioni. Bach, naturalmente, potrebbe aver riarrangiato le varie parti anche tempo prima, assemblandole in seguito nella forma che oggi conosciamo.\nLe composizioni BWV 1052-1057, poich\u00e9 iniziano tutte con \"JJ\" (\"Jesu Juva\", Ges\u00f9 aiuta) e terminano con \"Finis. S. D. Gl\" (\"Soli Deo Gloria\"; Fine, solo a gloria di Dio), vennero concepite come un insieme di sei concerti. Si tratta dunque, a parte i \"concerti brandeburghesi\", dell'unica raccolta di concerti messa insieme da Bach. Il concerto BWV 1058 e il frammento BWV 1059 sono contenuti al termine della partitura e sono il tentativo di un'ulteriore serie di concerti, progetto poi abbandonato dall'autore stesso.\nNel 1802 Johann Nikolaus Forkel, musicologo e studioso di Bach, valut\u00f2 in modo per noi curioso i concerti per clavicembalo: \u00abMalgrado la loro ricchezza artistica, la loro forma e la loro struttura sono piuttosto invecchiate\u00bb. Altrettanto particolare la valutazione dei due concerti per due clavicembali: \u00abIl primo (BWV 1060) \u00e8 molto \"d\u00e9mod\u00e9\", mentre il secondo (BWV 1061) \u00e8 cos\u00ec nuovo come se fosse stato composto soltanto ieri\u00bb. Al giorno d'oggi, nessuno riuscirebbe ad avvertire una cos\u00ec radicale differenza fra i due concerti.\nLo stesso Forkel aveva in grande considerazione i concerti per tre clavicembali: \u00abBisogna osservare, a proposito di questi concerti, che, oltre alle combinazioni armoniche e al carattere concertante dei tre clavicembali, gli archi hanno anch'essi la loro propria personalit\u00e0 in rapporto l'uno con l'altro\u00bb.\nDel concerto per quattro clavicembali BWV 1065, il Forkel dice: \u00abNon posso valutare l'effetto prodotto da questo concerto perch\u00e9 non sono mai riuscito a riunire i quattro clavicembali e i quattro clavicembalisti necessari. Tuttavia, valutando le parti separate, ci si convince della perfezione di quest'opera\u00bb.\nI pianisti romantici, durante il XIX secolo, eseguirono quasi esclusivamente il BWV 1063, forse perch\u00e9 la spettacolarit\u00e0 dei tre pianoforti, unita alla grazia della musica, incantava il pubblico. Nel corso del XX secolo, invece, vennero riscoperti tutti i concerti per clavicembalo di Bach, ma, in genere, erano ancora eseguiti al pianoforte.\nLa riscoperta di Antonio Vivaldi, nella prima met\u00e0 del XX secolo, permise di mettere a confronto i concerti vivaldiani nella versione originale con le trascrizioni di Bach. Jean Durand, che il 9 gennaio 1934 ascolt\u00f2 il concerto per quattro violini in si minore op.3 n.10 RV 580 di Vivaldi e la trascrizione di Bach per quattro clavicembali e archi, comment\u00f2: \u00abLa debolezza del concerto di Vivaldi, paragonata a quello di Bach, \u00e8 evidente: manca di base e di larghezza. Musica a geometria piana e musica a geometria solida\u00bb.\nAttualmente, grazie alle ricerche di una folta schiera di musicologi, organologi e musicisti, si \u00e8 giunti a definire, con buona approssimazione, lo strumentario e la prassi esecutiva dell'epoca di Bach. Grazie al livello di eccellenza raggiunto da un gran numero di musicisti e di gruppi \u00e8 diventata oggi corrente la cosiddetta \"esecuzione filologica\", e i concerti per clavicembalo vengono nuovamente eseguiti utilizzando clavicembali. L'usanza di sostituire il clavicembalo con il pianoforte, infatti, \u00e8 stata quasi del tutto abbandonata.\nConcerti per un clavicembalo.\nConcerti per clavicembalo, flauto e violino.\nConcerto in la minore BWV 1044.\nOrganico: un clavicembalo, un violino, un flauto traverso, violino I e II, viola, basso continuo (violoncello e violone).\nAnno di composizione: 1730.\nDurata media: circa 20 minuti.\nAnche se questo \u00e8 un concerto per tre strumenti (talvolta chiamato \"concerto triplo\"), il clavicembalo ha il ruolo pi\u00f9 importante e la pi\u00f9 grande quantit\u00e0 di materiale esposto: ci sono infatti numerose cadenze e passaggi virtuosistici per questo strumento. Il primo e il terzo movimento sono adattati dal preludio e fuga in la minore per clavicembalo solista BWV 894, sviluppato con l'aggiunta del ripieno. Il movimento centrale deriva dalla trio-sonata per organo in re minore BWV 527, che \u00e8 stata estesa a quattro voci; solo il clavicembalo suona, mentre flauto e violino condividono melodia e accompagnamento, invertendosi di ruolo durante la ripetizione.\nConcerto brandeburghese n\u00b0 5 in re maggiore BWV 1050.\nOrganico: un clavicembalo, un violino, un flauto traverso, ripieno formato da violino, viola, violoncello e violone.\nAnno di composizione: circa 1720.\nDurata media: circa 20 minuti.\nSecondo il musicologo Alberto Basso, Bach inizi\u00f2 la composizione di questo concerto durante la sua permanenza a Weimar (1708-1717), lo rivedette profondamente a C\u00f6then anteriormente la primavera 1719 (data in cui Bach acquist\u00f2 a Berlino, presso il costruttore di strumenti musicali Michael Mietke, un nuovo clavicembalo da destinare alla corte del principe Leopoldo di Anhalt-K\u00f6then), e quindi lo ultim\u00f2 definitivamente nel 1720 o all'inizio del 1721. Il 24 marzo 1721 Bach invi\u00f2 lo spartito al margravio Cristiano Ludovico di Brandeburgo-Schwedt, cui i sei \"concerti brandeburghesi\" erano dedicati.\nTuttavia, questo concerto era pressoch\u00e9 ineseguibile dall'orchestra dilettantistica a disposizione del margravio del Brandeburgo. Contrariamente all'uso, il BWV 1050 presenta solo una parte di violino in ripieno. Questo perch\u00e9, secondo il musicologo Roland de Cand\u00e9, nell'orchestra di C\u00f6then forse mancava un violinista, essendo Bach gi\u00e0 impegnato al clavicembalo. Oppure la scelta di un numero ridotto di esecutori venne fatta da Bach per tentare di rendere eseguibile il concerto anche dalla minuscola orchestra del margravio. In occasione della prima esecuzione, avvenuta a C\u00f6then di fronte al principe Leopoldo, questo concerto venne utilizzato da Bach per dimostrare le qualit\u00e0 del nuovo clavicembalo da poco acquistato.\nNonostante non sia esattamente un concerto per clavicembalo, a questo strumento \u00e8 affidata, nel primo movimento, una lunghissima cadenza obbligata, di dimensioni tali (ben 65 battute, ossia circa tre minuti di clavicembalo \"solo senza stromenti\", quasi un terzo dell'intero movimento iniziale) da trasformare il clavicembalo in un vero e proprio strumento solista. Prima di questo concerto, invece, le cadenze erano tradizionalmente meri passaggi di bravura improvvisati sul momento dall'esecutore.\n\u00c8 quasi certo che, durante la prima esecuzione, la parte del clavicembalo sia stata eseguita da Bach in persona.\nProprio grazie alla lunghissima cadenza solista che contraddistingue l'allegro iniziale, questo concerto \u00e8 universalmente riconosciuto come il progenitore dei concerti per clavicembalo, in quanto \u00e8 il primo lavoro in cui questo strumento non si limita solamente alla realizzazione del basso continuo.\nSecondo Alberto Basso:\nIl secondo movimento, con la bizzarra indicazione di \"Affettuoso\", cosa assai rara per quei tempi, \u00e8 caratterizzato da un fitto dialogo tra il flauto e il violino, accompagnati dal clavicembalo. Il \"Presto\" conclusivo \u00e8 strutturato in forma di imitazione e gli strumenti si scambiano il tema l'uno con l'altro. Anche in quest'ultimo movimento il clavicembalo si ritaglia uno spazio importante come strumento solista.\nLa raccolta di sei concerti.\nConcerto in re minore BWV 1052.\nOrganico: un clavicembalo, violino I e II, viola, basso continuo (violoncello, violone).\nAnno di composizione: 1738.\nDurata media: circa 20 minuti.\nGli studiosi ritengono che questo concerto per clavicembalo sia basato su un perduto concerto in re minore per violino, successivamente riarrangiato come concerto d'organo nel 1728 e utilizzato in due cantate di Bach: il primo movimento nella sinfonia di apertura e il secondo nel primo coro di \"Wir m\u00fcssen durch viel Tr\u00fcbsal\" BWV 146 e il terzo movimento nella sinfonia di \"Ich habe meine Zuversicht\" BWV 188. La prima versione, probabilmente, risale al periodo di poco precedente al 1720, cui appartengono anche gli altri concerti per violino e i \"concerti brandeburghesi\"; opere spesso caratterizzate, come nel caso del BWV 1052, da un intenso virtuosismo che le avvicina allo stile di Antonio Vivaldi.\nL'arrangiamento per clavicembalo venne fatto trasferendo il ripieno, senza modificarlo, e aumentando notevolmente la parte solistica del clavicembalo. Nel secondo movimento la mano sinistra esegue quasi esattamente la parte del ripieno, mentre la destra suona una melodia che \u00e8, con ogni probabilit\u00e0, quella della parte originale per violino.\nLa sezione di apertura del primo e del terzo movimento danno il tema alla tonica (re minore), seguita da una dichiarazione del tema nel relativo maggiore (fa maggiore). La seconda sezione modula alla dominante (la minore), e quindi al suo relativo maggiore (do maggiore). La terza sezione modula alla sottodominante (sol minore) e al suo relativo maggiore (si bemolle maggiore). Infine, la quarta sezione fornisce una ripresa del tema alla tonica.\nQuesto concerto fu uno dei pi\u00f9 popolari della raccolta a partire dal XIX secolo, in quanto venne eseguito da Felix Mendelssohn, mentre Johannes Brahms compose una cadenza di esso. La prima pubblicazione avvenne nel 1838 a opera dalla casa editrice Kistner. Eseguito spesso al pianoforte fino all'inizio del XX secolo, \u00e8 ora regolarmente suonato al clavicembalo.\nCarl Philipp Emanuel Bach, prima del 1734 (anno in cui lasci\u00f2 Lipsia), trascrisse per clavicembalo il perduto concerto in re minore per violino su cui si baser\u00e0, anni dopo, il BWV 1052: non \u00e8 una trascrizione particolarmente brillante, ma testimonia che la melodia di quello che diventer\u00e0 il BWV 1052 era ben nota all'interno della famiglia Bach.\nConcerto in mi maggiore BWV 1053.\nOrganico: un clavicembalo, violino I e II, viola, basso continuo (violoncello, violone).\nAnno di composizione: 1738.\nDurata media: circa 18 minuti.\nI primi due movimenti di questo concerto deriverebbero da un perduto concerto per strumenti a fiato, probabilmente oboe o oboe d'amore, e, da considerazioni stilistiche, potrebbe essere stato composto durante la permanenza di Bach a Lipsia (1723-1750). Gli stessi pezzi vennero utilizzati da Bach anche per la sinfonia di apertura e il quinto brano della cantata \"Gott soll allein mein Herze haben\" BWV 169 e per il finale della sinfonia di apertura della cantata \"Ich geh' und suche mit Verlangen\" BWV 49.\nIn questo lavoro Bach cambi\u00f2 metodo rispetto al BWV 1052: il compositore oper\u00f2 un'alterazione significativa delle parti del ripieno del concerto originale, molto pi\u00f9 limitato. Le parti degli archi vennero ridotte, permettendo al clavicembalo di essere pi\u00f9 partecipe.\nConcerto in re maggiore BWV 1054.\nOrganico: un clavicembalo, violino I e II, viola, basso continuo (violoncello, violone).\nAnno di composizione: 1738.\nDurata media: circa 15 minuti.\nQuesto concerto \u00e8 la trascrizione quasi fedele del concerto per violino BWV 1042, abbassato di un tono per evitare un mi5, con ogni probabilit\u00e0 mancante sulla tastiera del clavicembalo che Bach aveva a propria disposizione. Solo nel finale si notano alcune differenze rispetto al BWV 1042.\nConcerto in la maggiore BWV 1055.\nOrganico: un clavicembalo, violino I e II, viola, basso continuo (violoncello, violone).\nAnno di composizione: 1738.\nDurata media: circa 14 minuti.\nProbabilmente basato su un perduto concerto per oboe, si tratta di un lavoro maturo e molto elaborato. Esiste un basso continuo per questo concerto, aggiunto successivamente, con ogni probabilit\u00e0 scritto nell'evenienza in cui fosse disponibile anche un secondo clavicembalo.\nConcerto in fa minore BWV 1056.\nOrganico: un clavicembalo, violino I e II, viola, basso continuo (violoncello, violone).\nDurata media: circa 10 minuti.\nAnno di composizione: 1738.\nAlcune parti di questo concerto provengono da un concerto per violino in sol minore. Il celebre movimento centrale, caratterizzato da continui pizzicati dell'orchestra, deriva probabilmente da un perduto concerto per oboe e venne utilizzato dallo stesso Bach anche per la sinfonia di apertura della cantata \"Ich steh' mit einem Fu\u00df im Grabe\" BWV 156.\nConcerto in fa maggiore BWV 1057.\nOrganico: un clavicembalo, flauto dolce I e II, violino I e II, viola, basso continuo (violoncello, violone).\nAnno di composizione: 1738.\nDurata media: circa 16 minuti.\nTrascrizione del concerto brandeburghese n. 4 BWV 1049, questo concerto per clavicembalo prevede l'uso di due flauti dolci solisti. La struttura di questo lavoro presenta un primo movimento assai ampio in cui il clavicembalo espone il materiale tematico, al quale rispondono, in forma di eco, i due flauti dolci.\nIl clavicembalo svolge in larga parte il ruolo originariamente del violino, ma assume anche il materiale del trio formato dal violino e dai due flauti dolci nel movimento lento, espone materiale nuovo e realizza il basso continuo. Il movimento centrale \u00e8 costituito da un cantabile in cui il clavicembalo propone la linea melodica, ripresa poi dall'orchestra. L'allegro conclusivo \u00e8 strutturato in forma di fuga, interrotta a met\u00e0 da una cadenza virtuosistica del clavicembalo.\nBach, probabilmente, pose questo concerto come l'ultimo della raccolta per via della complessit\u00e0 della tessitura e dell'elaborazione straordinariamente ricca.\nLa raccolta abbandonata.\nConcerto in sol minore BWV 1058.\nOrganico: un clavicembalo, violino I e II, viola, basso continuo (violoncello, violone).\nAnno di composizione: 1738.\nDurata media: circa 13 minuti.\nTrascrizione del concerto per violino in la minore BWV 1041. Probabilmente questo \u00e8 il primo tentativo di Bach di scrivere un concerto completo per clavicembalo. Sembra che Bach non fosse soddisfatto di questo lavoro: la ragione pi\u00f9 probabile \u00e8 che egli non alter\u00f2 di molto le parti del ripieno. La strumentazione, in questa forma, \u00e8 meno equilibrata rispetto agli altri concerti, in quanto la fitta scrittura orchestrale rende poco comprensibile la parte del clavicembalo.\nBach non intese proseguire con la raccolta dei concerti per clavicembalo, terminando il BWV 1058 e abbandonando il successivo BWV 1059, che doveva essere basato su un concerto per oboe, lasciandolo incompleto dopo 9 battute.\nConcerto in re minore BWV 1059 (originale).\nOrganico: un clavicembalo, oboe, violino I e II, viola, basso continuo (violoncello, violone).\nAnno di composizione: 1738.\nFrammento di sole 9 battute. Nonostante la brevit\u00e0, la musica si riconduce agevolmente a quella della sinfonia di apertura della cantata \"Geist und Seele wird verwirret\" BWV 35 del 1726, le cui prime battute corrispondono fedelmente a quelle del frammento in questione.\nNella BWV 35 Bach utilizz\u00f2 un organo obbligato non solo nelle due sinfonie (che, evidentemente, costituiscono il primo e l'ultimo movimento di un concerto strumentale perduto, forse per oboe), ma anche nella prima aria, il cui caratteristico ritmo di siciliana palesa la sua funzione originaria di movimento centrale di concerto.\nConcerto in re minore BWV 1059R (ricostruzione).\nOrganico: un clavicembalo, oboe, violino I e II, viola, basso continuo (violoncello, violone).\nDurata media: circa 10 minuti.\nIpotetica ricostruzione elaborata dai musicologi. Seguendo le nove battute del BWV 1059 originale, per questa ricostruzione gli studiosi si sono basati sulla cantata \"Geist und Seele wird verwirret\" BWV 35.\nConcerti per clavicembali multipli.\nConcerti per due clavicembali.\nConcerto in do minore BWV 1060.\nOrganico: clavicembalo I e II, violino I e II, viola, basso continuo (violoncello, violone).\nAnno di composizione: 1735.\nDurata media: circa 14 minuti.\nQuesto concerto \u00e8 una trascrizione per clavicembalo e archi di un perduto concerto in do minore di cui ci \u00e8 pervenuto un abbozzo, forse per due violini o per violino e oboe, classificato come BWV 1060R. Stando al BWV 1060, il modo eccezionale in cui gli strumenti si fondono con il solista farebbe di quel concerto perduto una delle opere pi\u00f9 mature degli anni di Bach a C\u00f6then (1717-1723).\nConcerto in do maggiore BWV 1061.\nOrganico: clavicembalo I e II, violino I e II, viola, basso continuo (violoncello, violone).\nAnno di composizione: 1735.\nDurata media: circa 18 minuti.\nSecondo il musicologo Johann Nikolaus Forkel, di tutti i concerti per clavicembalo di Bach, questo \u00e8 probabilmente l'unico creato appositamente per clavicembalo, anche se non accompagnato dall'orchestra. L'opera, infatti, nacque come un concerto per due clavicembali non accompagnati, alla maniera del concerto italiano BWV 971, e le parti orchestrali vennero aggiunte in seguito. L'orchestra d'archi non svolge un ruolo indipendente, ma compare solo per alcune cadenze, tacendo durante il resto del concerto.\nDi questo lavoro esiste anche la versione per due clavicembali senza l'accompagnamento dell'orchestra, classificata come BWV 1061A.\nConcerto in do minore BWV 1062.\nOrganico: clavicembalo I e II, violino I e II, viola, basso continuo (violoncello, violone).\nAnno di composizione: 1735.\nDurata media: circa 14 minuti.\nBasato sul concerto per due violini BWV 1043, venne trasposto di un tono sotto, come per il BWV 1054, per evitare un mi5, con ogni probabilit\u00e0 mancante sulla tastiera dei clavicembali che Bach aveva a propria disposizione.\nConcerti per tre clavicembali.\nConcerto in re minore BWV 1063.\nOrganico: clavicembalo I, II e III, violino I e II, viola, basso continuo (violoncello, violone).\nAnno di composizione: 1735.\nDurata media: circa 13 minuti.\nSecondo il musicologo Arnold Schering, questo concerto potrebbe derivare da una composizione per tre violini. Tuttavia, studi pi\u00f9 recenti hanno escluso questa possibilit\u00e0, accreditando un'altra tesi: la base per questa trascrizione potrebbe essere un perduto concerto per violino, flauto e oboe. Questa ipotesi appare confermata dal ruolo minore che, in confronto a quello del primo clavicembalo, viene rivestito dal secondo e dal terzo. I figli di Bach potrebbero essere stati coinvolti nella composizione di questo lavoro.\nConcerto in do maggiore BWV 1064.\nOrganico: clavicembalo I, II e III, violino I e II, viola, basso continuo (violoncello, violone).\nAnno di composizione: 1735.\nDurata media: circa 16 minuti.\nQuesto concerto \u00e8 probabilmente basato su un concerto in re maggiore per tre violini, e, nell'interazione del gruppo del concertino con il ripieno e nel movimento lento cantabile, mostra una certa somiglianza con i BWV 1043/1061.\nConcerti per quattro clavicembali.\nConcerto in la minore BWV 1065.\nOrganico: clavicembalo I, II, III e IV, violino I e II, viola, basso continuo (violoncello, violone).\nAnno di composizione: 1735.\nDurata media: circa 10 minuti.\nNel 1713 il duca Giovanni Ernesto di Sassonia-Weimar, presso il quale Bach si trovava a servizio, torn\u00f2 da un viaggio nei Paesi Bassi con una grande collezione di spartiti, molti dei quali di musica italiana. Fra di essi, con ogni probabilit\u00e0, c'era \"L'estro armonico\", una raccolta di dodici concerti di Antonio Vivaldi pubblicata ad Amsterdam nel 1711. Bach fu particolarmente attratto dallo schema del concerto grosso all'italiana, caratterizzato dall'alternarsi del \"tutti\" (o \"ripieno\") dell'orchestra e del \"concertino\" degli strumenti solisti, e, a scopo di studio, realizz\u00f2 successivamente alcune trascrizioni di questi concerti, adattandoli per clavicembalo.\nPer il vivaldiano concerto per quattro violini in si minore RV 580, decimo delle dodici composizioni de \"L'estro armonico\", Bach opt\u00f2 per una trascrizione per quattro clavicembali e orchestra d'archi. Questo \u00e8, dunque, l'unico concerto per clavicembalo di Bach che non derivi da un adattamento di materiale proprio.\nCom'\u00e8 ovvio, la forma complessiva di questo concerto, in quanto trascrizione di un'opera di un altro autore, differisce dal modello dei concerti precedenti. I quattro clavicembali vengono utilizzati singolarmente o accomunati a due, a tre o a quattro contemporaneamente, con o senza il ripieno dell'orchestra. Bach, concentrando il contrappunto dei quattro strumenti polifonici, crea una sorta di \"contrappunto nel contrappunto\": non esiste una gerarchia di importanza fra i quattro clavicembali, ma tutti hanno il loro momento solistico, e, spesso, un assolo passa da un clavicembalo a un altro, esattamente come nella versione originale.\nParticolarmente interessante \u00e8 il secondo movimento: introdotto e concluso da un ritmo puntato alla francese, nella parte centrale i quattro clavicembali eseguono una serie di arpeggi di difficile articolazione senza alcuna melodia, dove le uniche variazioni sono quelle dell'armonia e di qualche figura nel basso, creando un effetto per l'epoca estremamente innovativo. L'unica modifica operata da Bach rispetto all'originale consiste nell'adattamento per clavicembalo del tipo di arpeggi utilizzati.\nIn questo concerto, Bach ampli\u00f2 in alcuni dettagli il lavoro di Vivaldi, aggiungendo cromatismi e vivacizzando la linea del basso. Tutti e tre i movimenti del BWV 1065 sono nella stessa tonalit\u00e0, cosa insolita per un concerto di Bach, ma non per uno di Vivaldi. Bach, inoltre, abbass\u00f2 l'intera opera di un tono: dall'originale in si minore di Vivaldi, a la minore. Questo per evitare un mi5, con ogni probabilit\u00e0 mancante sulla tastiera dei clavicembali che Bach aveva a propria disposizione."}
{"id": "2906479", "revid": "287204", "url": "https://it.wikipedia.org/wiki?curid=2906479", "title": "10545 Kallunge", "text": ""}
{"id": "2906481", "revid": "287204", "url": "https://it.wikipedia.org/wiki?curid=2906481", "title": "10553 Stenkumla", "text": "10553 Stenkumla \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 3,2219501\u00a0UA e da un'eccentricit\u00e0 di 0,1342731, inclinata di 2,58736\u00b0 rispetto all'eclittica."}
{"id": "2906482", "revid": "1543377", "url": "https://it.wikipedia.org/wiki?curid=2906482", "title": "Circondario di K\u00e9ni\u00e9ba", "text": "Il circondario di K\u00e9ni\u00e9ba \u00e8 un circondario del Mali facente parte della regione di Kayes. Il capoluogo \u00e8 K\u00e9ni\u00e9ba.\nGeografia antropica.\nSuddivisioni amministrative.\nIl circondario di K\u00e9ni\u00e9ba \u00e8 suddiviso in 12 comuni:"}
{"id": "2906484", "revid": "124533679", "url": "https://it.wikipedia.org/wiki?curid=2906484", "title": "Rivalit\u00e0 hip hop tra East Coast e West Coast", "text": "La faida hip hop tra East Coast e West Coast fu la rivalit\u00e0 hip hop pi\u00f9 famosa, da quando questo genere si fece conoscere anche al di fuori dei confini statunitensi. Rimane ancora oggi particolarmente viva sia nella storia musicale che in quella degli Stati Uniti, perch\u00e9 quella che inizialmente fu caratterizzata da \"battaglie\" attraverso canzoni e testi aggressivi, sfoci\u00f2 in seguito in episodi drammatici, come la morte di 2Pac prima e di The Notorious B.I.G. dopo, artisti di punta delle due fazioni.\nStoria.\nAlla fine della prima met\u00e0 degli anni '90, tra la Bad Boy Records (una casa di registrazione della costa est) e la Death Row Records (una casa discografica della costa ovest), venne a crearsi un clima di rivalit\u00e0. Malgrado la rivalit\u00e0 consistesse fondamentalmente in \"shots\" della Death Row verso diversi avvenimenti, e pi\u00f9 specificamente verso la Bad Boy, i media marchiarono questa rivalit\u00e0 come la \"guerra rap\" tra le due coste. I fans di entrambe le scene si schierarono contro gli avversari, con un impatto enorme sulla cultura hip hop.\nL'hip hop era nato nelle strade di New York, citt\u00e0 che rimase la capitale indiscussa dell'hip hop fino ai tardi anni ottanta, quando N.W.A e altri misero in mostra la West Coast. Nel 1992 \"The Chronic\" di Dr. Dre divent\u00f2 uno degli album hip hop pi\u00f9 venduti della storia, seguito poco dopo (nel 1993) da \"Doggystyle\", l'album di debutto di Snoop Dogg. Dr. Dre era alla Death Row Records, guidata da Suge Knight, e rapidamente cre\u00f2 uno staff di stelle tra cui Tupac Shakur, Tha Dogg Pound e Snoop Doggy Dogg che domin\u00f2 le classifiche: Los Angeles inizi\u00f2 a rivaleggiare con New York per il posto di predominio per l'hip hop delle major.\nInevitabilmente si era creata una tensione tra questi pesi massimi dell'industria, ciascuno dei quali era desideroso di mettere le mani su un mercato sempre pi\u00f9 lucrativo. Le pi\u00f9 grandi stelle della East Coast in quel periodo erano quelle della \"Bad Boy\" di Puff Daddy, casa discografica fondata nel 1993, che aveva un roster che comprendeva Craig Mack e Notorious B.I.G..\nBad Boy e Death Row entrarono in conflitto dopo che a Tupac vennero sparati cinque colpi in uno studio di registrazione di New York (30 novembre 1994) e che l'artista accus\u00f2 Notorious B.I.G., fino ad allora suo grande amico, e la gente della Bad Boy Records. La faida peggior\u00f2 quando Suge Knight prese in giro Puff Daddy ai \"The Source Awards\" nell'agosto 1995, annunciando agli artisti e alle personalit\u00e0 dell'industri:\nMalgrado Puff Daddy stesso avesse tentato di calmare la situazione con un discorso poco dopo, una performance seguente di Dr. Dre e Snoop Dogg raccolse la disapprovazione del pubblico e Snoop rispose ai fischi con una frase diventata famosa: \"\u00abThe East Coast ain't got no love for Dr. Dre and Snoop Dogg?\u00bb\" (\"La costa est non ha amore da dare a Dr. Dre e Snoop Dogg?\").\nLa situazione degener\u00f2 con numerosi incidenti. Nel settembre 1995 un caro amico di Knight fu bersaglio di colpi di arma da fuoco ad una festa di compleanno per il produttore Jermaine Dupri ad Atlanta, e Knight accus\u00f2 pubblicamente la Bad Boy Records. A dicembre, mentre veniva registrato a Manhattan il video per la canzone dei Dogg Pound \"New York, New York\", il camper di Snoop Dogg (vuoto, in quel momento) venne raggiunto da numerosi colpi di arma da fuoco. Il video stesso divent\u00f2 fonte di controversie quando venne diffuso (Snoop abbatte un palazzo con un calcio), e ci fu il sospetto che la canzone stessa fosse indirizzata alla Bad Boy Records e a New York in generale, malgrado sia improbabile visto che la canzone era un remake di una canzone di Grandmaster Flash e non aveva niente che potesse essere interpretato come un attacco specifico a nessuno, oltre a essere stata scritta prima che la rivalit\u00e0 degenerasse.\nCapone-N-Noreaga scrisse con i Mobb Deep la canzone \"L.A., L.A.\" per rispondere a \"New York, New York\", il che li incluse nella faida. Anche la Boot Camp Clik entr\u00f2 nella faida. Nel 1995 Notorious B.I.G. pubblic\u00f2 il brano \"Who Shot Ya?\" (\"Chi ti ha sparato?\"). 2Pac interpret\u00f2 questo come una rivendicazione di B.I.G. per la sparatoria che aveva subito ed afferm\u00f2 che questo provava la responsabilit\u00e0 della Bad Boy. A giugno del 1996 Shakur diffuse il brano \"Hit 'Em Up\", in cui dichiarava di aver fatto sesso con la moglie di B.I.G., Faith Evans, e che:\nSecondo i critici odierni, questo port\u00f2 la faida ad un altro livello. B.I.G. rispose nella traccia di Jay-Z \"Brooklyn's Finest\", il che trascin\u00f2 anche Jay-Z nella disputa. Nel marzo 1996, ai \"Soul Train Awards\" a Miami ci fu una colluttazione nei parcheggi tra gli entourages della Bad Boy e della Death Row dove comparvero armi da fuoco. Malgrado non vennero sparati colpi, si comprese che la situazione stava sfuggendo di mano.\nOmicidi di Tupac Shakur e Notorious B.I.G..\nIl 7 settembre 1996, Tupac venne colpito da diversi spari a Las Vegas, e mor\u00ec venerd\u00ec 13.\nPochi mesi dopo, il 9 marzo 1997, Notorious B.I.G. fu raggiunto da alcuni colpi di pistola ed ucciso in California in modalit\u00e0 molto simili a quelle per l'agguato a Tupac.\nConseguenze degli agguati.\nNel 1997 molti rappers, tra cui Bizzy Bone, Doug E. Fresh e Snoop Dogg, si incontrarono su richiesta di Louis Farrakhan, leader della Nation of Islam, e deposero qualsiasi rivalit\u00e0."}
{"id": "2906485", "revid": "287204", "url": "https://it.wikipedia.org/wiki?curid=2906485", "title": "10554 V\u00e4sterhejde", "text": "10554 V\u00e4sterhejde \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 3,1981705\u00a0UA e da un'eccentricit\u00e0 di 0,1581510, inclinata di 7,38456\u00b0 rispetto all'eclittica."}
{"id": "2906486", "revid": "78480", "url": "https://it.wikipedia.org/wiki?curid=2906486", "title": "Mortero", "text": ""}
{"id": "2906487", "revid": "287204", "url": "https://it.wikipedia.org/wiki?curid=2906487", "title": "10554 Vasterhejde", "text": ""}
{"id": "2906488", "revid": "287204", "url": "https://it.wikipedia.org/wiki?curid=2906488", "title": "10794 V\u00e4nge", "text": "10794 V\u00e4nge \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 3,2137765\u00a0UA e da un'eccentricit\u00e0 di 0,2093282, inclinata di 1,92937\u00b0 rispetto all'eclittica."}
{"id": "2906489", "revid": "287204", "url": "https://it.wikipedia.org/wiki?curid=2906489", "title": "10794 Vange", "text": ""}
{"id": "2906490", "revid": "287204", "url": "https://it.wikipedia.org/wiki?curid=2906490", "title": "10795 Babben", "text": "10795 Babben \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 3,2147136\u00a0UA e da un'eccentricit\u00e0 di 0,0381306, inclinata di 22,50771\u00b0 rispetto all'eclittica."}
{"id": "2906491", "revid": "767487", "url": "https://it.wikipedia.org/wiki?curid=2906491", "title": "Cardio (album)", "text": "Cardio \u00e8 un album di Miguel Bos\u00e9, pubblicato il 9 marzo 2010 dall'etichetta discografica Warner."}
{"id": "2906493", "revid": "31360", "url": "https://it.wikipedia.org/wiki?curid=2906493", "title": "Esplosione termonucleare esoatmosferica", "text": ""}
{"id": "2906494", "revid": "287204", "url": "https://it.wikipedia.org/wiki?curid=2906494", "title": "10796 Sollerman", "text": "10796 Sollerman \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 2,1830357\u00a0UA e da un'eccentricit\u00e0 di 0,1210886, inclinata di 1,21609\u00b0 rispetto all'eclittica."}
{"id": "2906495", "revid": "259635", "url": "https://it.wikipedia.org/wiki?curid=2906495", "title": "Pozzuoli", "text": "Pozzuoli (\"P\u00ebzzul\u00eb\" in napoletano, localmente ) \u00e8 un comune italiano di abitanti della citt\u00e0 metropolitana di Napoli in Campania. Fa parte dell'area urbana di Napoli, risultando strettamente conurbato con la citt\u00e0 capoluogo.\nGeografia fisica.\nTerritorio.\nSituata sull'omonimo golfo, Pozzuoli si trova in un'area vulcanica, i Campi Flegrei (cio\u00e8 \"campi ardenti\"), una grande caldera attiva in stato di quiescenza.\nGran parte del territorio \u00e8 collinare, comprendendo diversi crateri di origine vulcanica, tra cui uno dei pi\u00f9 noti \u00e8 quello della Solfatara, formatosi circa anni fa. Altri crateri vulcanici sono gli Astroni, Monte Nuovo (formatosi durante l'ultima eruzione dei Campi Flegrei, nel 1538) e quello che ospita il lago d'Averno. Da questa zona il suolo scende abbastanza ripidamente verso sud (golfo di Pozzuoli), mentre pi\u00f9 graduale \u00e8 la discesa verso ovest, ove insiste un'area pianeggiante presso il Litorale Domitio.\nUn fenomeno geofisico tipico di questa citt\u00e0 e dell'intera area dei Campi Flegrei \u00e8 il bradisismo, ossia il sollevamento e l'abbassamento della superficie terrestre a seguito di variazioni di pressione sotterranea legate ad attivit\u00e0 magmatico-idrotermale. Il rapido innalzamento del livello del suolo che coinvolse negli anni ottanta l'area Flegrea, rese necessario il riposizionamento del porto di Pozzuoli di circa 50 metri pi\u00f9 avanti rispetto alla collocazione precedente.\nStoria.\nDicearchia.\nNel 531 a.C. approdarono presso le coste puteolane alcuni profughi di Samo, sfuggiti alla tirannide di Policrate e fondarono, con il consenso di Cuma, la citt\u00e0 di Dicearchia cio\u00e8 del giusto governo. Fino ad oggi di Dicearchia esiste solo una fonte scritta e pervenuta fino a noi, ma della presunta citt\u00e0 non \u00e8 stata rinvenuta una sola pietra.\nNon sappiamo, per\u00f2, se lo sbarco dei Sami avvenne per caso o secondo un piano prestabilito. Charles Dubois, uno dei pi\u00f9 illustri studiosi della storia antica di Pozzuoli, avanza un'ipotesi che, per la sua fondatezza, merita di essere presa in considerazione. \"I contatti tra i Sami ed i Cumani che erano originari di Calcide, furono verosimilmente facilitati dal ricordo delle vecchie tradizioni di amicizia che esistevano tra Samo e Calcide. Quest'amicizia che il Pais rileva a tal proposito, s'era manifestata durante la lotta che mise alle prese le citt\u00e0 euboiche di Eretria e di Calcide nella seconda met\u00e0 del VII secolo, lotta provocata dalla rivalit\u00e0 delle due citt\u00e0 in relazione ai loro rapporti commerciali in Oriente ed in Occidente. In questa guerra che ebbe carattere internazionale o interellenico, i Sami si posero accanto a Calcide. L'amicizia dei Sami, dei Calcidesi e delle colonie euboiche dell'Italia e della Sicilia, ebbe certamente peso sulla fusione che si oper\u00f2 tra le genti di Cuma ed i fuggiaschi di Samo\".\nDicearchia visse alle dipendenze di Cuma e, pertanto, difese con essa l'ellenismo della Campania, prima contro gli etruschi e poi contro i sanniti.\nPozzuoli sotto i sanniti: Fistelia?\nI sanniti occuparono Dicearchia nel 421 a.C. dopo aver conquistato Cuma. Con i sanniti Dicearchia, che secondo alcuni studiosi avrebbe cambiato il nome in quello di Fistelia, godette di una notevole autonomia politica e commerciale, favorita, quest'ultima, dalla ottima posizione del suo porto e dai contatti che essa ebbe con il retroterra campano.\nPuteoli.\nL'occupazione romana della Campania, avvenuta nel 338 a.C., segn\u00f2 la romanizzazione della citt\u00e0 greco-sannitica. Il suo nuovo nome latino di Puteoli che significa piccoli pozzi, forse a causa delle numerose sorgenti di acque termo-minerali che vi si trovano, ne \u00e8 la prova. A quanto si evince dal lessico di Sesto Pompeo Festo (II sec. d.C.), dobbiamo pensare che probabilmente il nome di \"Puteoli\" (\u2018piccoli pozzi putidi\u2019) fu attribuito dai romani alla localit\u00e0 in modo alquanto superficiale e frettoloso, cio\u00e8 assimilando impropriamente fumarole, fangaie e laghetti termali, formazioni naturali dal forte odore ricordante quello delle uova marce, ai \"puticoli\", cio\u00e8 ai fossi puzzolenti scavati nelle rozze campagne protostoriche per seppellirvi alla spiccia i cadaveri.\nRoma, che durante la seconda guerra punica (218-201 a.C.) aveva sperimentato l'importanza strategica del porto di Puteoli, vi dedusse, nel 195 a.C. una colonia marittima. La conquista romana dell'Oriente e l'esigenza di avere uno scalo aperto ai traffici con esso, fecero di Puteoli il porto mediterraneo di Roma. \"Le possibilit\u00e0 che offriva il retroterra campano di scambio di prodotti agricoli e industriali con le mercanzie d'oltremare e speciali tariffe doganali\" scrive Amedeo Maiuri \" assicurarono al porto puteolano un regime di preferenza rispetto a quello di Napoli e di concorrenza al porto di Delo. Una moltitudine varia e poliglotta, vi affollava il quartiere del suo emporio marittimo, vi stabiliva aziende (\"stationes\") di commercio e di trasporto; vi formava corporazioni professionali di arti e mestieri e associazioni religiose professanti i culti della loro patria d'origine e della loro fede; Greci delle isole e della costa d'Asia, Tiri ed Eliopolitani, Ebrei e Cristiani con la loro prima comunit\u00e0, legata al ricordo dello sbarco dell'Apostolo Paolo nel febbraio dell'anno 61\".\n\"Nabatei ed Etiopi le dettero presto il carattere, il colore, il costume di un porto greco-orientale, sicch\u00e9 Lucilio poteva chiamarla fin dal 126 a.C. Delus minor e Stazio all'et\u00e0 di Domiziano, litora mundi hospita\".\nUn lungo, e non sempre tranquillo, periodo di vita municipale diede a Puteoli il carattere ed il titolo di colonia; altrettanto fece Vespasiano (69-79 d.C.) che le assegn\u00f2 anche una parte dell'agro capuano per premiarla di essere stata dalla sua parte nella lotta contro Vitellio.\nCon la sistemazione del porto d'Ostia, iniziato da Claudio nel 42 d.C., terminato da Nerone nel 54 d.C. ed ampliato da Traiano fra gli anni 100 e 106 d.C., la fortuna di Puteoli cominci\u00f2 a declinare lentamente, sebbene il suo porto svolgesse ancora, al tempo di Antonino Pio (138-161 d.C.) che nel 139 d.C. ne ripar\u00f2 il molo dissestato da una mareggiata, il ruolo di scalo principale della Campania. Con il tempo anche questa funzione and\u00f2 scemando sino a scomparire del tutto alla fine del IV secolo.\nIl progressivo sprofondamento del litorale puteolano, causato dal bradisismo, costrinse gli abitanti a lasciare, verso la fine del V secolo o agli inizi del VI secolo, la parte bassa e i quartieri portuali della citt\u00e0 e a stabilirsi sull'altura che un tempo fu, quasi certamente l'acropoli di Dicearchia. Questa fu cinta di mura e divent\u00f2, cos\u00ec, il castro puteolano ossia il centro fortificato per difendere la popolazione dalle incursioni nemiche.\nIl Cristianesimo.\nL'esistenza a Pozzuoli di una comunit\u00e0 cristiana ben organizzata sin dal I secolo \u00e8 testimoniata dal libro degli Atti degli Apostoli: in viaggio da Reggio a Roma, a causa di un forte vento di scirocco, la nave di Paolo si ferm\u00f2 nella citt\u00e0 campana e l'apostolo, accogliendo l'invito di alcuni fratelli, vi rimase una settimana (At ).\nPuteoli ebbe anche i suoi martiri: Artema, Procolo, Acuzio ed Eutiche, Gennaro, Sosso, Festo, Desiderio.\nMonumenti e luoghi d'interesse.\nArchitetture religiose.\nNella citt\u00e0 sono presenti diversi luoghi di culto di grande interesse artistico - religioso. Tra questi vanno menzionati: la cattedrale di San Procolo, il santuario di San Gennaro, la Chiesa di Santa Maria delle Grazie, la Chiesa dei Santi Francesco e Antonio, la Chiesa di San Marco, la Chiesa di San Giuseppe e la Chiesa di Santa Maria della Consolazione.\nCattedrale di Pozzuoli.\nLa basilica di san Procolo martire \u00e8 il principale luogo di culto cattolico di Pozzuoli, sede vescovile dell'omonima diocesi. Situato sulla sommit\u00e0 del Rione Terra, \u00e8 un complesso di epoca molto antica e sorse probabilmente in epoca greca o sannitica come Capitolium della citt\u00e0.\nSantuario di San Gennaro alla Solfatara.\nIl santuario di San Gennaro \u00e8 situato nei pressi del luogo dove il martire fu decapitato. Qui, come al duomo di Napoli, si liquef\u00e0, secondo la tradizione locale, il sangue che ancora \u00e8 visibile sulla pietra del supplizio.\nUna prima basilica sorse nei pressi della Solfatara tra i secoli VI e VII, poi le eruzioni della Solfatara del 1198 e quella di Montenuovo del 1538 e i successivi terremoti cancellarono quasi completamente quella primitiva basilica, di cui rimane solo l'altare.\nil tempio fu ricostruito nel 1584 e ristrutturato su progetto del Sanfelice agli inizi del Settecento.\nChiesa di Santa Maria delle Grazie.\nLa Chiesa di Santa Maria delle Grazie \u00e8 la pi\u00f9 antica parrocchia della diocesi di Pozzuoli edificata nel 1624. Anticamente aveva competenza su un vastissimo territorio, che comprendeva: Pozzuoli, Agnano, Bacoli, Bagnoli, Licola, Miseno e Monte di Procida. A seguito della creazione di altre parrocchie in queste zone, l'area di competenza di Santa Maria delle Grazie oggi si \u00e8 ridotta solo a una parte del centro della citt\u00e0.\nArchitetture civili.\nCentro storico.\nIl Rione Terra \u00e8 un agglomerato urbano, situato su un promontorio, che costituisce il primo nucleo abitativo di Pozzuoli, abitato fin dal II secolo a.C..\nVilla Avellino - de Gemmis.\nLa sontuosa Villa Avellino - de Gemmis fu edificata nel 1540 da Marcantonio Colonna Principe di Stigliano e Vicer\u00e9 di Sicilia. Pass\u00f2 poi in propriet\u00e0 all'archeologo Francesco Maria Avellino ed in seguito al Barone de Gemmis di Terlizzi. La villa contiene marmi antichi e diverse piscine ed \u00e8 oggi una struttura ricettiva di alto livello, l'ampio parco costituisce i giardini pubblici di Pozzuoli.\nSiti archeologici.\n\u00c8 una delle poche citt\u00e0 al mondo a possedere due anfiteatri romani, alla pari di Roma, di Capua Antica (oggi Santa Maria Capua Vetere), di Budapest, di Metz e di Petronell-Carnuntum.\nTempio di Augusto.\nEretto da Lucio Calpurnio negli anni dal 27 a.C. al 14 d.C. sui resti di un podio di un tempio sannitico risalente al secolo V a.C. Lucio Cocceio Aucto ne fu l'architetto.\nIl tempio fu tramutato in chiesa cristiana e dedicato al martire puteolano San Procolo, probabilmente alla fine del V o agli inizi del VI secolo.\nLe strutture romane dell'edificio, nascoste dal rifacimento barocco (1632-1647) semidemolito da un incendio nella notte tra il 16 e 17 maggio del 1964, sono state portate alla luce.\nAnfiteatro Flavio.\nL'Anfiteatro Flavio, che si innalza a pochi passi dalla fermata della Linea 2 della metropolitana di Napoli, \u00e8 uno dei maggiori anfiteatri in Italia. Secondo alcuni, fu edificato sotto Nerone (dato a sapere perch\u00e9 l'opera era in opus reticulatum, anche se la tecnica muraria comprende anche i laterizi); poteva contenere fino a spettatori. Nei sotterranei sono tuttora visibili parti del sistema per sollevare le gabbie che portavano nell'arena le belve feroci.\nNel perimetro dell'arena si aprivano botole, anche lungo la \"fossa scenica\", da dove le belve (tigri, leoni e giraffe) facevano la loro entrata.\nDurante lo spettacolo le botole e la media via venivano chiuse con tavole di legno.\nNel 305 d.C. i martiri: Gennaro, Festo, Desiderio e Sossio vennero condannati ad essere sbranati nell'Anfiteatro, ma, per miracolo, le belve non li sbranarono. In seguito furono decapitati nei pressi della Solfatara insieme ai santi Procolo, Eutiche e Acuzio.\nAnfiteatro minore.\nPrima della costruzione del grande anfiteatro di et\u00e0 flavia, Pozzuoli possedeva un Anfiteatro, di proporzioni minori, gi\u00e0 vecchio e non pi\u00f9 rispondente al maggiore sviluppo che avevano assunto i ludi gladiatori verso la met\u00e0 del I secolo dell'Impero. Ne \u00e8 testimonianza il vaso di \nvetro di Odemira, in cui, insieme con altri edifici puteolani, sono raffigurati due anfiteatri: l'uno inferiore contrassegnato dall'emblema del flagello, come se fosse destinato alle \"venationes\"; l'altro superiore contrassegnato da una palma, come se fosse pi\u00f9 propriamente adatto a combattimenti fra gladiatori. Le rovine del minore e pi\u00f9 antico anfiteatro puteolano, sono state identificate in seguito ai lavori dell'apertura del tronco della direttissima Roma - Napoli, che lo ha deteriorato, attraversandolo centralmente. Ad oggi si intravedono ancora dalla strada (ad altezza del cavalcavia della metropolitana) una decina di arcate in opera incerta che sostenevano la curva della cavea. Gli assi dell'ellisse misurerebbero rispettivamente 130 e 95 metri.\nLo stadio di Antonino Pio.\nNell'ottobre 2008 \u00e8 stato aperto al pubblico lo Stadio di Antonino Pio, il sito dove sono stati riportati alla luce i resti dello stadio realizzato sotto Antonino Pio, in onore di suo padre adottivo Adriano, edificandolo nel luogo ove ebbe la sua prima sepoltura.\nEra una costruzione di forma ellittica, che fu demolita in parte dalla costruzione della nuova Via Domiziana.\nLo Stadio \u00e8 l'unico che possiamo trovare in Italia, perch\u00e9 quello che era lo stadio di Roma \u00e8 diventato la Piazza Navona.\nAntonino Pio, inoltre, istitu\u00ec gare ginniche quinquennali, cui gli atleti accedevano con un trionfo prima di iniziare ad esibirsi.\nLa cavea era divisa in: Ima, quella d'onore, Media, quella non molto importante, e Summa, di poco conto.\nNecropoli romana.\nPozzuoli, dopo Roma, \u00e8 l'unica citt\u00e0 d'Italia, e forse del mondo, che custodisce un maestoso ed impressionante complesso di mausolei, colombari e ipogei.\nLa necropoli inizia dall'odierna via Celle e prosegue quasi fino a Quarto ai lati della via consolare \"Campana\" che da \"Puteoli\" conduceva a Capua.\nMacellum di Pozzuoli.\nIl Macellum di Pozzuoli, per il doppio interesse scientifico e archeologico, \u00e8 il monumento pi\u00f9 caratteristico di tutta la regione flegrea, ed uno dei pi\u00f9 conosciuti di tutto il mondo antico. Esso ha simboleggiato per alcuni secoli l'indice metrico pi\u00f9 pregiato e preciso che si aveva a disposizione per misurare il fenomeno del bradisismo. Risalente all'epoca romana (I - II secolo d.C.), l'edificio \u00e8 stato denominato impropriamente \"Tempio di Serapide\" per il rinvenimento di una statua del dio egizio all'epoca dei primi scavi. Invece altro non \u00e8 che il \"Macellum\", cio\u00e8 il mercato pubblico della citt\u00e0 romana. Tutto l'edificio ricorda nella pianta altri mercati di citt\u00e0 antiche, come quelli di Roma, Timgad, Dj\u00e9mila, Perge e Cremna. Tra questi il Macellum di Pozzuoli resta uno dei meglio conservati, grazie anche alla sommersione bradisismica che nei secoli passati lo ha protetto da una pi\u00f9 grande spoliazione dei suoi elementi architettonici. La sua ubicazione presso il mare \u00e8 pienamente giustificata dal carattere commerciale e marittimo della citt\u00e0. Inoltre, la presenza di una statua di Serapide al suo interno fa ipotizzare che il Macellum di Pozzuoli potrebbe essere stato dedicato a divinit\u00e0 egizie.\nScavi archeologici di Cuma.\nNella parte settentrionale del territorio comunale sono situati i resti dell'antica citt\u00e0 di Cuma, una delle prime colonie greche in Italia.\nAltri resti romani.\nNumerosissimi sono i resti del periodo romano, spesso situati all'interno delle aree abitate della citt\u00e0. \u00c8 da notare, in particolare, il cosiddetto \"tempio di Apollo\" sul lago d'Averno e una cisterna situata in via Vecchia San Gennaro, propriet\u00e0 Luigi Sardo, nota come \"Piscina di Cardito\". Doveva essere utile, con molta probabilit\u00e0, per l'approvvigionamento idrico delle ville confinanti.\nMonumenti.\nIl monumento ai caduti di Pozzuoli.\nIl monumento si trova nei pressi di porta Napoli e fu realizzato su progetto dello scultore Enzo Pulchetti per commemorare i soldati puteolani morti durante la Grande Guerra. Venne inaugurato 28 giugno 1931.\nIl Monumento ai caduti sul lavoro.\nIl monumento ai caduti sul lavoro si erge in Via Carlo Maria Rosini in una terrazza che si affaccia sul golfo della citt\u00e0 flegrea. Realizzato attraverso il supporto del \u201cGruppo amicizia Vincenziana\u201d fu fortemente voluto dal compianto Salvatore Bruno che purtroppo non ne pote vedere la luce essendo la prima cerimonia officiata il primo maggio 1980 poco dopo la sua dipartita.\nDisegnato dal professore Giamminelli, la scultura fu materialmente prodotta da Luigi Di Fraia e Gennaro Del Giudice supportati dall'ingegnere Giovanni Grillo.\nOgni anno, dal 1980, il primo maggio, in occasione della festa dei lavoratori, dalla sede del gruppo \u201cAmicizia Vincenziana\u201d parte il corteo processionale, con al vertice i rappresentanti dell'amministrazione puteolana, giunti al monumento si deposita una corona di fiori alla scultura.\nIl monumento \u00e8 collocato in un'aiuola che, come detto, affaccia sul mare di Via Napoli e si compone in questo modo:\nSulla faccia frontale \u00e8 affissa una targa marmorea che riporta la dedica \u201cAI CADUTI SUL LAVORO\u201d. Sulla faccia destra di chi guarda la scultura, \u00e8 affissa una targa che ricorda colui che volle questo monumento, appunto il signor Bruno. Nella parte posteriore viene riportato il nome dell'associazione. Infine su quella sinistra viene ricordato il progettista. Presso il piedistallo si erge un piccolo podio, presso il gradino inferiore si erge la colonna che rappresenta idealmente la stessa dove Ges\u00f9 fu martoriato prima di essere crocifisso. Sul gradino superiore invece s'innalza la figura del Cristo che spalanca le braccia al cielo pronto ad incontrare il padre.\nLa scultura \u00e8 realizzata in ferro dello spessore di .\nAi piedi della scultura sono raffigurati taluni elementi tesi a rappresentare oggetti ricorrenti nel mondo del lavoro: sei spighe di grano per ricordare il settore primario, una ruota dentata per ricordare coloro che hanno perso la vita nel secondario ed infine un'ancora navale per ricordare le vittime del terziario.\nIl monumento anarchico.\nVicino al macellum, nei giardinetti prospicienti via Roma, si trova un singolare monumento anarchico. Si tratta di un blocco di marmo con incise le seguenti parole di Errico Malatesta:\nL'opera, realizzata in marmo di Carrara, ricorda l'anarchico puteolano Emanuele Visone (Pozzuoli, 17-07-1897, 31-07-1986), ed \u00e8 stata eretta l'anno successivo alla sua morte nel luogo che era sede di incontri di gruppi anarchici.\nAree naturali.\nLago d'Averno.\nIl lago d'Averno (dal greco \"senza uccelli\" perch\u00e9 il gas sulfureo che emanava uccideva gli uccelli che lo sorvolavano), di origine vulcanica, era molto famoso nell'antichit\u00e0 perch\u00e9 lo si credeva la porta degl'inferi (Ade). Lo specchio d'acqua colpisce per la plumbea, immota pesantezza delle sue acque, negre come acque infernali. Il carattere austero e solenne, quasi tenebroso del luogo, il colore delle acque scaturite dal fondo di un vecchio cratere, dense e limacciose, la presenza di una fonte termale lungo la riva del lago, considerata come acqua della Stige, e il ricordo di antiche esalazioni irrespirabili che ammorbavano l'aria e rendevano impossibile il volo degli uccelli, avevano circondato questo luogo di misteriose e paurose leggende e fatto sorgere sulle sue rive la religione dell'oracolo. Gli antichi favoleggiavano che nel lago vivesse il popolo dei Cimmeri, condannati a vivere all'interno di grotte e cavit\u00e0 sotterranee, gli stessi Cimmeri, presso i quali Omero fa giungere Ulisse per interrogare Tiresia, l'oracolo dei morti, prima del suo ingresso nell'Ade. Durante la lotta ingaggiata da Ottaviano per la conquista dell'Impero, il Lago d'Averno, sacro alla religione dell'oracolo e della morte, venne sconvolto dal tumulto bellico. La flotta di Sesto Pompeo, minacciava il litorale ed i ricchi porti della Campania; Agrippa, geniale stratega di Ottaviano, non esit\u00f2 dinanzi a culti e superstizioni popolari. Vide nel Lago d'Averno un eccellente porto ed un sicuro e comodo cantiere di costruzione, e non esit\u00f2 a fare quant'era necessario per trasformare il lago in un porto militare, il Portus Iulius (37 a.C.)\nIl lago pur essendo pregno di storia e di reperti archeologici di notevole interesse, \u00e8 stato di propriet\u00e0 di una societ\u00e0 legata al clan dei casalesi. Il 10 giugno 2009 nell'ambito di un'operazione antimafia \u00e8 stato posto sotto sequestro da parte della DIA.\nLago Lucrino.\nIl lago di Lucrino deve il nome al termine \"Lucrum\" e cio\u00e8 lucrare: infatti il senatore Sergio Orata nella Roma antica lo aveva trasformato in un allevamento ittico, essendo lo stesso lago in comunicazione tramite un canale con il mare.\nNel 37 a.C., per opera di Marco Vipsanio Agrippa, il lago d'Averno ed il lago Lucrino furono collegati al mare attraverso un canale artificiale per la realizzazione di un colossale porto militare (Portus Iulius).\nNei pressi del lago Lucrino si trovano i resti delle terme Stufe di Nerone.\nSociet\u00e0.\nLingue e dialetti.\nLa parlata locale di Pozzuoli, che si affianca naturalmente alla lingua italiana, \u00e8 una variante della lingua napoletana con delle connotazioni proprie riguardanti la fonetica, che ha molte analogie con la parlata torrese.\nRaimondo Annecchino riportava, a proposito del puteolano.\nLa parlata puteolana, comunque, nei modi riportati dall'Annecchino, \u00e8 ormai raramente riscontrabile nel territorio, ed \u00e8 fondamentalmente limitata al centro storico. Questo anche a seguito del trasferimento di molte famiglie dal Rione Terra ad altre localit\u00e0, principalmente Toiano e Monterusciello.\nIl puteolano \u00e8 stato utilizzato dagli artisti della Nuova Compagnia di Canto Popolare nella loro interpretazione della canzone popolare \"Cicerenella\" in un loro LP del 1972. Le inflessioni puteolane sono talvolta anche utilizzate con connotazione comica da artisti napoletani, similmente alle inflessioni pugliesi di Lino Banfi. Tra le interpretazioni pi\u00f9 note ed esilaranti, vi sono quella del personaggio di \"Ciairo\" Boccia, impersonato da Francesco Paolantoni, e l'uso del puteolano da parte del cantante comico-trash Tony Tammaro in alcune delle sue canzoni, come \"\u00ab'O Trerrote\u00bb\" e \"\u00ab'Puzzulan Rap\u00bb\". Il puteolano \u00e8 stato anche utilizzato da Alessandro Siani per realizzare una parodia di Jeeg robot d'acciaio, chiamata \"Giggig\" , oltre che da Vincenzo Salemme nella commedia \"Premiata pasticceria Bellavista\"con il personaggio di Romina, interpretato dall'attrice puteolana Cetty Sommella, che aveva gi\u00e0 utilizzato il dialetto nel 1981 interpretando Maria nella commedia \"I casi sono due\" di A. Curcio nella compagnia di Carlo e Aldo Giuffr\u00e8 e ancora in \"Polveri condominiali\" di Franco Autiero nel 1991\nTradizioni e folclore.\nOltre ai festeggiamenti nella importante ricorrenza di San Gennaro il 19 settembre, il 15 agosto viene festeggiata l'Assunta con la competizione che si svolge durante il cosiddetto \"palo di sapone\". Un pennone in legno viene tenuto in posizione quasi orizzontale su un molo del porto e cosparso di sapone. I concorrenti locali provano a turno a raccogliere delle bandierine poste all'estremit\u00e0 del \"palo\", cadendo, nella maggior parte dei casi, in mare. Di sera la ricorrenza viene festeggiata con una processione ed uno spettacolo di fuochi d'artificio. Il Santo Patrono di Pozzuoli, San Procolo, co-martire insieme a San Gennaro, viene festeggiato il 16 novembre; i festeggiamenti in suo onore si svolgono la seconda domenica di maggio. Il 13 giugno, inoltre, dalla chiesa di Sant'Antonio parte la celebre processione del santo padovano, nata in ambito marinaro e ancora oggi molto sentita dai puteolani, che attraversa gran parte della citt\u00e0.\nCultura.\nMusei.\nIl museo diocesano.\nL'unico museo della citt\u00e0 \u00e8 stato ideato per salvaguardare la memoria dell'arte sacra diocesana che \u00e8 stata in parte compromessa prima dall'incendio della cattedrale nel 1964 e poi dalle crisi bradisismiche.\nLa sede definitiva \u00e8 stata inaugurata dal vescovo mons. Gennaro Pascarella il 20 maggio 2016 presso i locali del palazzo vescovile al Rione Terra un tempo ad uso del seminario diocesano.\nIstruzione.\nScuole.\nNel comune di Pozzuoli sono presenti numerose scuole di ogni ordine e grado. Gli Istituti Superiori sono:\nEconomia.\nServizi.\nMercato ittico.\nNella citt\u00e0 \u00e8 presente un rilevante mercato ittico all'ingrosso, almeno fino al 2009 riportato come il terzo pi\u00f9 grande d'Italia.\nIndustria.\nStabilimenti meccanici di Pozzuoli.\nNella citt\u00e0 era presente una fiorentissima attivit\u00e0 industriale, difatti lungo l'asse viario (Via Fasano) che collega il centro con l'insediamento urbano di Arco Felice hanno operato per lungo tempo gli stabilimenti meccanici di Pozzuoli, importante realt\u00e0 industriale della provincia. Le origini risalgono al 1885, quando l'industria britannica Armstrong, che costruiva armi per forze armate di tutto il mondo venne autorizzata ad impiantare a Pozzuoli una fabbrica metallurgica per la costruzione di artiglierie navali, lungo la costa, su un'area di 50.000 metri quadrati, dove anticamente, secondo la tradizione, sorgeva l'Accademia di Cicerone.\nLa fabbrica fu un'importante fonte di reddito per la maggior parte delle famiglie puteolane; nel 1886 vi lavoravano 250 operai che diventarono nel 1911 e nel 1916. Negli anni che precedettero il primo conflitto mondiale nello stabilimento venne costruito gran parte dell'armamento delle navi da battaglia Dante Alighieri e di quelle delle classi Cavour e Duilio, in particolare l'armamento principale costituito dal cannone 305/46 Elswick Pattern \"T\" che ha equipaggiato la corazzata Dante Alighieri e le corazzate Cesare e Duilio; lo stabilimento divenne la maggiore fabbrica di cannoni in Italia. All'inizio del novecento alla lavorazione meccanica venne abbinata quella siderurgica. Lo stabilimento era favorito dalla posizione, con la collocazione sul mare, con un grande pontile lungo 200 metri, fornito di binari ferroviari che si estendevano per sette chilometri all'interno della fabbrica. La posizione consentiva l'approdo delle navi da carico che portavano il carbone e il minerale ferroso e anche delle navi militari, in cui dovevano essere imbarcati i cannoni. Nel corso della prima guerra mondiale lo stabilimento ebbe una grande espansione produttiva cui sarebbe seguito un periodo di crisi dopo il 1919, a causa della fine dell'economia di guerra, che provocher\u00e0 il passaggio nel 1929 al gruppo Ansaldo.\nNel periodo tra le due guerre la denominazione divenne prima \"Arsenale artiglierie\" per poi assumere quella di \"Ansaldo artiglierie\" dopo il passaggio all'Ansaldo.\nDopo la seconda guerra mondiale la denominazione divenne \"Stabilimenti meccanici di Pozzuoli\" e venne progressivamente abbandonata la produzione bellica, per dedicarsi alla produzione meccanica media, fucinatura, stampaggio e carpenteria. Nel primo periodo dopo la guerra poich\u00e9 le commesse civili tardavano a decollare, venne sviluppato e costruito per la Marina Militare un moderno pezzo d'artiglieria navale, il cannone antiaereo da 76/ denominato tipo SMP3, cio\u00e8 da tre pollici, da cui scaturisce la sua sigla \u201cSMP-3\u201d, imbarcato sulle corvette Albatros e sulle corvette dello stesso tipo realizzate nei cantieri italiani per la marina danese e olandese. La produzione di questo cannone fu l'ultima commessa militare di questi stabilimenti, in quanto la Marina Militare decise di affidare la produzione delle sue artiglierie navali agli stabilimenti Oto Melara di La Spezia.\nNel 1948 questi stabilimenti passarono sotto il controllo dell'IRI, come diramazione della finanziaria Finmeccanica. Inizia cos\u00ec anche la costruzione di materiale rotabile ferroviario prima con l'insegna degli stessi S.M.P. per proseguire nel 1957 con l'Aerfer ed infine nel 1967 con la SOFER.\nNegli anni cinquanta gli stabilimenti vengono rilevati dalla IMAM (Industrie meccaniche aeronautiche meridionali SpA) che a sua volta venne inglobata dalla Aerfer, societ\u00e0 di Finmeccanica costituita il 26 luglio 1955 per raggruppare le attivit\u00e0 del polo aeronautico campano.\nNel 1967, in seguito alla scissione di questa societ\u00e0, lo stabilimento venne ceduto alla Sofer Officine Ferroviarie del gruppo EFIM, che l'anno seguente, in seguito alla ristrutturazione delle aziende del gruppo che operavano nel settore ferroviario, venne inglobata dalla Breda Ferroviaria con cui negli anni ottanta diede vita al consorzio Inbus.\nNel tempo lo stabilimento ha raggiunto i 170.000 metri quadrati di estensione.\nDopo una prima grande crisi nel 1993, nel 2003 gli stabilimenti sono stati chiusi dopo oltre 100 anni di attivit\u00e0.\nPer l'area precedentemente occupata dagli stabilimento \u00e8 in corso un progetto per la riqualifica e la successiva destinazione a centro velico.\nStabilimento Olivetti.\nLo stabilimento Olivetti \u00e8 stato uno degli stabilimenti della societ\u00e0 Olivetti costruito durante la presidenza di Adriano Olivetti. Progettato negli anni cinquanta da Luigi Cosenza, lo stabilimento \u00e8 un'opera di architettura moderna di Pozzuoli ed \u00e8 un esempio di integrazione architettonica nel panorama naturale della costa napoletana.\nCantieristica.\nNel comune puteolano \u00e8 presente una floridissima rete di aziende di cantieristica.\nInfrastrutture e trasporti.\nFerrovie.\nPozzuoli \u00e8 collegata con il capoluogo attraverso tre linee ferroviarie:\nDalla stazione di Pozzuoli Solfatara, capolinea della linea 2, partono anche treni diretti verso Villa Literno, che effettuano le fermate nelle stazioni di Quarto di Marano e Giugliano-Qualiano.\nTramvie.\nFra il 1883 e la seconda guerra mondiale era attiva la tranvia Napoli-Bagnoli-Pozzuoli.\nMobilit\u00e0 urbana.\n\u00c8 collegata a Napoli con le linee extraurbane di autobus dell'EAV che raggiungono Bacoli e Torregaveta e della CTP che raggiungono Mondragone e Baia Domizia. \u00c8 collegata anche, ma con arrivo a Piazzale Tecchio, a Fuorigrotta, con autolinee dell'EAV (ex SEPSA), con partenze di ogni mezz'ora circa dal capolinea nella frazione di Monteruscello nei pressi della stazione Grotta del Sole della Ferrovia Circumflegrea e con percorso in Tangenziale, ingresso Monteruscello Sud uscita Agnano e viceversa; dallo stesso capolinea e sempre con autolinee EAV ogni ora un collegamento con Nisida, Citt\u00e0 della scienza, con passaggio nei pressi dell'Ospedale La Schiana e un percorso che attraversa Arco Felice e il centro cittadino per raggiungere il capolinea attraverso il lungomare. Trasporti all'interno del territorio di Pozzuoli sono gestiti dalla CTP, ma con cadenza non molto frequente.\nPorto.\nIl porto di Pozzuoli ha collegamenti regolari con le isole di Ischia e Procida e collegamenti meno frequenti con Capri, Ponza e Ventotene.\nIn corso \u00e8 un progetto teso allo spostamento dello scalo flegreo presso l'area adiacente all'attuale nautica Maglietta.\nSport.\nLa squadra di calcio del comune \u00e8 la Puteolana, che nella stagione 2020/21 milita in Serie D (girone H)."}
{"id": "2906496", "revid": "76963", "url": "https://it.wikipedia.org/wiki?curid=2906496", "title": "Kokia", "text": "\u00c8 in attivit\u00e0 dal 1998 e ha all'attivo 12 album e diversi singoli.\n\u00c8 famosa per le canzoni \"Arigat\u014d...\" e \"Tatta hitotsu no omoi\", opening theme della seconda serie dell'anime \"Gunslinger Girl\"."}
{"id": "2906497", "revid": "1543377", "url": "https://it.wikipedia.org/wiki?curid=2906497", "title": "Circondario di Kayes", "text": "Il circondario di Kayes \u00e8 un circondario del Mali appartenente alla regione omonima. Il capoluogo \u00e8 Kayes.\nGeografia antropica.\nSuddivisioni amministrative.\nIl circondario di Kayes \u00e8 suddiviso in 28 comuni:"}
{"id": "2906498", "revid": "287204", "url": "https://it.wikipedia.org/wiki?curid=2906498", "title": "10814 Gnisv\u00e4rd", "text": "10814 Gnisv\u00e4rd \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 3,1759642\u00a0UA e da un'eccentricit\u00e0 di 0,0901445, inclinata di 10,97125\u00b0 rispetto all'eclittica."}
{"id": "2906500", "revid": "287204", "url": "https://it.wikipedia.org/wiki?curid=2906500", "title": "10814 Gnisvard", "text": ""}
{"id": "2906502", "revid": "287204", "url": "https://it.wikipedia.org/wiki?curid=2906502", "title": "10815 \u00d6stergarn", "text": "10815 \u00d6stergarn \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 3,1304322\u00a0UA e da un'eccentricit\u00e0 di 0,1578790, inclinata di 3,27023\u00b0 rispetto all'eclittica."}
{"id": "2906504", "revid": "287204", "url": "https://it.wikipedia.org/wiki?curid=2906504", "title": "10815 Ostergarn", "text": ""}
{"id": "2906507", "revid": "287204", "url": "https://it.wikipedia.org/wiki?curid=2906507", "title": "11907 N\u00e4r\u00e4nen", "text": "11907 N\u00e4r\u00e4nen \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 2,8396049\u00a0UA e da un'eccentricit\u00e0 di 0,0552215, inclinata di 2,98350\u00b0 rispetto all'eclittica."}
{"id": "2906508", "revid": "287204", "url": "https://it.wikipedia.org/wiki?curid=2906508", "title": "11907 Naranen", "text": ""}
{"id": "2906510", "revid": "1543377", "url": "https://it.wikipedia.org/wiki?curid=2906510", "title": "Circondario di Nioro du Sahel", "text": "Il circondario di Nioro du Sahel \u00e8 un circondario del Mali facente parte della regione di Kayes. Il capoluogo \u00e8 Nioro du Sahel.\nGeografia antropica.\nSuddivisioni amministrative.\nIl circondario di Nioro du Sahel \u00e8 suddiviso in 16 comuni:"}
{"id": "2906514", "revid": "1372005", "url": "https://it.wikipedia.org/wiki?curid=2906514", "title": "Dinastia salica", "text": "La dinastia salica di Franconia, in tedesco \"Salier\", denominabile anche come dinastia dei Salici o dei Salii, fu una dinastia che resse il trono del Sacro Romano Impero dal 1024 al 1125. Il nome della dinastia compare solo nel XII secolo, ma i suoi membri si considerarono comunque una dinastia a s\u00e9.\nI suoi esponenti imperiali furono Corrado II, Enrico III, Enrico IV ed Enrico V. Il periodo storico dominato da questa dinastia fu caratterizzato dal forte scontro con il papato in seguito alla cosiddetta lotta per le investiture.\nOrigine del nome.\nIl casato deve il suo nome alle sue origini nel ducato di Franconia. Il termine \"salicus\", secondo le cronache medievali di Ottone di Frisinga ed Eccheardo d'Aura, avrebbe alluso a Clodoveo I, re dei Franchi Sali e alla legge salica. I grandi del regno franco furono citati come \"salieni\"; in seguito, il nome divenne limitato ai discendenti di Corrado II il Salico. Essi discendono dalla dinastia dei Guidonidi, per mezzo di Guarniero I, prefetto della marca orientale (\"Ostlandes\") sotto Carlo Magno."}
{"id": "2906517", "revid": "1504506", "url": "https://it.wikipedia.org/wiki?curid=2906517", "title": "Duchi di Svevia", "text": ""}
{"id": "2906518", "revid": "1504506", "url": "https://it.wikipedia.org/wiki?curid=2906518", "title": "Duca di Svevia", "text": ""}
{"id": "2906519", "revid": "1543377", "url": "https://it.wikipedia.org/wiki?curid=2906519", "title": "Circondario di Y\u00e9liman\u00e9", "text": "Il circondario di Y\u00e9liman\u00e9 \u00e8 un circondario del Mali facente parte della regione di Kayes. Il capoluogo \u00e8 Guidim\u00e9.\nGeografia antropica.\nSuddivisioni amministrative.\nIl circondario di Y\u00e9liman\u00e9 \u00e8 suddiviso in 12 comuni:"}
{"id": "2906523", "revid": "767487", "url": "https://it.wikipedia.org/wiki?curid=2906523", "title": "Stereopony", "text": ", (dal 2010 Evanpony) \u00e8 stato un gruppo musicale rock giapponese formatosi nel 2008 a Okinawa e scioltosi nel 2012, composto da tre ragazze; Aimi Haraguni (voce e chitarra), Nohana Kitajima (basso elettrico) e Shiho Yamanoha (batteria), con l'aggiunta, a partire dal 2010, del cantante e chitarrista Evan Taubenfeld.\nBiografia.\nIl gruppo \u00e8 stato sotto contratto con l'etichetta discografica giapponese gr8! Records, dipendente dalla Sony, pubblicando un album e diversi singoli, mentre il 2010 vide il passaggio della band alla Sony, con la quale pubblicarono i due album successivi.\nL'album, \"Hydrangea ga Saiteiru\", \u00e8 stato pubblicato nel 2009, anche in versione CD+DVD, ed ha raggiunto la settima posizione della classifica giapponese. Anche i singoli hanno ottenuto un buon successo; in particolare il secondo, \"Namida no Muk\u014d\" (seconda sigla iniziale della seconda stagione dell'anime Mobile Suit Gundam 00) ha raggiunto la seconda posizione della classifica dei singoli giapponese.\nTra gli altri singoli estratti dall'album, \"Hitohira no Hanabira\" \u00e8 stata la 17\u00b0 sigla finale dell'anime Bleach, mentre \"Tsukiakari no Michishirube\" (ottava posizione della classifica dei singoli giapponese) \u00e8 stata la sigla iniziale della serie .\nIl loro brano \"Smilife\" \u00e8 stata la sigla iniziale del film \"Yattaman\".\nNel dicembre del 2009 \u00e8 stato pubblicato anche il dvd \"1st Tour A Hydrangea Blooms 2009\".\nNel 2010 sono stati pubblicati altri due singoli: \"Hanbunko\" e \"Over Drive\".\nIl gruppo, in seguito al mancato successo, si \u00e8 sciolto nel 2012."}
{"id": "2906525", "revid": "1543377", "url": "https://it.wikipedia.org/wiki?curid=2906525", "title": "Circondario di Ab\u00e9\u00efbara", "text": "Il circondario di Ab\u00e9\u00efbara \u00e8 un circondario del Mali facente parte della regione di Kidal. Il capoluogo \u00e8 Ab\u00e9\u00efbara.\nGeografia antropica.\nSuddivisioni amministrative.\nIl circondario di Abe\u00efbara \u00e8 suddiviso in 3 comuni:"}
{"id": "2906526", "revid": "39692", "url": "https://it.wikipedia.org/wiki?curid=2906526", "title": "Cilindruria", "text": "Per cilindruria si intende la presenza di \"cilindri\" nell'urina.\nI \"cilindri\" sono formazioni microscopiche che hanno la forma descritta dal loro nome, costituite da cellule e proteine. Possono essere di diversi tipi a seconda della loro origine, cio\u00e8 del punto del nefrone in cui si sono formati. Ci sono cilindri ialini, granulosi, amorfi, o misti.\nLa cilindruria \u00e8 un indice di malattia renale come l'insufficienza renale acuta e cronica, le necrosi tubulari acute, le glomerulonefriti ecc."}
{"id": "2906537", "revid": "767487", "url": "https://it.wikipedia.org/wiki?curid=2906537", "title": "Nico Lo Muto", "text": "Biografia.\nAutore di un non vasto repertorio, \u00e8 ricordato come interprete di brani di protesta dal contenuto sociale scomodo, tale da fare scalpore - sia pure nell'era della contestazione - perch\u00e9 indirizzato anche verso lo stesso establishment musicale italiano dell'epoca (un tentativo di \"critica\" dall'interno che sarebbe stato replicato in tempi successivi da altri artisti, fra cui Antonello Venditti, Francesco De Gregori e Alberto Fortis con l'eclatante caso di \"Milano e Vincenzo\").\nInizi\u00f2 la carriera come chitarrista del gruppo musicale Giovani Giovani, che accompagnava in tourn\u00e9e e su disco Pino Donaggio, incidendo anche come gruppo; ma divenne cantante solista nel 1966 quando lo stesso Donaggio gli fece firmare un contratto con la Columbia.\nIl primo singolo conteneva sul lato A il brano \"Signori cantanti\", una sorta di \"libello\" concepito sul canone della canzone folk beat alla Bob Dylan, il cui testo si scagliava contro gli \"stagionati\" protagonisti della musica leggera accusati di non saper stare al passo con i tempi; nel testo vi era un palese riferimento ad un cantante della British invasion, Ricky Shayne, nei versi \"Perfino un tizio che non sa cantar per niente / vuol far successo e cosa fa? Si veste da pezzente /e va dicendo in giro che lui viene da Liverpool...\", ed un altro riferimento a Ricky Gianco, nei versi \"Uno di voi che il movimento l'ha capito / col berrettino Beatles crede di essere cambiato, / ma sei una pappamolla, torna a cantare nei tuoi night\".\nIl lato B conteneva \"Che vita \u00e8 questa qua\", brano inserito poi nella \"compilation\" \"60's Beat Italiano Vol. 1\".\nA questo 45 giri ne segu\u00ec un altro l'anno seguente, che seguiva pressappoco lo stesso canovaccio: un testo di protesta su un \"riff\" di chitarre elettriche distorte su una base ritmica tipicamente beat. Il testo di \"Segui la fila\", ad esempio, prende di mira il consumismo che caratterizz\u00f2 il boom economico degli anni sessanta.\nLa Columbia non ritenne a questo punto di far incidere un terzo disco al cantante che decise cos\u00ec di trasferirsi negli USA."}
{"id": "2906539", "revid": "322321", "url": "https://it.wikipedia.org/wiki?curid=2906539", "title": "Martone", "text": "M\u00e0rtone (\"M\u00e0rtuni\" in calabrese, \"Martine\" in greco-calabro) \u00e8 un comune italiano di 504 abitanti della citt\u00e0 metropolitana di Reggio Calabria in Calabria.\nGeografia fisica.\nIl comune di Martone ha una superficie di 826 ettari, il borgo arroccato presenta un'altitudine di circa 290 metri s.l.m. Il paese sorge sul versante occidentale di una collina, limitata ad est dalla fiumara Gallizzi e ad Ovest dalla fiumara Levad\u00eco (affluente del Torbido), che segna il confine tra il territorio di Martone e quello di San Giovanni di Gerace e Grotteria. L'aspetto morfologico risulta movimentato da variazioni altimetriche che oscillano tra i 158 e 1218 metri s.l.m. e riprende l'andamento generale del territorio calabrese, costituito principalmente da graniti e scisti biotici, formatisi nell'era paleozoica. Alle quote inferiori, ai 400-500 metri, i graniti sono ricoperti da rocce sedimentarie di varia natura soggette a fenomeni erosivi. Tuttavia il territorio si presenta complessivamente stabile: ci\u00f2 \u00e8 dovuto principalmente ai numerosi interventi di forestazione eseguiti duranti gli ultimi anni. Sotto l'aspetto orografico il territorio di Martone \u00e8 attraversato da un crinale secondario che, dal Monte Camaldi (1173 m), si dirige verso il centro abitato, facendo da spartiacque alle fiumare Levad\u00eco e Gallizzi. Questo tipo di assetto territoriale, assieme al clima mediterraneo, determina altres\u00ec le caratteristiche della vegetazione comprendenti formazioni boschive tra cui lecceti, faggeti, castagneti e pineti.\nOrigini del nome.\nNome misterioso, si sono perse le origini, rimangono le solite notizie tramandate da generazioni a generazioni, spesso modificate a piacimento, con nuove aggiunte, solite dei paesini di montagna. Alcuni dicono che deriva da una famiglia greca \"Martis\", altri invece pensano derivi da Marte, dio romano della guerra; Se cos\u00ec fosse Martone potrebbe essere stato originariamente un accampamento di soldati romani durante la \"guerra sicula\" fra Augusto e Sesto Pompeo. Altri ancora dicono che Martone prende il nome da un'antica famiglia della Normandia venuta in Calabria nell'XI secolo al seguito di Roberto il Guiscardo.\nStoria.\nMartone sorge in zona abitata sin dall'antichit\u00e0 (come attestano reperti archeologici venuti pi\u00f9 volte alla luce). Il centro comunque si svilupp\u00f2 nel periodo delle invasioni saracene, quando demograficamente si accrebbe l'afflusso di popolazioni costiere. il santo protettore del paese \u00e8 San Giorgio, che viene festeggiato ogni estate, con la tipica festa dell'antinna. Incerta \u00e8 la data della sua fondazione (probabilmente tra il VII e VIII secolo d.C.) e diversi sono gli studi sull'origine del nome. nel XVI secolo, lo storico Vescovo Ottaviano Pasqua lo identific\u00f2 con il villaggio di Santa Maria di Bucito, del quale c'\u00e8 traccia in numerosi documenti a partire dal XII secolo. Il paesello \u00e8 stato fondato da comunit\u00e0 monastiche che si rifugiarono in queste zone al tempo delle lotte iconoclaste, portando il culto della Madonna Assunta. A questo proposito, nella parte bassa del paese Bat\u00eca o Basia, sono stati ritrovati i ruderi di una piccola chiesetta a lei dedicata e distrutta dal terremoto del 1783. Altri ritrovamenti che potrebbero attestare la presenza dei monaci greci nelle vicinanze sono: il ritrovamento di un monastero basiliano (detto di Sant'Anania) in localit\u00e0 \"Gujune\"; una targa metallica con impugnatura (\"signum pacis\") con la raffigurazione di Cristo risorto e di Maria che, nell'antico rito bizantino, si faceva baciare agli sposi alla fine della cerimonia. Le notizie su Martone iniziano ad acquisire pi\u00f9 credibilit\u00e0 a partire dal XIII secolo, quando il centro entr\u00f2 a far parte del contado di Grotteria. Fu feudo fino al 1806 ed, in quegli anni, con l'avvicendarsi dei feudatari, pass\u00f2 dal comprensorio di Grotteria a quello di Roccella, di volta in volta seguendone le sorti. Il centro abitato del paese, distrutto dal devastante terremoto del 1783, fu spostato dalla parte bassa del paese (dove si trova ancora oggi). Caratteristico \u00e8 l'impianto urbano del paese, con le strade che confluisco quasi tutte nella piazza del paese, su cui troneggia la Chiesa Madre; da qui scende il corso su cui si affacciano i palazzi antichi, divisi da vicoletti, che offrono scorci suggestivi. A Martone sopravvive l'antico culto di San Giorgio che, secondo alcuni, risalirebbe al XVI secolo; a lui pare vi fosse intitolata una chiesetta anch'essa distrutta dal terremoto del 1783.\nArcheologia.\nLocalit\u00e0 \"La vigna\" o \"Cannav\u00e8\".\nNel 1954, a seguito dei lavori della strada di collegamento di Croceferrata in contrada \"La vigna\", venne riportata alla luce un'antica necropoli bizantina, non ancora sufficientemente studiata e rinvenuto un \"titulus\" con scritto di incerta grafia ed interpretazione. Nello stesso luogo, inoltre, sono stati ritrovati numerosi scheletri di cui uno alto 1.90 metri, tutti sistemati alla rinfusa in tombe rudimentali ricoperte da tegole di terracotta, molto simili a quelli che sono stati rinvenuti negli scavi di Locri. La segnalazione ufficiale viene dallo storico Emilio Barillaro nel 1962, che ascriveva tali tombe a sepolture di et\u00e0 tardo - romana\nLocalit\u00e0 San Nicola.\nIn contrada S.Nicola, nel 1973, durante i lavori di apertura di una strada interpoderale, \u00e8 emersa una necropoli ascrivibile all'anno mille. Tra i reperti, emersero tre epigrafi greco-bizantine incise su piccole lastre di pietra mollis (morta) e di granatite, che sono entrate a far parte del Corpus delle iscrizioni bizantine dell'Italia Meridionale e della Sicilia. Le tre iscrizioni non sono state ancora interpretate, anche se si \u00e8 d'accordo che il loro significato sia prettamente di natura religiosa (dati i segni e il luogo di rinvenimento).\nLocalit\u00e0 Rina o Giaramidio.\nIn questa zona sono state fatte delle importanti scoperte paleontologiche, ancora da studiare e da analizzare.\nLocalit\u00e0 Sant'Anania.\nL'area di interesse architettonico e paesaggistico dei ruderi della chiesa di Sant'Anania, fu segnalata ufficialmente dallo storico Emilio Barillaro, al Dott. B. Berardi, soprintendente ai monumenti e alle Gallerie della Calabria nel 1957. Infatti si parlava appunto dei \"ruderi di un oratorio basiliano con cella installata all'interno di un gigantesco stalagmite\".\nIl territorio.\nLa montagna.\nCirca 800 ettari rappresentano la \"parte boschiva\" con castagni, faggi, lecci e varie specie arboree che richiamano la macchia mediterranea. Lungo gli alvei delle fiumare si trovavano le zone pi\u00f9 coltivate e pi\u00f9 redditizie, poich\u00e9 i terreni sono composti da terre di origine alluvionale e permeabili, facili da lavorare in tutti i periodi dell'anno (numerose sono le coltivazioni di olivi del genere \"cultivar grossa di Gerace\", comunemente detta \"geracitana\" o \"geracese\"). In collina, invece, avendo una scarsa permeabilit\u00e0, i terreni sono occupati da boschi e si prestano poco alle coltivazioni, racchiudendo tuttavia diverse specie arboree che diversificano la natura paesaggistica dei luoghi.\nPietre du monacheju.\nL'area denominata \"Pietre du monacheju\", \u00e8 una zona molto caratteristica, e la sua peculiarit\u00e0 \u00e8 dovuta alla presenza di massi rocciosi di strana provenienza e fattura. alcuni specialisti, assoggettano tali massi ai \"tumuli\" di Nardodipace approssimando la loro costruzione al periodo Neolitico (V - III millennio a.C.). si tratta appunto di strutture rocciose con un'altezza media di 2,50 - 4,0 metri per un diametro di circa 5 metri. Sicuramente smottamenti hanno provocato la variazione di pendenza e lo slittamento di tali blocchi sia alla sommit\u00e0 sia alla base. Tutte le strutture appaiono opere umane di epoca non facilmente definibili.\nIl Monte di Bosco del Principe.\nNel territorio di Martone si trova un'altra area con vocazione escursionistica: il \"Bosco del Principe\". Qui la localit\u00e0, alle alte latitudini, \u00e8 caratterizzata da un magnifico bosco misto di faggi ed abeti bianchi. Nella parte bassa si trovano i castagneti cedui per cui il centro di Martone \u00e8 famoso in tutta la Locride e non solo. Il Bosco del Principe era un'antica tenuta padronale locale.\nMonumenti e architetture.\nVescovado - Il palazzo.\nIl vescovado sorge su un'ampia pianura di ulivi e domina la Vallata del torrente Levad\u00eco, con vista degli abitanti di Martone e San Giovanni. Anticamente, il palazzo, era di propriet\u00e0 del barone Macr\u00ec il quale, per\u00f2, non vi risiedeva e successivamente pass\u00f2 alla famiglia Luc\u00e0. Attualmente non appartiene pi\u00f9 alla famiglia Luc\u00e0, ma \u00e8 di propriet\u00e0 privata di gente emigrata, anche se a gestirla, solo dal punto di vista agricolo (ulivi, animali), rimangono gente del loco. Il nome \"vescovado\" proviene dal fatto che i vescovi di Gerace vi si recavano in estate, i quali cercavano di fuggire dal caldo afoso delle marine, per usufruire del clima temperato del paesello. La data di costruzione del palazzo non \u00e8 ancora oggi nota, si pu\u00f2 supporre tuttavia che esso risalga alla fine dell'VIII secolo, come fanno pensare la facciata principale e gli elementi architettonici che la caratterizzano (porte, finestre, balconi, ecc...). Dell'ampio giardino in cui si affacciava, oggi ne rimangono solo pochi elementi di arredo, compresa un'antica vasca circolare. La pianta della costruzione \u00e8 a forma di \"L\" e si sviluppa a due piani: il piano terra (zona sud-est), ospitava un porticato che fungeva da soggiorno estivo con annesso un altro vano; la zona centrale era adibita a deposito di derrate alimentari; nella zona a Nord-Est, invece, si trovava un antico frantoio azionato da animali, con macina a tre pietre. Gli appartamenti veri e propri si trovavano al primo piano, dove ancora oggi si possono ammirare degli affreschi. I muri erano costruiti con pietre e malta ed intonacati con sabbia e calce. In alcune zone si pu\u00f2 notare l'uso di mattoni e dei cosiddetti \"carusi\" o \"caruselli\", utilizzati per costruire i muri di tamponamento, tecnica costruttiva di particolare importanza nell'edilizia locale. Nei muri perimetrali si aprivano, a distanza di 80\u00a0cm, le buche pontaie (ancora visibili), utilizzate per sorreggere le impalcature di costruzione. nella facciata posteriore sono evidenti dei contrafforti che servivano ad irrobustire le pareti. Ad oggi, il palazzo, rimane di propriet\u00e0 privata.\nLa casa del barone.\nIn localit\u00e0 \"Piligori\", sorge una villa di campagna appartenuta al barone Ilario Asciutti il quale vi risiedeva con la famiglia in estate mentre, in inverno, vi si recava saltuariamente per controllare il lavoro dei dipendenti. I contadini erano legati a lui tramite un contratto di mezzadria, in base al quale dovevano coltivare i terreni e dargli la met\u00e0 del raccolto. Alla villa si accedeva da un viale lastricato lungo circa 100 metri, fiancheggiato da alberi sempre verdi (rubini) e siepi (bussolari), intervallate da colonne intonacate di grigio, ad ognuna delle quali era appesa una lanterna ad olio che servivano per illuminare il viale. Davanti alla casa vi era un grande portico, attrezzato con tre panchine di pietra ed alcune altalene. Durante le ore pi\u00f9 calde della giornata, si poteva usufruire di un ampio pergolato sul lato Nord-Est della casa. La villa era a due piani, comunicanti tra di loro tramite una scalinata di forma semicircolare. Al piano terra vi era un ampio locale utilizzato come ricovero per i cavalli, mentre la stalla vera e propria si trovava nel retro della casa dove i cavalli venivano tenuti tutto il giorno. Sempre al piano terra vi era un deposito dell'olio, attrezzato con 4 giare di terracotta, molto capienti; In caso di rottura di una delle giare, per non fa perdere l olio, sotto il pavimento era murata un'altra grande giara, collegata alle altre 4 tramite un canale di scolo. Altri locali (\"catoj\") servivano come deposito della legna e per l'allevamento da animali da cortile. Al piano superiore, o piano nobile, vi erano le stanze da letto, una stanza che fungeva da cucina e da stanza da pranzo, il soggiorno e la sala dove il barone riceveva i contadini e dava le feste. Sulle pareti di questa grande sala vi erano degli affreschi; uno di essi rappresentava un'altalena legata ai rami di un albero con sopra due innamorati seduti e due uccelli che li guardavano, mentre un uomo con arco stava per scoccare la freccia. Un'altra stanza era rivestita con pannelli di carta con disegni in stile orientale. Questo piano comunicava con il sottotetto tramite una scala molto ripida (ncasciata), dove c erano le stanze di servizio e un forno a legna. La casa non aveva acqua corrente, dunque il bucato veniva lavato con acqua e cenere e poi risciacquato nelle acque delle fiumare poich\u00e9, per motivi igienici, la baronessa non voleva che si utilizzasse il lavatoio pubblico. Oggi la villa \u00e8 di propriet\u00e0 privata, e solo una parte \u00e8 rimasta illesa dagli agenti atmosferici.\nSant'Anania - La Pietra.\nIn localit\u00e0 \"Gujune\" si trova la nota \"pietra di Sant'Anania\". Si tratta di un blocco monolitico di natura calcarea di forma irregolare immerso nella natura. Dal punto di vista geologico, tale masso, molto probabilmente, risale all'epoca del \"Messiniano\". La roccia presenta, a detto dei geologi, un'esplosione di vita fossile; osservandola attentamente, essa presenta una fittissima rete di fruscoli cilindrici di dimensioni millimetriche, costruiti durante il tempo geologico da organismi detti \"limivori\". La roccia presenta anche evidenti tracce di un inizio di processo carsico (il processo di sedimentazione chimica che forma le stalattiti e stalagmiti), e abbondanti livelli di foglie fossili perfettamente conservate che permettono uno studio approfondito sull'habitat naturale delle ere geologiche passate. Considerata la sua natura calcarea, la pietra \u00e8 soggetta all'erosione da parte degli agenti atmosferici (in particolare dell'acqua) che, con la loro azione, hanno scolpito l'aspetto della stessa nel corso dei secoli e ne cambiano continuamente la forma. Vicino ad essa vi sono delle antiche grotte chiamate \"grotte dei saraceni\" o di \"Sant'Anania\". Alcune leggende locali affermano che, se qualcuno sbatte coraggiosamente la testa contro di essa, vedr\u00e0 uscire una chioccia con i pulcini d'oro.\nLa grotta dei Saraceni.\nLa grotta dei Saraceni, sita in contrada Gujuni o Gullune, a poca distanza dal greto del torrente Levad\u00eco, nell'incavo di una roccia, \u00e8 di natura calcarea. Qui si possono ancora oggi osservare i resti del diruto oratorio monastico basiliano di Sant'Anania. Tra il IX e il XI secolo si svilupparono nell'entroterra numerose comunit\u00e0 monastiche basiliane, una delle quali stabilitasi nei pressi di Martone, che diede origine al Monastero di Sant'Anania. Il nome \"grotta dei Saraceni\" fa riferimento alle incursioni dei Saraceni sul litorale ionico calabrese, verificatesi tra il VII e il X secolo d.C. . Il Monastero, che serviva da rifugio ai primi cristiani del luogo, era posto in una grotta naturale di natura calcarea, il cui l'ingresso era stato rimpicciolito da un muro in pietra costruito dagli stessi monaci. All'esterno si poteva ammirare un affresco raffigurante la Sacra Famiglia, tematica comune con gli affreschi delle chiese eremitiche come quelli presenti in Cappadocia, in Anatolia e nell'Oriente cristiano mesopotamico della Siria, Iraq e del Sudan.\nTorre Mazzoni.\nIn localit\u00e0 \"Sujeria\" o \"Solleria\" , sono situati i resti della torre Mazzoni o Mazzone, che potrebbe risalire al XVI secolo e, molto probabilmente, faceva parte di un sistema altamente difensivo di torri o roccaforti di avvistamento, comunicanti con i vicini paesi di Grotteria e San Giovanni. Su di essa, durante il regno borbonico, venne installato un telegrafo ottico destinato a segnalazioni convenzionali a distanza. La struttura \u00e8 di forma quadrangolare e, ad oggi, presenta un basamento scarpato provvisto di 4 contrafforti. Al piano terra, nella parte sinistra della parte di accesso, si nota ancora l'impostazione della volte a botte dei locali interni. La torre fu costruita con pietrame non sbozzato, con un unico vano a forma quadrata dove alloggiava il corpo di guardia insieme ai cavalli. In altezza era divisa orizzontalmente da soppalchi in legno collegati tra di loro da scale a pioli, anch'esse in legno. in passato, i paesi della \"valle del Torbido\", comunicavano tra di loro attraverso torri o baluardi: in caso di emergenza veniva acceso un fal\u00f2 sulla cima della torre; se per\u00f2 le condizione climatiche non permettevano l'accensione del fuoco, i cavalieri si recavano nei paesi vicini per avvisare il popolo dell'imminente pericolo specificando, d'altronde, il numero degli invasori e le armi utilizzate.\nLe chiese.\nSanta Maria Assunta - La Chiesa.\nNel luogo oggi chiamato \"Bas\u00eca\" o \"Bat\u00eca\" (zona bassa), sorgeva anticamente un monastero basiliano con una chiesa annessa dedicata all'Assunta; questa fu distrutta dal terribile terremoto del 1783, in seguito al quale il centro del paese fu spostato pi\u00f9 in alto rispetto a prima, cos\u00ec come la Chiesa, ricostruita con le offerte dei fedeli. I terremoti del 1905 e 1908, tuttavia, la danneggiarono nuovamente. Infine, nel 1932, fu ricostruita e aperta al culto. La chiesa presenta una facciata esterna che rispecchia perfettamente la suddivisione interna. La parte centrale, corrispondente alla navata principale, \u00e8 pi\u00f9 alta e pi\u00f9 ampia rispetto a quelle laterali ed \u00e8 caratterizzata da un portale di legno, sormontato da una cornice a timpano fiancheggiato da due nicchie arcuate. Sopra il portale si apre una finestra, sempre arcuata, decorata da una vetrata policroma raffigurante Santa Maria Assunta. L'estremit\u00e0 superiore segue la forma a spiovente del tetto. Le due porte laterali della facciata, pi\u00f9 basse e strette, corrispondenti alle navate secondarie, sono perfettamente simmetriche e presentano, in basso, un piccolo portale in legno sormontato da una finestra ovale; in alto terminano con il parapetto del loggiato. Sul lato destro della facciata, arretrata rispetto a questa, si erge la torre campanaria che presenta nella parte superiore finestre monofore, una su ogni lato. L'interno \u00e8 suddiviso in tre navate da due file di colonne: nella navata destra si trova la cappella del Santissimo Salvatore, in quella sinistra la cappella dell'Immacolata. Sempre lungo le navate laterali sono posti gli altari dedicati alla Madonna di Pompei, al sacro cuore di Ges\u00f9, alla Madonna del Carmine e a San Francesco di Paola. L'abside di forma semicircolare \u00e8 sovrastata da un catino affrescato con un'immagine raffigurante la Santissima Trinit\u00e0. L'altare maggiore \u00e8 di marmo con decorazioni policrome, al quale \u00e8 stato aggiunto, recentemente, un ambone in marmo. Il tabernacolo \u00e8 in argento sbalzato e figurato. Nella navata centrale si affaccia il pulpito di reminiscenza barocca, sorretto da una mensola a forma di conchiglia. Sul davanti, racchiusa in una cornice, si evidenzia la scritta \"Verbum Dei\". Il soffitto \u00e8 decorato a cassettoni con stucchi e cornici in bianco ed or, cos\u00ec come la loggia del coro posta sopra l'ingresso principale. Tra i tesori della Chiesa Matrice sono da annoverare una grande pisside argentea proveniente da un convento dei Domenicani non meglio identificato (secolo XVII), e un calice cinquecentesco argenteo lavorato a filigrana. Inoltre, nella canonica, \u00e8 conservata una pregevole croce astile in argento del XVII secolo che raffigura da un lato Ges\u00f9 crocifisso e dall'altro la Madonna Immacolata.\nLa chiesa di San Giorgio Martire.\nFin dal XVI secolo, la chiesa dedicata a San Giorgio sorge nella parte bassa del paese. Risulta, infatti, che essa fu affidata fino al 1580 al canonico Simone Gentile; nello stesso anno fu poi assegnata in beneficio alla chiesa parrocchiale di San Giovanni di Gerace, al rettore don Giovannello Pittari, e l'anno seguente fu ridata alla chiesa parrocchiale di Martone al rettore don Nicola Augurace. Il terremoto del 1783 distrusse anche questa chiesa che, tuttavia, tre anni dopo fu ricostruita. Oggi si pu\u00f2 accedere alla chiesa tramite due porte: una principale e una secondaria. Il portale principale \u00e8 in legno con formelle scolpite: quelle centrali rappresentano a sinistra San Giorgio a cavallo con a destra uno stemma nobiliare, quelle decentrate presentano decorazioni floreali. Il portale d'ingresso \u00e8 fiancheggiato da lesene in stile ionico ed \u00e8 sormontato da un timpano. L'edificio \u00e8 sovrastato da un campanile con finestre a sesto acuto. L'interno \u00e8 suddiviso in tre navate per mezzo di pilastri. L'altare maggiore \u00e8 di marmo con disegni policromi; dietro di esso vi \u00e8 una cappella opera di Raffaele Pata in cui si conserva la statua di legno di San Giorgio con accanto la principessa e il drago. Nelle navate laterali si ergono due altari: a destra quello dedicato a Sant'Antonio di Padova, mentre a sinistra a San Giacomo, che nei tempi era il protettore del paese. Nella chiesa sono custodite le reliquie del braccio di San Giorgio che vengono portate in processione. Recentemente gli altari sono stati ristrutturati, cos\u00ec come l'esterno e l'interno della chiesa. Una leggenda dice che molto tempo fa volevano cacciare la statua di San Giorgio dalla Chiesa, ma come provarono a prenderla si appesant\u00ec e dovette ritornare in Chiesa, segno che San Giorgio aveva scelto quella Chiesa come sua dimora.\nFestivit\u00e0.\nIl culto di San Giorgio.\nLa festa di San Giorgio \u00e8 il marchio identificativo ed imprescindibile dell'essere martonese. \u00c8 la tradizione pi\u00f9 sentita nel paese, che si conserva ancora oggi grazie all'impegno e alla devozione dei cittadini. La festa ha inizio la seconda Domenica di Agosto; I festeggiamenti si aprono con la celebrazione della Novena, caratterizzata da celebrazioni religiose (messe) articolate nei nove giorni antecedenti la festa vera e propria. In tale periodo, i fedeli (residenti, abitanti dei paesi limitrofi e non), partecipano con devozione alla preghiera e ai canti religiosi dialettali in onore del Santo.\n\u300aE San Giorgi si partiu,\nM'paridisu si ndi jiu,\nE cu l'angeli accumpagnatu\nSantu San Giorgi \u00e8 lu nostru avvocatu.\nE San Giorgi \u00e8 lu valenti,\nHa ammazzatu lu serpenti,\nL'ha ammazzatu in Gloria di Diu\nFammi la grazia San Giorgi meu.\u300b\nVersi del Rosario tradizionale \nDurante il novenario dedicato a San Giorgio, grandi e piccoli indossano una \"divisa\" composta da un cappello e maglietta raffigurante l'immagine del Santo ed, a suon di tamburo (spesso presi in prestito), girano festanti lungo le vie del paese, durante gran parte delle ore del giorno.\nAlbero della cuccagna - \"Ntinna\".\nCi\u00f2 che caratterizza e rende unica la festa patronale di Martone \u00e8 la secolare tradizione legata al cosiddetto \"Albero della Cuccagna\". Un folclore tramandato da lunghissime generazione che, ancora oggi, si realizza con le medesime ritualit\u00e0 dei tempi antichi. Alla celebrazione del culto arboreo si d\u00e0 una lettura storica che la lega ai miti agrari e ai rituali pagani delle antiche popolazioni europee, ma sicuramente non facilmente ritrovabile in altre realt\u00e0 calabresi. In Italia, l'introduzione del rito dell'albero della cuccagna si fa risalire ai Franchi di Carlo Magno quando i \"Kuchen\" (dolci, pasta e biscotti) venivano appesi in cima all'albero e il tronco ingrassato, rappresentando la Cuccagna (da qui il termine che descrive abbondanza estemporanea conquistata per abilit\u00e0). In particolare, il gioco della cuccagna \u00e8 un rito per il quale sono necessari destrezza e forza con l'unico, e non facile obiettivo di riuscire a giungere per primi in cima ad un palo e prendere il premio posto sulla sua sommit\u00e0. Il palo viene unto di grasso in gran quantit\u00e0 per cui i partecipanti non hanno nessun appiglio, ne possono aggrapparsi agevolmente al tronco per riuscire a salire con poca fatica.\nLa Festa in onore di San Giorgio.\nLa realizzazione della \"Ntinna\" ha inizio circa dieci giorni prima della festa, allorquando alcuni volontari si recano nelle montagne martonesi per scegliere fra gli alberi di faggio, quello pi\u00f9 alto e pi\u00f9 dritto che assumer\u00e0 cos\u00ec il nome di Ntinna (Antenna). \nIl venerd\u00ec antecedente la festa, di buon mattino, gli uomini investiti di questa funzione preparano il materiale occorrente e si recano presso la localit\u00e0 \"valle gelata\", luogo da sempre conosciuto per la rigogliosa presenza di alberi si faggio. L\u00ec, il volontario designato taglia l'albero con la partecipazione di tutti coloro che vogliono prendere parte a questo evento. L'albero abbattuto viene dapprima pulito dai suoi rami superflui, i quali, pi\u00f9 dritti, serviranno a creare i cosiddetti \"Maneji\" (bastoni lunghi circa due metri che serviranno ai volontari nelle operazioni di spostamento manuale dell'albero durante il trasporto). Con l utilizzo poi di un cavo, i volontari fanno un nodo chiamato \"ntocco\" che servir\u00e0 ad annodare successivamente l'albero al trattore che dovr\u00e0 portarlo gi\u00f9 in paese. Dal faggio non sar\u00e0 levata la sua corteccia, cos\u00ec che durante il trascinamento non si consumi eccessivamente. la stessa si staccher\u00e0 da sola con lo stridere del tronco sull'asfalto, con la positiva conseguenza di rendere, a fine tragitto, il legno bianco e spoglio della sua corteccia. Terminata l'operazione di taglio, i volontari ripartono dalla Valle Gelata per giungere dopo circa due ore di cammino presso la localit\u00e0 \"Croceferrata\". Da l\u00ec proseguono ancora con il trasporto del tronco verso la localit\u00e0 \"Russo\". Quest'ultima localit\u00e0, in particolare, viene ricordata per la sua strada angusta che rende necessario girare l'albero dal piede verso la cima per non rischiare che lo stesso si spezzi. Continuando lungo un tragitto impervio e tortuoso, arrivati alla localit\u00e0 \"Quattro strade\", il gruppo - nel solco di una ritualit\u00e0 che si ripete ogni anno- si ferma per rifocillarsi con piatti appartenenti alle tradizioni del luogo (formaggi, salami, olive, pasta di casa, ecc). Prima di questa sosta, alcuni volontari si recano in un boschetto di pini per scegliere e tagliare la rigogliosa cima che verr\u00e0 legata, infine, alla cima del palo, per poi essere addobbata con sgute, salami, formaggi e altro; particolari sono i legacci che fisseranno quest'ultima alla cima, ricavati da virgulti di castagno giovane (i \"ligari\"). Finita la sosta, si riprende il viaggio per scendere gi\u00f9 in paese. L'Antenna verr\u00e0 infine accolta nel paese a suon di tamburi, suonati da ragazzi che, intanto, si sono recati all'ingresso di Martone per attendere con gioia il suo arrivo. La mattina della vigilia della festa, che coincide con il giorno di sabato, la tradizione vuole che il Santo Patrono in processione, accompagnato dai fedeli, vada alla volta dell'albero, affinch\u00e9 per quest'ultimo possa iniziare il rituale del trasporto verso la piazza centrale del paese (Piazza Vittorio Emanuele). Con l'ausilio dei tradizionali buoi e l'aiuto dei volontari che muoveranno con cura e maestria l'albero con l'ausilio delle \"Maneje\" precedentemente preparate, daranno inizio formalmente ai solenni festeggiamenti, accompagnati dai fedeli a suon di tamburi e della banda musicale. La piazza, fin dalle prime ore del pomeriggio, \u00e8 gremita di gente che accorre per assistere alla preparazione dell'Antenna. All'estremit\u00e0 del tronco viene congiunta la cima del pino con legatura di castagno, preparata in precedenza, per poi venire adornata con dolci, salumi e formaggi della tradizione (sgute, salumi, formaggi, ecc.). Sull'albero vengono collocati a met\u00e0 tronco grosse corde e spalmato, per rendere pi\u00f9 difficoltosa la scalata, grasso di pecora per un tratto di tronco ben individuato tra l'attacco della cima e il punto di annodo delle funi di tiro.\nLa sera del sabato in un clima suggestivo e di trepidante attesa, viene dato l'avvio all'\"arzata da Ntinna\". L'accensione delle luci finali in cima all'albero segner\u00e0 le conclusioni di tutte le attivit\u00e0 preliminari e, spente le luci della piazza, partiranno spettacoli pirotecnici per festeggiare l'albero e di Santo. In questa atmosfera, alcuni giovani impavidi, tentano la scalata all'Antenna per raggiungere i gustosi prodotti appesi in cima. Oggi, la risalita dell'albero viene realizzata in sicurezza, con l'ausilio di funi, anche se molti sono costretti ad arrendersi presto per il grasso di pecora spalmato lungo il tronco. Tuttavia, il momento lascia gli spettatori con il fiato sospeso, facendo suscitare in loro un tripudio di emozioni.\nLa domenica mattina, giorno di festa per tutta Martone, i \"tamburinari\" (suonatori di tamburi) iniziano, fin dalle prime luci dell'alba, a suonare e cos\u00ec faranno durante tutta la processione per le vie del paese. L'effige del Santo Patrono, portata a spalla dagli uomini del posto, viene accompagnata dai fedeli con balli e preghiere. La processione termina per tradizione nel pomeriggio, quando il Santo viene accompagnato nella Chiesa Matrice dell'Assunta, dove rimarr\u00e0 fino a tarda sera. Da l\u00ec, riprender\u00e0 con canti e devozione la processione, che porter\u00e0 San Giorgio nella sua Chiesa (San Giorgio Martire). Uno splendido spettacolo pirotecnico conclude i festeggiamenti.\nInfrastrutture e trasporti.\nMartone \u00e8 collegata con la Strada statale 501 di Mongiana."}
{"id": "2906540", "revid": "125744041", "url": "https://it.wikipedia.org/wiki?curid=2906540", "title": "Omicidio di Notorious B.I.G.", "text": "L'assassinio di Notorious B.I.G. avvenne il 9 marzo 1997 a Los Angeles, a seguito di colpi d'arma da fuoco sparati da un'auto in sosta accanto alla sua nel corso di un agguato, nel contesto della faida hip hop tra East Coast e West Coast.\nLa sua morte \u00e8 legata a quella di Tupac Shakur, avvenuta il 13 settembre 1996 a Las Vegas in circostanze molto simili.\nLa sparatoria del marzo 1997.\nNel febbraio 1997 Wallace va in California per promuovere il suo secondo album, la cui uscita \u00e8 prevista per il 25 marzo di quell'anno, e registrare il video musicale per il singolo \"Hypnotize\". Il 5 marzo 1997 concede un'intervista al talk show \"The Dog House\" sulla radio KYLD di San Francisco, in cui dichiara di aver contattato un servizio di sicurezza e, quello stesso giorno, partecipa ad una festa organizzata dalla rivista \"Vibe\" e dall'etichetta discografica Qwest Records al Petersen Automotive Museum di Los Angeles; tra gli ospiti figurano, oltre al rapper, la moglie Faith Evans, il produttore Sean Combs, la cantante R'n'B Aaliyah e membri delle bande criminali dei Crips e dei Bloods.\nIl 9 marzo, alle 00:30 circa, Wallace lascia la festa dopo che le forze dell'ordine decidono di chiuderla per sovraffollamento. Wallace si siede sul sedile del passeggero in auto con il suo amico Damion \"D-Roc\" Butler, il membro dei Junior M.A.F.I.A. Lil' Cease e l'autista, Gregory \"G-Money\" Young; Sean Combs viaggia su un altro autoveicolo con tre guardie del corpo; i due Chevrolet Suburban sono scortati da un Chevrolet Blazer che ospita il capo della sicurezza della Bad Boy Records.\nAlle 00:45 la strada \u00e8 affollata di persone che lasciano la festa; i SUV sono costretti a fermarsi a circa 50 metri dal museo. Una Chevrolet Impala nera si affianca all'auto di Wallace ed il conducente, un afroamericano elegantemente vestito con uno smoking blu, abbassa il finestrino e spara quattro colpi nel torace del rapper con una pistola 9 mm. Wallace viene trasportato immediatamente al Cedars-Sinai Medical Center, ma viene dichiarato morto all'1:15.\nIl caso dell'omicidio.\nRuolo dei Crips.\nL'omicidio di Wallace rimane tuttora irrisolto e ci sono numerose teorie sull'identit\u00e0 dell'omicida e sul movente. Il \"Los Angeles Time\" ipotizza che l'assassinio sia imputabile ai membri dei Crips di Compton, con il movente del mancato pagamento dei servizi di sicurezza prestati per la Bad Boy durante la permanenza nella costa ovest. MTV News pubblica un documento che parla di due testimoni che avrebbero dichiarato all'agenzia Associated Press di aver paura di parlare con la polizia.\nRuolo della Death Row.\nNel 2002 Randall Sullivan pubblica \"LAbyrinth\", un libro che contiene informazioni riguardo agli omicidi di Wallace e Tupac Shakur basato sulle prove raccolte dal dipartimento di polizia di Los Angeles e raccontategli dall'ex poliziotto Russell Poole. Sullivan accusa Marion Knight, il fondatore della Death Row Records conosciuto come Suge, e alcuni affiliati della gang dei Bloods che avrebbero cospirato con l'ufficiale di polizia David Mack per uccidere Wallace e far apparire la morte di Tupac come il risultato di una fittizia faida fra coste portata all'estremo.\nSullivan sostiene che un affiliato di Mack, un tale Amir Muhammad, conosciuto come Harry Billups, potrebbe essere l'assassino in entrambi gli omicidi, grazie alle notizie apprese da un informatore e alla somiglianza con l'identikit diffuso dalla polizia. Nello stesso anno il produttore cinematografico Nick Broomfield produce un documentario investigativo intitolato \"Biggie &amp; Tupac\" basato sulle prove utilizzate per scrivere il libro.\nUn articolo pubblicato da Sullivan sulla rivista \"Rolling Stone\" nel dicembre del 2005, accusa il dipartimento di polizia di Los Angeles di non aver sufficientemente indagato sui legami tra l'omicidio e la Death Row, seguendo le prove portate alla luce da Russel Poole. Sullivan, appoggiato dal poliziotto, accusa anche Sean Combs, produttore e amico del defunto Wallace, di \"non aver pienamente collaborato con la polizia\", ed invita lo staff della Bad Boy a fare lo stesso.\nSviluppi nel 2011.\nNel gennaio 2011 fu annunciato dalla CNN che il caso sulla morte di Notorious B.I.G. sarebbe stato \"rinvigorito\" da nuove informazioni trapelate, portando una squadra formata da investigatori del Los Angeles Police Department, LA County District Attorney's Office e FBI ad approfondire ci\u00f2. Poole, tra i principali uomini che lavorarono alle prime fasi del caso, decise di abbandonare l'incarico datogli perch\u00e9 \u00absi sentiva come se la sua inchiesta fosse ostacolata da alcuni colleghi, ufficiali della polizia di Los Angeles che fuori servizio lavoravano per la Death Row\u00bb, sulla quale egli stesso concentr\u00f2 le sue indagini, credendo e indicando anche dopo il suo abbandono nella figura di Suge Knight il mandante e reale orchestratore sia della morte di Wallace che di Shakur.\nIl processo.\nNel marzo 2005 la famiglia di Wallace presenta una domanda di illecito sulla morte al dipartimento di polizia di Los Angeles appoggiandosi sulle prove raccolte dall'ex poliziotto Russel Poole. I parenti del defunto rapper sostengono che le forze dell'ordine avrebbero avuto abbastanza prove per arrestare un indagato, ma non sarebbero state utilizzate in modo adeguato. David Mack e Amir Muhammad, accusati dall'articolo di Sullivan, inizialmente si offrono come testimoni ma si ritirano dopo essere inseriti tra i sospettati dalla polizia e dall'FBI. Nel luglio 2005 il caso viene archiviato da un giudice per mancanza di prove, ma nel 2006 le indagini vengono riaperte.\nIl 16 aprile 2007 i parenti di Wallace intentano una causa contro la citt\u00e0 di Los Angeles per omicidio colposo, citando anche due poliziotti gi\u00e0 accusati di corruzione: Rafael Perez e Nino Durden. Dopo essere interrogato Perez, sospettato di essere entrato in contatto con la Death Row Records, ammette di aver cospirato, assieme a Mack, nell'omicidio di Christopher Wallace. La famiglia del defunto rapper attacca la polizia losangelina accusandola di aver deliberatamente nascosto le prove del coinvolgimento dei due.\nTeoria del complotto.\nOmicidio politico.\nSecondo John Potash, autore del libro-inchiesta \"FBI War on Tupac Shakur &amp; Black Leaders\", gli omicidi di Shakur e Wallace sarebbero da configurarsi nell'ottica di un piano governativo volto all'eliminazione di figure scomode nella lotta ai movimenti afroamericani potenzialmente dannosi per la societ\u00e0 (come quanto accaduto negli anni '60 con le Pantere Nere). Della stessa opinione anche Lil Kim, sua ex compagna, la quale ha spiegato di credere all'ipotesi di un complotto governativo, al quale sarebbe stato coinvolto anche Suge Knight, teso a soppiantare possibili mire politiche dei due cantanti.\nFilm.\nNel 2018 \u00e8 uscito il film \"City of Lies - L'ora della verit\u00e0\", diretto da Brad Furman, che segue le vicende e le indagini relative all'omicidio."}
{"id": "2906541", "revid": "7", "url": "https://it.wikipedia.org/wiki?curid=2906541", "title": "Nico Lomuto", "text": ""}
{"id": "2906542", "revid": "1005847", "url": "https://it.wikipedia.org/wiki?curid=2906542", "title": "Elezioni parlamentari in Ungheria del 2010", "text": "Le elezioni parlamentari in Ungheria del 2010 si tennero l'11 aprile (primo turno) e il 25 aprile (secondo turno) per il rinnovo dell'Assemblea nazionale. In seguito all'esito elettorale, Viktor Orb\u00e1n, espressione di Fidesz, divenne Primo ministro, nell'ambito di un governo di coalizione col Partito Popolare Cristiano Democratico."}
{"id": "2906544", "revid": "1543377", "url": "https://it.wikipedia.org/wiki?curid=2906544", "title": "Pacific Coast Highway (Christopher Franke)", "text": "Pacific Coast Highway \u00e8 l'album di debutto da solista di Christopher Franke, pubblicato nel 1991 dalla Private Music, di propriet\u00e0 dell'ex compagno nei Tangerine Dream Peter Baumann. L'album \u00e8 stato poi ripubblicato dalla casa discografia di propriet\u00e0 di Franke, la Sonic Images.\nIl primo lavoro solista di Franke, a 3 anni dalla dipartita dai Tangerine Dream, \u00e8 caratterizzato da sonorit\u00e0 melodiche e vicine alla \"new Age\", genere la cui popolarit\u00e0 esplose in quel periodo. Il titolo deve il suo nome all'omonima strada, che fu fonte di ispirazione per Franke nella composizione dell'album."}
{"id": "2906545", "revid": "339392", "url": "https://it.wikipedia.org/wiki?curid=2906545", "title": "Rivalit\u00e0 nel mondo hip hop tra East Coast e West Coast", "text": ""}
{"id": "2906551", "revid": "6923", "url": "https://it.wikipedia.org/wiki?curid=2906551", "title": "Kabaddi", "text": "Kabaddi (a volte traslitterato come \"Kabbadi\" o \"Kabadi\") \u00e8 uno sport di contatto a squadre che ha avuto origine in India come allenamento bellico ricreativo. \u00c8 il gioco nazionale in Punjab, nonch\u00e9 negli stati indiani: Tamil Nadu, Andhra Pradesh. Il termine \"kabaddi\" significa \"trattenere il respiro\" in lingua hindi e veniva scandito durante le partite dall'attaccante, al quale non era permesso respirare durante l'attacco.\nLe regole.\nDue squadre occupano le met\u00e0 opposte di un campo; a turno inviano un attaccante nella met\u00e0 avversaria al fine di guadagnare punti. I punti si ottengono in vari modi: toccando un avversario, spezzando la formazione avversaria, o lottando contro uno di essi singolarmente. Compiute queste azioni l'attaccante deve tornare nella propria met\u00e0 campo senza farsi bloccare dagli avversari. Agli albori del gioco, l'attacco doveva essere eseguito in apnea, per dimostrare la quale l'attaccante ripeteva: \"kabaddi, kabaddi, kabaddi\", da cui il nome del gioco. Nel gioco moderno, invece, si utilizza un timer per conteggiare i 30 secondi di durata massima dell'attacco.\nIl gioco, che combina le caratteristiche del Wrestling e del Rugby, coinvolge le abilit\u00e0 e la potenza di due squadre che si affrontano. \u00c8 un gioco piuttosto semplice ed economico, non richiede n\u00e9 campo spazioso n\u00e9 un'apparecchiatura costosa. Nel Kabaddi, due squadre devono segnare pi\u00f9 punti possibili, toccando o bloccando i giocatori della squadra avversaria. Ogni squadra \u00e8 composta da 12 giocatori, di cui 4 sono fissi e sono in campo, e fanno parte della difesa (stopper) e sei fuori campo, gli attaccanti, che si alternano. Le due squadre combattono per guadagnare pi\u00f9 punti, alternando la difesa e l'attacco. Il campo, di gomma dura, ha una forma rettangolare e misura 13 metri per 10, diviso in due parti uguali con una riga centrale. Ogni met\u00e0 campo \u00e8 divisa da un'altra riga, che separa temporaneamente l'attaccante dai difensori. Il gioco dura 40 minuti e si svolge in due tempi di 20 minuti con una pausa di 5 minuti per il cambio campo.\nParte un attaccante della prima squadra che si trova fuori campo ed entra nel campo avversario dove lo aspettano i 4 difensori, tutti raccolti uno vicino all'altro. Appena l'attaccante entra nel campo avversario parte il countdown di 30 secondi entro i quali l'attaccante deve toccare uno degli avversari e rientrare nel proprio campo. Il difensore che viene toccato deve cercare di placcarlo e di fermarlo impedendo che quest'ultimo ritorni nel proprio campo prima dei 30 secondi. Il punto va all'attaccante se \u00e8 riuscito a toccare e rientrare nel proprio campo prima del termine del countdown, altrimenti va al difensore che \u00e8 stato toccato ed \u00e8 riuscito a fermare l'avversario. Una volta, durante tutta l'azione l'attaccante deve continuare a ripetere \u201ckabaddi kabaddi kabaddi\u201d e, se si interrompe per riprendere fiato, il turno passa all'altra squadra. Nel secondo turno parte invece l'attaccante dell'altra squadra. E si va avanti cos\u00ec per 20 minuti alternando attacco e difesa. Pausa di 5 minuti e si cambia campo. Sono presenti un arbitro e due guardalinee che hanno il compito di verificare che nel placcaggio, nella lotta, nel tentativo di fermare o di scappare, i giocatori non escano fuori campo, altrimenti il punto va all'avversario.\nCompetizioni.\nGiochi asiatici.\nAi Giochi asiatici il kabaddi \u00e8 giocato dal 1990. La nazionale dell'India ha vinto 7 medaglie d'oro in totale. La seconda squadra che vanta pi\u00f9 successi \u00e8 quella del Bangladesh, con 3 medaglie d'argento.\nAsia Kabaddi Cup.\nLa prima (2011) si \u00e8 tenuta in Iran, la seconda (2012) in Punjab.\nKabaddi World Cup.\nLa Coppa del Mondo di kabaddi si \u00e8 giocata per la prima volta nel 2004, poi nel 2007 e viene disputata annualmente a partire dal 2010. La nazionale dell'India ha vinto finora tutte le edizioni della coppa.\nWomen's World Cup.\nNel 2012 si \u00e8 giocata la prima Coppa del Mondo femminile di kabaddi, vinta dalla squadra indiana in finale contro l'Iran. Nel 2013 l'India ha vinto di nuovo, stavolta contro la Nuova Zelanda.\nPro Kabaddi League.\nBasata sulla Indian Premier League di cricket, \u00e8 il campionato indiano dal 2014. Vi partecipano otto squadre.\nUK Kabaddi Cup.\nCoppa che si \u00e8 tenuta nel Regno Unito nel 2013 e ha visto fronteggiarsi le squadre nazionali di India, Inghilterra, Pakistan, USA, Canada ed una squadra locale sponsorizzata da SGPC.\nWorld Kabaddi League.\nLa lega mondiale di kabaddi \u00e8 stata creata nel 2014. Include otto squadre di quattro Paesi (Canada, Inghilterra, Pakistan e USA). Molte squadre appartengono ad attori di Bollywood: Akshay Kumar (Khalsa Warriors), Rajat Bedi e Monty Sikka (Punjab Thunder), Sonakshi Sinha (United Singhs) e Yo Yo Honey Singh (Yo Yo Tigers).\nVariante.\nEsiste inoltre una variante da spiaggia, il \"Beach Kabbadi\".\nCultura di massa.\nFilm in cui \u00e8 presente il kabaddi:\nAnime e manga dove \u00e8 presente il kabaddi:"}
{"id": "2906557", "revid": "15756", "url": "https://it.wikipedia.org/wiki?curid=2906557", "title": "Montegiorgio", "text": "Montegiorgio \u00e8 un comune italiano di abitanti della provincia di Fermo nelle Marche.\nGeografia fisica.\nMontegiorgio sorge su di un colle al centro della media valle del fiume Tenna. Una posizione dominante che spazia dal Monte Conero a nord, i Monti Sibillini ad ovest, il Gran Sasso a sud ed il Mare Adriatico ad est. Dista da Fermo, da Civitanova Marche, da Macerata e da Ascoli Piceno.\nStoria.\nMontegiorgio \u00e8 un centro di origine preistorica e fiorente durante il medioevo.\nIntorno all'anno 1000 vi si stabilirono i monaci farfensi e il luogo fu fortificato con muri di cinta e successivamente si eresse a comune. Si leg\u00f2 con la vicina Fermo seguendone le alterne alleanze tra Stato della Chiesa ed Impero.\nAlla met\u00e0 del Duecento vi si insediarono i francescani e quindi gli eremitani di sant'Agostino. Fu fondato il monastero delle clarisse, al quale risultava annesso un ospedale che fu arricchito da una donazione da parte di Giacomo S. Diotallevi nel 1320. Nel 1357, nel documento noto come \"Costitutiones aegidianae\" era ritenuto di pari importanza a Pesaro e Macerata tra le propriet\u00e0 della Stato della Chiesa.\nIl comune partecip\u00f2 alle lotte che si svolsero nelle Marche tra i Visconti ed il Papato. Il nome di \"terra Montis Georgei\" compare per la prima volta in un documento ufficiale del 1433.\nNel 1816 Montegiorgio venne assegnato alla delegazione apostolica di Macerata.\nPapa Pio VII con la riforma dello Stato Pontificio, assegn\u00f2 Montegiorgio alla delegazione apostolica di Fermo.\nFu annessa al Regno d'Italia nel 1860.\nSimboli.\nLo stemma del comune Montegiorgio \u00e8 stato concesso con decreto del presidente della Repubblica del 21 aprile 1999.\nMonumenti e luoghi d'interesse.\nChiesa di San Giovanni e Benedetto.\n\u00c8 la Chiesa parrocchiale di Montegiorgio.\nChiesa di San Salvatore.\nIl portale o arco del Trecento, \u00e8 la parte rimanente dell'ingresso della chiesa costruita alla fine del secolo XIV e abbattuta nel 1827. Altri frammenti architettonici e pittorici del complesso chiesa-convento agostiniani (la sacrestia) sono visibili nei locali situati sotto la sede scolastica con l'ingresso di fianco all'ufficio delle Poste Italiane.\nChiesa di San Francesco.\nEretta nella parte pi\u00f9 alta del paese nel XIII secolo, era chiamata chiesa di Santa Maria grande. Dedicata successivamente a san Francesco, per volere di Sisto V, fu ristrutturata alla fine XVI secolo secondo i gusti dell'epoca. Aperta al culto fino al crollo di parte del tetto, avvenuto alla met\u00e0 del XX secolo. Annessa alla chiesa vi \u00e8 una cappella in stile gotico che, oltre a monumenti funebri ha le pareti affrescate da Antonio Alberti da Ferrara intorno al 1425. Annesso alla chiesa vi \u00e8 l'odierno Palazzo comunale che dopo la demolizione del precedente edificio gi\u00e0 conventuale conserva lo scalone opera di Panfilo Gentili.\nChiesa di Santa Maria degli Angeli.\nAnnessa al portale della scomparsa San Salvatore; al suo interno affreschi del XIV secolo molto deteriorati.\nBiblioteca comunale \"Monsignore Germano Liberati\".\nAperta nell'anno 1983 e collocata all'interno di Palazzo Passari in piazza Giacomo Matteotti, n. 33 dal 2001 viene gestita dalla sezione locale dell'associazione Archeoclub d'Italia. La biblioteca \u00e8 stata dedicata al Monsignor Germano Liberati che nato l'11 settembre 1939, ordinato Sacerdote da Monsignor Norberto Perini il 19 marzo 1963 e Laureato in Lettere all'Universit\u00e0 di Urbino svolge nell'ambito della Chiesa fermana numerosi incarichi pastorali. Insegn\u00f2 presso il Liceo classico Paolo VI di Fermo. Nel 1997 cre\u00f2 l'ufficio per i beni culturali ecclesiastici della Diocesi di Fermo.\nMonumento ai caduti.\nIl combattente \u00e8 stato realizzato da Gaetano Orsolini.\nTeatro comunale Domenico Alaleona.\n\u00c8 stato ricavato nell'ex Palazzo comunale, di cui rimane l'annessa Torre civica.\nMura castellane.\nSono state realizzate nel XIII e XIV secolo.\nPorte di San Nicol\u00f2 e Sant'Andrea.\nSono state erette nel XVIII secolo.\nBorghi di Cerreto ed Alteta.\nEsempio di castelli medioevali\nCultura.\nMusica.\nBanda musicale Domenico Alaleona.\nCucina.\nLa cucina montegiorgese \u00e8 simile a quella degli altri centri del Fermano.\nI piatti tipici sono:\nTra i dolci tipici si ricordano:\nLiquori:\nAmministrazione.\nAltre informazioni amministrative.\nFa parte dell'area vasta n. 4 di Fermo, dell'Azienda sanitaria unica regionale delle Marche (A.S.U.R. Marche).\nSport.\nHa sede nel comune la societ\u00e0 di calcio S.S.D. Montegiorgio Calcio, fondata nel 1954, militante nel campionato di Serie D 2020-2021.\nLe altre due squadre di calcio sono Audax Montegiorgio e Piane di Montegiorgio calcio.\nImpianti sportivi.\nNella frazione delle Piane \u00e8 presente un ippodromo (Ippodromo San Paolo)."}
{"id": "2906559", "revid": "1543377", "url": "https://it.wikipedia.org/wiki?curid=2906559", "title": "The London Concert (Christopher Franke)", "text": "The London Concert \u00e8 il secondo album da solista di Christopher Franke, pubblicato nel 1992 dalla Varese Sarabande. L'album \u00e8 stato poi ripubblicato dalla casa discografica di Franke, la Sonic Images.\nSi tratta della registrazione live di un concerto tenuto da Franke al \"Royal Apollo Theater\" di Londra nel 1991, dove egli esegue alcuni brani del repertorio Tangerine Dream insieme ad altre nuove composizioni scritte da solista, alcune delle quali provenienti dal suo album di debutto, \"Pacific Coast Highway\". Si tratta dell'album dallo stile pi\u00f9 simile ai lavori con il gruppo, in quanto appunto egli esegue anche composizioni provenienti dall'esperienza con la band."}
{"id": "2906566", "revid": "474175", "url": "https://it.wikipedia.org/wiki?curid=2906566", "title": "Villa Devoto (Buenos Aires)", "text": "Villa Devoto (noto anche come \"Devoto\") \u00e8 un \"barrio\" della citt\u00e0 di Buenos Aires, capitale dell'Argentina.\nHa una popolazione di circa 70\u00a0000 abitanti e si trova ad ovest, al confine con la provincia di Buenos Aires, da cui lo separa l'Avenida General Paz.\n\u00c8 uno spazio urbano residenziale caratterizzato da case basse, una volta considerato \"il giardino della citt\u00e0\", poich\u00e9 possedeva pi\u00f9 alberi che qualsiasi altro quartiere, caratteristica oramai persa. Ha per\u00f2 pochi palazzi alti e scarso traffico veicolare rispetto ad altri quartieri.\nA Villa Devoto si trova il punto pi\u00f9 alto della capitale argentina, nell'intersezione dei viali Francisco Beir\u00f3 e Chivilcoy, in cui si raggiunge l'altezza della cupola del Congresso Nazionale.\nIn questo quartiere abit\u00f2 durante gli anni '90 il calciatore Diego Armando Maradona (nato nella periferia di Buenos Aires), e parte della sua famiglia ancora nella zona.\nToponimo.\nRiceve il suo nome in omaggio a don Antonio Devoto, immigrato ligure di Lavagna, antico proprietario di quei terreni e di una delle pi\u00f9 grandi fortune del Sudamerica, insignito nel 1916 da Vittorio Emanuele III d'Italia con il titolo di Conte.\nInfrastrutture e trasporti.\nFerrovie.\nVilla Devoto \u00e8 servita da una propria stazione ferroviaria posta lungo la linea suburbana San Mart\u00edn che unisce Buenos Aires con le localit\u00e0 della parte nord-occidentale dell'area metropolitana bonaerense.\nSport.\nLa principale societ\u00e0 calcistica di Villa Devoto \u00e8 il Club Atl\u00e9tico General Lamadrid."}
{"id": "2906569", "revid": "123443612", "url": "https://it.wikipedia.org/wiki?curid=2906569", "title": "Sulla questione ebraica", "text": "Sulla questione ebraica \u00e8 un'opera di Karl Marx scritta nel 1843 e pubblicata per la prima volta a Parigi con il titolo tedesco \"Zur Judenfrage\" nel \"Deutsch-Franz\u00f6sische Jahrb\u00fccher\".\nIl saggio critica due studi dell'esponente della sinistra hegeliana Bruno Bauer, \"Die Judenfrage\" (\"La questione ebraica\") e \"Die F\u00e4higkeit der heutigen Juden und Christen, frei zu werden\" (\"La capacit\u00e0 degli ebrei e cristiani d'oggi di diventar liberi\"). In questi saggi Bauer sostiene che gli ebrei possono ottenere un'emancipazione politica solo rinunciando alla loro particolare coscienza religiosa, poich\u00e9 l'emancipazione politica richiede uno stato secolare, che Bauer assume non lasciare spazio per identit\u00e0 sociali quali la religione. Secondo Bauer le richieste della religione sono incompatibili con l'idea dei Diritti dell'Uomo. La vera emancipazione politica, per Bauer, richiede l'abolizione della religione.\nMarx usa il saggio di Bauer come occasione per una sua propria analisi dei diritti liberali. Marx sostiene che Bauer sia in errore nella sua assunzione che in uno \"stato secolare\" la religione non giocherebbe pi\u00f9 un ruolo principale nella vita sociale e, come esempio, segnala la pervasione della religione negli Stati Uniti che, al contrario della Prussia, non hanno una religione di Stato.\nNell'analisi di Marx, lo \"stato secolare\" non \u00e8 opposto alla religione, ma piuttosto la presuppone. L'abolizione, per i cittadini, delle qualificazioni di religione o di propriet\u00e0 non significa l'abolizione della religione o della propriet\u00e0, ma solo introduce un modo di guardare agli individui in astrazione ad esse.\nMarx sposta poi la questione dalla libert\u00e0 religiosa all'analisi fatta da Bauer dell'\"emancipazione politica\", concludendo che, mentre gli individui possono essere \"spiritualmente\" e \"politicamente\" liberi in uno stato secolare, essi possono essere ancora privi di libert\u00e0 a causa della disuguaglianza economica, un presupposto che pi\u00f9 tardi former\u00e0 la base delle sue critiche al capitalismo.\nSebbene Marx fosse di origine ebraica, quest'opera fu accusata da alcuni commentatori di essere antisemita."}
{"id": "2906571", "revid": "287204", "url": "https://it.wikipedia.org/wiki?curid=2906571", "title": "Madonna col Bambino in trono e due angeli (Maestro del Bigallo)", "text": "La Madonna col Bambino in trono e due angeli (o \"Madonna Bardini\") \u00e8 un dipinto tempera su tavola del Maestro del Bigallo, databile al 1230 circa e conservato nella Galleria degli Uffizi a Firenze.\nStoria.\nL'opera si trova esposta nel museo dal 2007, acquistata l'anno prima dall'antiquario Fabrizio Moretti con fondi speciali gestiti direttamente dalla Soprintendenza per il Polo Museale Fiorentino. \nSi ignora la collocazione originaria dell'opera, che nel XIX secolo venne immessa sul mercato da Stefano Bardini, finendo in collezioni estere tra cui quelle di Charles Fairfax Murray e Joseph Duveen.\nDescrizione e stile.\nL'opera, in buono stato di conservazione, \u00e8 tra le migliori dell'anonimo artista, uno dei primi maestri di pittura italiani di cui \u00e8 stato possibile tracciare un catalogo di opere, ed \u00e8 molto significativa della pittura fiorentina nella prima met\u00e0 del Duecento. \nLa Vergine troneggia sporgendo con la testa e l'aureola oltre i confini della tavola rettangolare, come tipico nelle opere dell'epoca. Maria \u00e8 raffigurata su un trono stilizzato, composto da pi\u00f9 strati bombati e da un cuscino rosso, e tiene in braccio il Bambino benedicente; i piedi sono poggiati su una pedana rozzamente scorciata; come tipico, due piccoli angeli simmetrici in volo riempiono i due angoli ai lati delle spalle della Vergine. \nIl manto \u00e8 rosso ed \u00e8 avvolto con pesanti pieghe del panneggio, sviluppato in maniera geometrica e piatta, con sfumature date da strisce di colore. Alle gambe spunta la veste azzurra con puntini dorati, pure organizzata in pieghe stilizzate che suggeriscono, con una certa libert\u00e0, la forma delle ginocchia sottostanti. Le forme tendono a dilatarsi, dando al gruppo sacro il tono di una solenne e maestosa raffigurazione, distaccata come suggerisce anche la leggera deviazione in tralice dello sguardo, tipica dell'artista. \nIl Bambino fa uscire il braccio dal mantello candido, con un gesto che \u00e8 ripreso dalla \"Madonna di Rovezzano\" (Firenze, chiesa di Sant'Andrea a Rovezzano), ritenuta la pi\u00f9 antica opera di scuola fiorentina pervenutaci, anche se il Maestro del Bigallo addolc\u00ec il gesto in maniera pi\u00f9 accattivante, facendo spuntare il gomito sotto la fascia che arriva fino al collo."}
{"id": "2906573", "revid": "366419", "url": "https://it.wikipedia.org/wiki?curid=2906573", "title": "Canadair CL-28", "text": ""}
{"id": "2906574", "revid": "287204", "url": "https://it.wikipedia.org/wiki?curid=2906574", "title": "Teophilo", "text": ""}
{"id": "2906575", "revid": "1543377", "url": "https://it.wikipedia.org/wiki?curid=2906575", "title": "Enchanting Nature", "text": "Enchanting Nature \u00e8 il secondo album in studio di Christopher Franke, pubblicato nel 1995 dalla Earthone Records.\nIl disco.\nProseguendo sulle sonorit\u00e0 del primo lavoro, questo secondo album \u00e8 una sorta di compilation di brani caratterizzati da un sound new Age e dedicati, come intuibile dal titolo, alla natura. Molte sono anche le influenze di tipo ambient che rendono questo l'album pi\u00f9 minimale ed intimo di Franke. Si tratta, inoltre, della definitiva rottura con il sound Tangerine Dream: se gi\u00e0 ve ne erano poche tracce in \"Pacific Coast Highway\", in quest'album non vi sono influenze dal passato, in quanto lo stile di tutti i brani \u00e8 incentrato nel risaltare l'aspetto della natura.\nDue tracce (\"Purple Waves\" e \"Big Sur Romance\") sono state riprese dal precedente album."}
{"id": "2906576", "revid": "287204", "url": "https://it.wikipedia.org/wiki?curid=2906576", "title": "Teophilo Bettencourt Pereira", "text": ""}
{"id": "2906580", "revid": "122677439", "url": "https://it.wikipedia.org/wiki?curid=2906580", "title": "Cuneo fiscale", "text": "Il cuneo fiscale \u00e8 un indicatore degli effetti della tassazione sul reddito dei lavoratori, l'occupazione e il mercato del lavoro.\nViene espresso come percentuale del costo di lavoro ed \u00e8 definito dall'OCSE come il rapporto tra le tasse pagate da un lavoratore medio e il costo totale del lavoro per il datore di lavoro. Ai fini del calcolo il lavoratore viene presupposto come singolo, senza figli. Il suo valore medio indica quanto le tasse sul lavoro scoraggino l'impiego. \nIl cuneo fiscale nelle scienze economiche.\nIl cuneo fiscale \u00e8 la deviazione dal punto di equilibrio prezzo/quantit\u00e0 come risultato della tassazione che obbliga i consumatori a pagare di pi\u00f9 per un bene e i fornitori a ricevere di meno.\nSeguendo la legge della domanda e offerta, se il prezzo sostenuto dai consumatori risulta incrementato e il prezzo ottenuto dai fornitori risulta diminuito, la quantit\u00e0 scambiata diminuisce. Dopo che una tassa \u00e8 introdotta, un nuovo equilibrio \u00e8 raggiunto con i consumatori che pagano di pi\u00f9 (\"P* \u2192 Pc\"), i fornitori che ricevono di meno (\"P* \u2192 Pf\"), e la quantit\u00e0 scambiata che si riduce (\"Q* \u2192 Qt\"). La differenza tra formula_1 e formula_2 sar\u00e0 equivalente all'importo della tassa.\nSia i consumatori che i fornitori pagano una qualche proporzione della tassa introdotta; la suddivisione della tassa dipende dalla struttura delle curve di domanda e offerta. Se la curva dell'offerta tende ad appiattirsi nel tempo, i consumatori tendono a pagare una porzione maggiore della tassa.\nAttraverso l'elasticit\u00e0 della domanda \u00e8 possibile capire chi, fra produttori e consumatori, sopporter\u00e0 in misura maggiore il peso della nuova imposta.\nIn particolare, nel caso di una domanda fortemente elastica (quindi molto suscettibile a variazioni di prezzo del bene) il carico della nuova imposta verr\u00e0 sopportato maggiormente dai produttori (in termini di mancato guadagno a seguito della diminuzione di domanda)\nNel caso di domanda scarsamente elastica (quindi poco suscettibile a variazioni di prezzo), la maggior parte del peso dell'imposta sar\u00e0 sostenuto dai consumatori, in termini di aumento del prezzo finale; (in questo caso, il ricavo del produttore non si modificherebbe di molto, in quanto la domanda dei consumatori, anche dopo l'introduzione dell'imposta, non subirebbe grosse deviazioni)\nPi\u00f9 in generale, gli effetti pi\u00f9 rilevanti provocati dall'introduzione di una nuova imposta sono:\nIn Europa un elevato carico fiscale ha creato grandi effetti marginali del cuneo fiscale.\nGli effetti del cuneo fiscale sono valutabili nel costo del lavoro dove la domanda \u00e8 rappresentata dalla richiesta delle aziende, l'offerta dal lavoro degli occupati e il cuneo fiscale \u00e8 dato dalla tassazione che lo Stato impone per il rapporto giuridico di lavoro.\nIl cuneo fiscale nel mercato del lavoro.\nIl cuneo fiscale \u00e8 un indicatore percentuale che indica il rapporto tra tutte le imposte sul lavoro (dirette, indirette e contributi previdenziali) e il costo del lavoro complessivo.\nPu\u00f2 essere determinato sia per i lavoratori dipendenti sia per i lavoratori autonomi o liberi professionisti. Le imposte considerate nella determinazione del cuneo fiscale sono sia a carico del datore di lavoro o committente sia del lavoratore dipendente o autonomo o libero professionista.\nLa pressione fiscale apparente \u00e8 invece determinata per uno Stato come incidenza della imposizione fiscale in rapporto al PIL e si differenzia dal cuneo fiscale che \u00e8 riferito all'incidenza della imposizione fiscale sul costo del lavoro.\nCuneo fiscale vs costo del lavoro.\nNon deve essere confuso il cuneo fiscale con il costo del lavoro per unit\u00e0 di prodotto. Infatti non \u00e8 l'incidenza di un elevato cuneo fiscale quella che determina un alto costo del lavoro per unit\u00e0 di prodotto per l'azienda, in quanto i servizi erogati dallo Stato e finanziati con l'imposizione fiscale, possono essere anche pi\u00f9 costosi se posti a carico del singolo lavoratore individualmente che li ottiene sul libero mercato. \nIl costo del lavoro \u00e8 comprensivo della retribuzione lorda pagata dal datore e dei contributi pagati dalle imprese.\nSecondo i dati OCSE del 2018, con un prelievo del 47.7% l'Italia era al terzo posto nella classifica dei Paesi con la maggior imposizione fiscale, dopo Germania e Belgio, e allo stesso livello della Francia. Tuttavia, il costo del lavoro in Italia era al 17\u00b0 per le retribuzioni lorde, posto che scendeva al 19\u00b0 per quelle nette liquidate ai lavoratori.\nApplicazione.\nIl cuneo fiscale \u00e8 un indicatore della somma di tutte le imposte che gravano sul costo complessivo del lavoro (sostenuto quindi dal datore di lavoro o dal committente per ottenere le prestazioni del lavoratore dipendente, o del lavoratore autonomo o libero professionista), in rapporto al costo complessivo del lavoro offerto ovvero la differenza tra \"stipendio o salario lordo\" e \"stipendio netto\" percepito dal lavoratore, ossia quelle somme dette anche \"trattenute\" fiscali.\nSottraendo quindi al costo complessivo del lavoro la somma delle imposte che determinano il cuneo fiscale, si ricava il reddito reale netto disponibile percepito dal lavoratore. Si pu\u00f2 esprimere anche come percentuale tra l'incidenza di tutte le imposte (dirette, indirette e contributi previdenziali) e il costo complessivo del lavoro.\nMisurazione.\nL'ampiezza del cuneo fiscale \u00e8 la somma tra le trattenute al lavoratore e gli oneri a carico dell'azienda e le imposte a carico del lavoratore.\nUn altro modo di misurare il cuneo fiscale \u00e8 di considerare la sua ampiezza in percentuale sul costo totale del lavoro. Si parla in questo caso di \"incidenza percentuale del prelievo contributivo e fiscale sul costo del lavoro\".\nEssendo legato a trattenute statali ovvero ad imposte il cuneo fiscale \u00e8 in qualche modo legato alla pressione fiscale individuale o \"total tax rate\", (da non confondere con la pressione fiscale apparente) sui contribuenti: quanto maggiore \u00e8 il cuneo fiscale tanto maggiore \u00e8 il total tax rate a parit\u00e0 di altre imposte.\nRapporto di lavoro, costo del lavoro, cuneo fiscale, cuneo fiscale previdenziale e spesa pubblica.\nLa tassazione che lo Stato impone sul rapporto di lavoro si distingue per le destinazioni di spesa pubblica in:\nLa tassazione che finisce nella fiscalit\u00e0 generale, serve a finanziare la cosiddetta spesa pubblica per servizi indivisibili generali es. sicurezza, infrastrutture, scuola ecc.\nLa tassazione che \u00e8 destinata alla spesa previdenziale, pur essendo anch'essa una spesa pubblica indivisibile e legata alle assicurazioni sociali obbligatorie, ha comunque un rapporto sinallagmatico con il rapporto giuridico di lavoro e con il costo del lavoro in quanto in via indiretta costituisce un servizio pubblico a prestazione individuale.\nCuneo fiscale e cuneo fiscale previdenziale.\nIn linea di massima il cuneo fiscale previdenziale finanzia i sistemi pensionistici obbligatori che restituiscono ai lavoratori sotto forma di servizi pubblici equivalenti (con l'integrazione di trasferimenti dalla fiscalit\u00e0 generale) pertanto nel costo del lavoro il cuneo fiscale previdenziale rappresenta un costo dei diritti dei lavoratori in un determinato paese.\nLa differenza tra il cuneo fiscale e il cuneo fiscale previdenziale rappresenta quindi la tassazione posta sul rapporto giuridico di lavoro con destinazione per la fiscalit\u00e0 generale ossia al finanziamento della spesa pubblica indivisibile.\nLavoratori tutelati e lavoratori privi di tutele: il conflitto inter e intragenerazionale in Italia.\nDall'analisi del cuneo fiscale previdenziale, del cuneo fiscale e del total tax rate a carico dei singoli rapporti di lavoro legali in Italia, emerge la distinzione tra figure pi\u00f9 tutelate ed altre meno tutelate che anzi pagano i costi delle tutele che non hanno attraverso una imposizione fiscale differenziata ad hoc.\nTale confronto \u00e8 estendibile anche nel tempo per verificare la differenza di prestazioni previdenziali previste attualmente e quelle previste in futuro e valutare come il sistema pensionistico italiano effettui una solidariet\u00e0 intergenerazionale e una solidariet\u00e0 intragenerazionale dai poveri verso i ricchi.\nLavoratore dipendente.\nIl cuneo fiscale sul lavoro del lavoratore dipendente in Italia \u00e8 costituito dalle seguenti imposte:\nLa quota di contributi previdenziali a carico del lavoratore nel 2013 era mediamente del 9% (imposta diretta).\nLa quota di contributi previdenziali a carico del datore di lavoro nel 2013 era mediamente del 34%, comprensiva del 9% a carico del lavoratore, (imposta indiretta).\nInoltre vi era una quota variabile fino a 13 punti di contributi assistenziali.\nLavoratore autonomo (artigiano, commerciante, coltivatore diretto).\nIl cuneo fiscale sul lavoro del lavoratore autonomo in Italia \u00e8 costituito dalle seguenti imposte:\nLibero professionista.\nIl cuneo fiscale sul lavoro del libero professionista in Italia \u00e8 costituito dalle seguenti imposte:\nNel 2013 il cuneo fiscale per un libero professionista iscritto ad Inarcassa poteva superare tranquillamente il 60%.\nPolitica ed economia.\nIl cuneo fiscale \u00e8 argomento di studio della Scienza delle finanze ed anche argomento di acceso dibattito politico per le sue implicazioni redistributive. Nel tipico confronto di economia pubblica tra equit\u00e0 ed efficienza, un aumento del cuneo fiscale \u00e8 visto come uno spostamento verso una maggiore equit\u00e0 (redistribuzione) mentre una diminuzione \u00e8 un passo verso una maggiore efficienza a favore di lavoratori e imprese.\nUn confronto puramente quantitativo tra misure del cuneo fiscale tra differenti paesi o periodi ha poco significato se non \u00e8 accompagnato da un'analisi qualitativa dei risultati ottenuti con la spesa pubblica finanziata dal gettito fiscale del cuneo stesso. Non esiste una quantit\u00e0 ideale di cuneo fiscale: il cuneo fiscale presente in ciascun paese \u00e8 dovuto infatti allo schema impositivo in vigore in quel paese, che a sua volta dipende da una serie di accadimenti politici e storici, nonch\u00e9 dalla situazione economico-contabile dello Stato ovvero del suo bilancio statale.\n\u00c8 interessante notare come, essendo l'ampiezza del cuneo fiscale una somma, diminuzioni di uguale ammontare nell'ampiezza del cuneo fiscale possono essere ottenute sia riducendo le imposte ai lavoratori sia riducendo le imposte alle imprese. Appare evidente allora come \"ridurre il cuneo fiscale\" sia un concetto piuttosto vago: sarebbe infatti necessario specificare anche come, in pratica quale sar\u00e0 il rapporto tra la diminuzione dell'uno o dell'altro termine della somma.\nCritiche all'informazione economica sul cuneo fiscale.\nNel dibattito politico economico diverse istituzioni propongono proprie definizioni del termine cuneo fiscale che tendono a ingenerare disinformazione sulla materia.\nCritiche alla definizione della Treccani.\nNella definizione di Treccani \"per cuneo fiscale in economia si intende la differenza tra l'onere del costo del lavoro sostenuto dall'impresa, inclusi gli importi versati al fisco e agli enti di previdenza, e la retribuzione netta percepita dal lavoratore.\nTale definizione risulta parziale e fuorviante per due motivi:\nLa situazione in Italia.\nL'OCSE nell'annuale rapporto sul prelievo fiscale e sui salari, aggiornato al 2006, ha calcolato che in Italia l'incidenza percentuale sul costo del lavoro delle tasse personali sul reddito e dei contributi sociali a carico del lavoratore e delle imprese si attesta al 45,20% collocando l'Italia al settimo posto tra i 30 (2007) Paesi OCSE, dopo Belgio, Germania, Ungheria, Francia, Svezia, Austria. Nei paesi OCSE il cuneo fiscale oscilla tra le percentuali superiori al 50% di Belgio, Germania, Francia e Ungheria e quelle inferiori al 19% di Messico e Corea. Negli Stati Uniti, \u00e8 pari al 29,1%.\nSempre dalla stessa fonte appare come il cuneo fiscale in Italia sia diminuito dal 46,4% del 2000, al 45,2% del 2006 (i dati riguardano il caso di un lavoratore single senza figli che ha una remunerazione pari alla media nazionale).\nDall'esame comparato di questo indicatore emerge che l'Italia \u00e8 in linea con la Francia e la Germania, che presentano una struttura del welfare simile alla nostra; un valore nettamente inferiore del cuneo fiscale si registra nel Regno Unito, dove per\u00f2 i lavoratori devono attingere alla busta paga per finanziare privatamente tramite il mercato una parte di beni e servizi sociali che i loro colleghi dell'Europa continentale ricevono dallo stato sociale.\nLe proposte di intervento.\nNel corso delle Elezioni politiche italiane del 2006, la coalizione di centro-sinistra guidata da Romano Prodi ha proposto l'obiettivo di diminuire di 5 punti percentuali il cuneo fiscale; la maggiore critica della Casa delle Libert\u00e0 a questo punto del programma dell'Unione riguard\u00f2 la copertura finanziaria di una riduzione cos\u00ec importante e immediata. A tale obiezione l'Unione ha ribattuto che solo un intervento consistente e immediato pu\u00f2 generare rapidamente quelle risorse aggiuntive a disposizione delle imprese e dei consumatori necessarie ad agevolare la ripresa economica e che le risorse necessarie sarebbero state inferiori a quelle indispensabili alla realizzazione di alcuni punti del programma elettorale della Casa delle libert\u00e0. La riduzione del cuneo fiscale \u00e8 stato parte integrante del programma del Governo Prodi II presentato alle Camere in apertura della XV Legislatura.\nFinanziaria 2007.\nCon la Finanziaria 2007 il Governo Prodi ha effettuato un primo taglio del cuneo fiscale. Il suo impatto \u00e8 stato stimato essere del 5%, di cui 3% a favore delle imprese e 2% a favore dei lavoratori.\nLa riduzione del cuneo fiscale per imprese, banche e assicurazioni \u00e8 stata disciplinata dall'articolo 1, commi 266-269, della legge 27 dicembre 2006, n. 296, nonch\u00e9 dalle disposizioni introdotte dall'articolo 15-bis del decreto legge 2 luglio 2007, n. 81, convertito, con modificazioni, dalla legge 3 agosto 2007, n. 127."}
{"id": "2906581", "revid": "1543377", "url": "https://it.wikipedia.org/wiki?curid=2906581", "title": "Imagine (singolo John Lennon)", "text": "Imagine \u00e8 un brano musicale di John Lennon pubblicato nel 1971. \u00c8 la canzone pi\u00f9 celebre e rappresentativa dell'autore tra quelle realizzate durante la sua carriera da solista, dopo lo scioglimento dei Beatles. Fu pubblicata sull'album \"Imagine\" e successivamente come singolo negli Stati Uniti d'America (11 ottobre 1971) assieme a \"It's So Hard\". Successivamente nel 1975 il brano fu ripubblicato come singolo anche per il mercato britannico (Lato B: \"Working Class Hero\").\nCo-prodotta da Lennon e Y\u014dko Ono insieme al produttore discografico Phil Spector, la canzone venne incisa nello studio casalingo di Lennon a Tittenhurst Park, Ascot, Inghilterra, nel maggio 1971. Un mese dopo la pubblicazione dell'omonimo album in settembre, \"Imagine\" venne pubblicata su singolo negli Stati Uniti. Da allora \u00e8 stato calcolato che il 45 giri abbia venduto oltre 1,6 milioni di copie nel solo Regno Unito. Nel 1985, una zona del Central Park di New York \u00e8 stata dedicata a Lennon, con il nome Strawberry Fields Memorial, e l\u00ec venne installato un mosaico permanente con la scritta \"Imagine\". Poco tempo prima del suo assassinio, Lennon riconobbe il contributo della Ono quale ispiratrice del concetto dietro a \"Imagine\"; ammettendo che all'epoca non si era sentito ancora cos\u00ec maturo da inserire anche il suo nome tra gli autori del brano.\nDozzine di artisti hanno reinterpretato il pezzo, inclusi Madonna, Stevie Wonder, Joan Baez, Lady Gaga, Elton John, Queen, David Bowie, Diana Ross e Avril Lavigne. Emeli Sand\u00e9 ne incise una cover per la cerimonia di chiusura dei Giochi della XXX Olimpiade nell'agosto 2012.\nDescrizione.\n\"Imagine\" viene spesso citata come uno dei brani musicali pi\u00f9 belli della storia della musica rock; la rivista \"Rolling Stone\", per esempio, l'ha posizionata al terzo posto nella classifica dei migliori brani musicali di tutti i tempi. L'ex presidente degli Stati Uniti d'America Jimmy Carter ha dichiarato che in molti paesi del mondo la canzone \"Imagine\" gode dello stesso rispetto che viene riservato agli inni nazionali.\nIl brano viene solitamente letto in chiave pacifista, ma lo stesso Lennon ammise che i contenuti del testo di \"Imagine\" la avvicinano pi\u00f9 al Manifesto del partito comunista che a un inno alla pace: \u00e8 infatti una societ\u00e0 laica in cui non trionfino i valori del materialismo, dell'utilitarismo e dell'edonismo che viene auspicata nel testo. Lennon afferm\u00f2 che il brano era \u00abanti-religioso, anti-nazionalista, anti-convenzionale e anti-capitalista, e viene accettato solo perch\u00e9 \u00e8 coperto di zucchero\u00bb. Y\u014dko Ono disse che il messaggio di \"Imagine\" si poteva sintetizzare dicendo che \u00absiamo tutti un solo mondo, un solo paese, un solo popolo\u00bb.\nComposizione e significato.\nLennon compose \"Imagine\" all'inizio del 1971, su un pianoforte Steinway nella sua camera da letto a Tittenhurst Park, la sua residenza in stile Tudor a Ascot, Berkshire, Inghilterra. Y\u014dko Ono era presente quando John scrisse la melodia, gli accordi e quasi tutte le parole del testo, arrivando quasi a completare il pezzo in una sola sessione di scrittura. Descritta come una ballata al pianoforte eseguita in stile soft rock, la tonalit\u00e0 della canzone \u00e8 in Do maggiore.\nVarie poesie di Y\u014dko Ono incluse nel suo libro \"Grapefruit\" del 1964 ispirarono Lennon per la scrittura del testo di \"Imagine\", in particolare, quella riprodotta sul retro di copertina del vinile originale dell'album \"Imagine\", intitolata \"Cloud Piece\", che recita: \"Imagine the clouds dripping, dig a hole in your garden to put them in\" (\"Immagina le nuvole gocciolanti, scava un buco nel tuo giardino per raccoglierle\"). A posteriori, Lennon disse che la canzone \"doveva essere accreditata a Lennon/Ono\". Quando fu interrogato sul significato del brano durante un'intervista del dicembre 1980 concessa a David Sheff per la rivista \"Playboy\", Lennon disse a Sheff che Dick Gregory aveva regalato a lui e Y\u014dko un libro di preghiere cristiane, che gli ispirarono il concetto alla base della canzone:\nMischiando l'influenza di \"Cloud Piece\" e del libro di preghiere donatogli da Gregory, Lennon scrisse quello che l'autore John Blaney descrisse un \"inno umanista per il popolo\". Blaney scrisse: \"Lennon sostiene che l'armonia globale \u00e8 alla nostra portata, ma solo se rifiutiamo i meccanismi di controllo sociale che limitano il potenziale umano.\" David Fricke di \"Rolling Stone\" comment\u00f2: \"[Lennon] chiede l'unit\u00e0 e l'uguaglianza costruite sulla completa eliminazione dell'ordine sociale moderno: confini geopolitici, religioni organizzate, [e] classi sociali.\"\nLennon dichiar\u00f2: \u00ab\"Imagine\", che dice: \"Immagina che non esistano pi\u00f9 religioni, nazioni, o politici\", \u00e8 virtualmente il manifesto del partito comunista, anche se io non sono particolarmente un comunista e non appartengo a nessun movimento politico\u00bb. Egli disse al \"New Musical Express\": \u00abNon esiste un vero stato comunista al mondo; bisogna capirlo. Il Socialismo del quale parlo io ... non \u00e8 quello messo in atto da qualche sciocco russo, o cinese. Quello potrebbe soddisfare loro. Noi, invece dovremmo avere un gentile ... socialismo britannico.\u00bb Yoko Ono descrisse il significato testuale di \"Imagine\" \"solo quello in cui John credeva: che siamo tutti un paese solo, un mondo, un popolo.\" Alcuni commentatori descrissero la canzone come un pezzo dalle forti tinte anti-religiose, al punto che alcuni definirono \"Imagine\" \"un inno all'ateismo\".\nMa il concetto fondamentale del quale tratta la canzone, \u00e8 che se tutti immaginiamo un mondo migliore, sar\u00e0 pi\u00f9 facile raggiungere un futuro migliore. Nel 1980, poco tempo prima di essere ucciso, Lennon disse a proposito di \"Imagine\":\nL'impatto del brano \u00e8 stato smussato in una certa misura dall'eccesso di esposizione mediatica successiva alla morte di Lennon, ma il suo radicalismo utopico continua ad avere una straordinaria forza emotiva.\nRegistrazione.\nLennon e Ono co-produssero la canzone e l'album insieme a Phil Spector, che a proposito della traccia disse: \u00abSapevamo cosa stavamo per fare ... John avrebbe fatto una dichiarazione politica forte, ma anche molto commerciale allo stesso tempo ... Ho sempre pensato che \"Imagine\" fosse come l'inno nazionale\u00bb.\nLa seduta di registrazione si svolse il 27 maggio 1971 agli Ascot Sound Studios, il nuovo studio di registrazione casalingo di Lennon costruito a Tittenhurst Park, e la sovraincisione della sezione archi ebbe luogo il 4 luglio 1971 al Record Plant di New York City. Rilassata e informale, la seduta inizi\u00f2 a mattinata inoltrata, proseguendo fino all'ora di cena. Lennon port\u00f2 ai musicisti la progressione di accordi e l'arrangiamento del brano, facendoglielo provare fino a quando non furono pronti per registrare. Nello sforzo di ricreare il sound desiderato da Lennon, Spector effettu\u00f2 alcuni tentativi registrando Lennon e Nicky Hopkins mentre suonavano il piano in ottave differenti sullo stesso pianoforte. Inoltre, tent\u00f2 anche di registrare la parte di piano di Lennon nella \"stanza bianca\" dove era il pianoforte a coda della coppia. Tuttavia, dopo un'ora di prove ci si rese conto che l'acustica della stanza non andava bene, e Spector abbandon\u00f2 l'idea in favore dello studio. Furono incise tre take del pezzo, e la seconda venne scelta per la pubblicazione.\nPubblicazione ed accoglienza.\nPubblicata dalla Apple Records negli Stati Uniti nell'ottobre 1971, \"Imagine\" divenne il singolo pi\u00f9 venduto della carriera solista di Lennon. Raggiunse la posizione numero 3 nella classifica \"Billboard\" Hot 100 e la vetta della \"RPM\" in Canada, restandoci per due settimane. Alla sua uscita il testo della canzone caus\u00f2 proteste da parte di gruppi religiosi, in particolare il verso: \"\u00abImagine there's no heaven\u00bb\" (\"Immagina che non ci sia un paradiso\"), fu tra i pi\u00f9 criticati. Quando durante una delle sue ultime interviste venne chiesto all'autore il suo parere circa il brano, Lennon disse di considerarlo buono tanto quanto qualsiasi altra canzone da lui scritta con i Beatles. Egli descrisse il significato del pezzo unitamente al suo successo commerciale: \u00abAnti-religiosa, anti-nazionalistica, anti-convenzionale, anti-capitalista, ma poich\u00e9 coperta di zucchero, la canzone viene accettata ... Adesso capisco come bisogna fare. Dare i propri messaggi politici insieme a un po' di miele\u00bb. In una polemica lettera aperta a Paul McCartney pubblicata su \"Melody Maker\", Lennon scrisse: \u00ab\"Imagine\" \u00e8 \"Working Class Hero\" con dello zucchero sopra per i conservatori come te!\u00bb. Il 30 novembre 1971, l'album \"Imagine\" raggiunse la vetta delle classifiche in Gran Bretagna. Il disco divenne il pi\u00f9 grande successo commerciale della carriera solista di John Lennon.\nIn Gran Bretagna, \"Imagine\" fu pubblicata su singolo solo nel 1975 in contemporanea con l'uscita della raccolta \"Shaved Fish\". Il 45 giri raggiunse la posizione numero 6 nella Official Singles Chart. A seguito dell'assassinio di Lennon nel 1980, il singolo rientr\u00f2 in classifica, salendo fino in prima posizione, dove rimase per quattro settimane nel gennaio 1981. \"Imagine\" venne ripubblicata su singolo nel Regno Unito nel 1988, raggiungendo la posizione numero 45, e ancora una volta nel 1999, raggiungendo la terza posizione.\nFilm.\nNel 1972, John &amp; Y\u014dko produssero un film intitolato \"Imagine\" per accompagnare l'uscita dell'omonimo album. Nella prima scena del film si vede la coppia, avvolta nella nebbia, che cammina nel parco della loro villa, appena arrivano alla soglia di casa inizia a sentirsi \"Imagine\". Sopra la porta di ingresso della casa c'\u00e8 un cartello con scritto: \"This Is Not Here\", il titolo della mostra d'arte concettuale di Ono all'epoca a New York. La scena seguente mostra Lennon seduto a un pianoforte a coda bianco in una stanza poco illuminata, totalmente bianca. Y\u014dko Ono apre gradualmente le tende delle finestre della stanza lasciando penetrare la luce, rendendola sempre pi\u00f9 illuminata con il procedere della canzone. Al termine del brano, la Ono siede accanto a Lennon al piano, e i due si scambiano uno sguardo, accennano un sorriso, e poi si baciano.\nNonostante che il film fosse deriso dai critici come il \u00abpi\u00f9 costoso filmino amatoriale di sempre\u00bb, il \"video\" della canzone \u00e8 comunque rimasto celebre e possiede una certa pregnanza emotiva.\nVideoclip.\nIl video della canzone \"Imagine\", tratto dall'omonimo film di John &amp; Y\u014dko, che vede Lennon seduto al pianoforte mentre esegue il brano in una stanza totalmente bianca, \u00e8 rimasto celebre negli anni. \u00c8 stato utilizzato in molteplici occasioni in tutto il mondo, in occasione di programmi TV, documentari, e trasmesso in simultanea in diverse parti del mondo per commemorare la figura di John Lennon nella data che sarebbe stata quella del suo cinquantesimo compleanno (9 ottobre 1990) se non fosse stato assassinato.\nUn nuovo videoclip del brano venne realizzato da Zbigniew Rybczy\u0144ski nel 1986 in HDTV. Nel video musicale diversi personaggi attraversano varie stanze comunicanti tra loro (in realt\u00e0 si tratta della stessa stanza) con vista su New York, attraversando diversi stadi della loro esistenza, dall'infanzia alla vecchiaia. Il video si basa su un falso piano-sequenza orizzontale, che inizia e termina ciclicamente con una stanza vuota dove l'unico oggetto \u00e8 un triciclo.\nIl video fu utilizzato come sigla finale della trasmissione televisiva di Rai 1 \"Immagina\" condotta da Edwige Fenech.\nRiconoscimenti e critiche.\n\"Rolling Stone\" descrisse \"Imagine\" come il \"pi\u00f9 grande regalo musicale di Lennon al mondo\", lodando \"la melodia serena; la delicata progressione degli accordi; [e] quell'attraente, accordo di quattro note [al piano]\". Inclusa in numerose liste e classifiche di merito, nel 1999, la canzone \u00e8 stata inserita dalla BMI nella lista delle 100 canzoni pi\u00f9 eseguite del XX secolo. Lo stesso anno, fu premiata con il Grammy Hall of Fame Award e con l'inclusione da parte della Rock and Roll Hall of Fame nella lista \"500 Songs that Shaped Rock and Roll\". Nel 2000, \"Imagine\" si \u00e8 classificata alla posizione numero 23 nella lista dei singoli pi\u00f9 venduti di sempre in Gran Bretagna. Nel 2002, un sondaggio inglese condotto dal \"Guinness World Records British Hit Singles Book\" classific\u00f2 il brano in seconda posizione nella classifica dei singoli pi\u00f9 venduti di sempre (dietro \"Bohemian Rhapsody\" dei Queen). Gold Radio posizion\u00f2 \"Imagine\" al terzo posto nella lista \"Gold's Greatest 1000 Hits\" da loro redatta.\nLa rivista \"Rolling Stone\" posizion\u00f2 \"Imagine\" al numero 3 nella lista dei 500 migliori brani musicali di sempre, descrivendola \"\nun durevole inno di conforto e speranza che ci ha accompagnato attraverso il dolore estremo, dallo shock per la morte di Lennon nel 1980 all'indescrivibile orrore degli attacchi dell'11 settembre. Ormai \u00e8 impossibile \"immaginare\" un mondo senza \"Imagine\", e ne abbiamo bisogno pi\u00f9 di quanto credessimo, ora pi\u00f9 che mai.\" Nonostante questi sentimenti, Clear Channel Communications (ora iHeartMedia) incluse la canzone nella lista delle canzoni \"indesiderate\", dopo gli avvenimenti dell'11 settembre.\nIl 1\u00ba gennaio 2005, la Canadian Broadcasting Corporation nomin\u00f2 \"Imagine\" la canzone \"pi\u00f9 grande degli ultimi 100 anni\" a seguito di un sondaggio effettuato presso gli ascoltatori dello show \"50 Tracks\". Il pezzo \u00e8 stato inserito alla posizione numero 30 dalla Recording Industry Association of America nella lista delle \"365 Canzoni del secolo\", ritenute di notevole interesse storico. Nel dicembre 2005 Virgin Radio effettu\u00f2 un sondaggio di gradimento presso i propri ascoltatori, e \"Imagine\" si classific\u00f2 al primo posto.\nL'ex presidente degli Stati Uniti Jimmy Carter dichiar\u00f2 che in molti Paesi del mondo da lui visitati, \"Imagine\" gode dello stesso rispetto che viene riservato agli inni nazionali. Nel 2007 Y\u014dko Ono ha inaugurato la Imagine Peace Tower in Islanda. Il produttore dei Beatles George Martin disse che \"Imagine\" era la sua canzone preferita in assoluto tra quelle della carriera solista di Lennon. \nGli autori Ben Urish e Ken Bielen definirono \"Imagine\" \"la canzone pop pi\u00f9 sovversiva mai incisa che sia diventata un classico\". Urish e Bielen criticarono l'arrangiamento musicale del pezzo definendolo \"troppo sentimentale e melodrammatico\", paragonandolo alla musica che si ascoltava prima dell'avvento del rock. Secondo Blaney, il testo composto da Lennon descrive un futuro ipotetico che non offre soluzioni pratiche; parole che sono allo stesso tempo nebulose e contraddittorie, chiedendo all'ascoltatore di abbandonare i sistemi politici ma incoraggiandoli verso qualcosa di simile al comunismo. Philip Norman, biografo di Lennon, definisce a posteriori il messaggio della canzone \"trito e banale\" ma tuttavia concede che \"Imagine\" \u00e8 un brano in grado di toccare il cuore della gente, grazie al suo \"nostalgico entusiasmo e senso di ottimismo e alla sua totale assenza di presunzione, vanit\u00e0 o tendenze sermoneggianti\". Lo scrittore Chris Ingham sottoline\u00f2 l'ipocrisia di Lennon, una rockstar milionaria che viveva in una villa lussuosa, incoraggiando per\u00f2 gli altri ad \"immaginare una vita senza propriet\u00e0 privata\". Blaney comment\u00f2: \"Lennon sa di non aver niente di concreto da offrire, cos\u00ec invece ci offre un sogno, un concetto sul quale costruire.\"\nL'ex-Beatle Ringo Starr difese il testo della canzone dalle accuse di ipocrisia durante un'intervista del 1981 concessa a Barbara Walters, dicendo: \u00ab[Lennon] dice \"immagina\", questo \u00e8 tutto. Immaginate solamente. Non si pone come esempio\u00bb.\nIl 9 dicembre 1980, durante un concerto a Londra, la rock band inglese dei Queen suon\u00f2 \"Imagine\" come omaggio a John Lennon, ucciso il giorno prima a New York.\nIl 14 novembre 2015, la mattina successiva agli attentati del 13 novembre 2015 a Parigi, il pianista tedesco Davide Martello si mise a suonare la canzone al pianoforte in strada davanti alla sala da concerti Bataclan, dove 89 persone erano rimaste uccise la notte prima; il video della sua performance venne diffuso in rete e divenne virale.\nNel giugno 2017, la National Music Publishers Association premi\u00f2 \"Imagine\" con un \"Centennial Song Award\" e diede seguito al desiderio espresso da Lennon poco tempo prima di morire di aggiungere il nome di Y\u014dko Ono come co-autrice della canzone.\nCover.\n\"Imagine\" \u00e8 stata reinterpretata da oltre duecento artisti. Tra questi:"}
{"id": "2906583", "revid": "31403840", "url": "https://it.wikipedia.org/wiki?curid=2906583", "title": "University of California at Berkeley", "text": ""}
{"id": "2906584", "revid": "292162", "url": "https://it.wikipedia.org/wiki?curid=2906584", "title": "Demografia di Roma", "text": "Storia.\nRoma inizi\u00f2 probabilmente ad avere caratteristiche propriamente urbane ancor prima dell'avvento della dinastia etrusca dei Tarquini (fine del VII secolo). Attorno alla met\u00e0 del VI secolo a.C., in et\u00e0 serviana, si calcola che Roma possedesse gi\u00e0 una popolazione di almeno abitanti che ne facevano uno dei pi\u00f9 importanti centri della regione etrusco-laziale. Meno di tre secoli pi\u00f9 tardi, alla vigilia delle guerre puniche (270 a.C. circa), la citt\u00e0 appariva gi\u00e0, con circa residenti, come una delle grandi metropoli del Mediterraneo occidentale, seconda, per popolazione alla sola Cartagine.\nIn tarda et\u00e0 repubblicana (seconda met\u00e0 del II secolo a.C.), Roma si trasform\u00f2 nel pi\u00f9 popoloso centro abitato del mondo, e tale rimase per quasi tutta l'epoca imperiale, sicuramente fino al primo sacco ad opera dei Visigoti (410), ma forse anche oltre, fino cio\u00e8 alla vigilia della conquista e del secondo saccheggio da parte dei Vandali quasi mezzo secolo pi\u00f9 tardi, nel 455.\nSotto Augusto la popolazione romana si attestava attorno al milione di abitanti, raggiungendo la sua massima espansione in et\u00e0 antonina (met\u00e0 del II secolo), con - residenti stipati in circa edifici (la maggior parte dei quali sviluppati su pi\u00f9 piani). La citt\u00e0 dovr\u00e0 attendere il censimento del 1951 per poter nuovamente raggiungere tali livelli demografici. Nei duecento anni successivi la popolazione conobbe una certa flessione attestandosi all'inizio del V secolo fra i e il milione di abitanti. Ancora alla met\u00e0 di quello stesso secolo, quattro decenni dopo il sacco del 410, la metropoli capitolina ospitava, all'interno delle proprie mura, abitanti circa. Il secondo sacco ad opera dei Vandali (455), ben pi\u00f9 distruttivo e cruento del precedente, e i lunghi anni di guerre e carestie che seguirono, decimarono tuttavia la popolazione romana. Nei primi decenni del VI secolo la collettivit\u00e0 cittadina si attestava attorno alle unit\u00e0 che si ridussero alla met\u00e0, o ancor meno all'indomani della guerra gotica che per quasi un ventennio devast\u00f2 il Lazio e buona parte d'Italia (535-553). Secondo Procopio a seguito del suo primo sacco di Roma del 546, il goto Totila non lasci\u00f2 in Roma che circa cinquecento abitanti quasi morti di fame. La citt\u00e0 dopo avere subito diversi sacchi, sia da parte dei goti che da parte dei bizantini verr\u00e0 parzialmente ripopolata e conter\u00e0 non pi\u00f9 di abitanti alla fine della guerra gotica.\nLa popolazione della citt\u00e0 si mantenne su tali livelli durante quasi tutto l'alto medioevo. Nell'XI secolo, il Sacco del 1084 operato dai Normanni di Roberto il Guiscardo decim\u00f2 ulteriormente l'esigua comunit\u00e0 romana. La successiva ripresa, che giunse a toccare, nel XII secolo, gli abitanti, si arrest\u00f2 tuttavia nel Trecento, a causa della peste e dei conflitti tra baroni romani, papi e comune. Un discreto incremento demografico si ebbe nel corso del Quattrocento e nei primi decenni del secolo successivo. Appena prima del Sacco del 1527 la citt\u00e0 di Roma contava, secondo il censimento pontificio realizzato tra la fine del 1526 e l'inizio del 1527, abitanti, prevalentemente composti da colonie provenienti da varie citt\u00e0 italiane, a maggioranza fiorentina, ridottisi per\u00f2 a dopo tale luttuoso evento, divenendo una piccola citt\u00e0..\nLa ripresa fu comunque piuttosto rapida: nel 1600 Roma aveva raggiunto i abitanti. L'incremento della popolazione tuttavia si attenu\u00f2 nel corso del XVII e della prima met\u00e0 del XVIII secolo: i abitanti del 1750 testimoniano un tasso di crescita molto meno consistente di quello vissuto dalla citt\u00e0 nel Cinquecento. Tale modesto tasso si mantenne, con alti e bassi determinati da alcuni importanti eventi storici (fra cui in primo luogo l'invasione napoleonica), anche nei centoventi anni che seguirono, fino a quando cio\u00e8, Roma fu capitale dello Stato della Chiesa.\nDopo l'annessione di Roma al Regno d'Italia e la proclamazione a Capitale nel 1871, la citt\u00e0 conobbe uno sviluppo tumultuoso: i abitanti di allora (secondo posto dopo Napoli) divennero gi\u00e0 al principio del XX secolo. Il milione di abitanti fu raggiunto e superato durante il periodo fascista: negli anni trenta, Roma torn\u00f2 ad essere il maggior comune della penisola.\nNel secondo dopoguerra Roma continu\u00f2 a svilupparsi e ad incrementare la propria popolazione sull'onda del boom economico ed edilizio, che port\u00f2 alla costruzione di numerosi quartieri periferici negli anni cinquanta e sessanta.\nCon l'inizio degli anni ottanta la crescita demografica della citt\u00e0 si arresta e anzi conosce nei decenni successivi un lieve decremento (in parte dovuto alla costituzione nel 1993 del nuovo comune di Fiumicino), sebbene i dati degli ultimi censimenti siano poi stati oggetto di revisione da parte dell'Istat sulla base delle risultanze dell'anagrafe comunale. \u00c8 comunque questo un fenomeno osservato in altri importanti nuclei urbani italiani ed europei dovuto in parte al crollo della natalit\u00e0, non sufficientemente compensato dall'immigrazione, e in parte allo sviluppo nei comuni dell'hinterland di quartieri satelliti o dormitorio.\nCon i suoi oltre abitanti, Roma \u00e8 il comune pi\u00f9 popoloso d'Italia. Nella UE il comune di Roma si colloca al terzo posto, in termini di popolazione, dopo Berlino e Madrid.\nLo sviluppo demografico di Roma avvenuto nei decenni successivi alla sua annessione allo Stato italiano del 1871, fu dovuto quasi unicamente alla massiccia immigrazione di persone provenienti da altri comuni, province e regioni italiane. Secondo un articolo pubblicato nel 1998 dal quotidiano \"Il Corriere della Sera\", degli oltre abitanti della capitale, pi\u00f9 di sono discendenti dalla suddetta immigrazione iniziata in epoca postunitaria. Questa quota di cittadini romani risulta essere in prevalenza di ascendenza calabrese, marchigiana, campana, abruzzese, pugliese e siciliana. Una parte minoritaria ma non meno significativa \u00e8 di origine toscana, umbra, emiliano-romagnola, sarda, veneto-friulana e piemontese. Quest'ultimo gruppo regionale fu il primo a giungere nella Citt\u00e0 Eterna nel periodo postunitario.\nUn articolo pubblicato nel 2010 sul sito internet del quotidiano \"La Repubblica\", riferisce di una statistica elaborata dal Comune di Roma, secondo cui il 50% degli abitanti residenti nella capitale risulta essere nato in un'altra provincia o regione italiana. La maggior parte dei cittadini non romani di nascita proviene principalmente, dalle altre province del Lazio, dalla Campania, dalla Calabria, dalla Puglia, dall'Abruzzo e dalla Sicilia.\nRoma \u00e8 il primo comune italiano per residenti stranieri; al 31 dicembre 2017 sono , provenienti da 187 Stati diversi (compresi 4 cittadini vaticani). Gli stranieri rappresentano il 13.42% della popolazione totale. Le comunit\u00e0 pi\u00f9 numerose sono quelle provenienti da:"}
{"id": "2906586", "revid": "287204", "url": "https://it.wikipedia.org/wiki?curid=2906586", "title": "Breglia (disambigua)", "text": ""}
{"id": "2906589", "revid": "767487", "url": "https://it.wikipedia.org/wiki?curid=2906589", "title": "Crass", "text": "I Crass sono stati un collettivo anarchico e gruppo punk rock formatosi nell'Essex in Inghilterra nel 1977, e sono considerati come i fondatori del movimento anarcho punk e dello slogan \"DIY\" (\"Do It Yourself\"). Prima di assumere il nome \"\"Crass\", il gruppo aveva scelto di adottare il nome \"Stormtrooper\"\", in seguito abbandonato poich\u00e9 riportava troppo ideologie legate al Fascismo. I Crass sono considerati il principale gruppo anarco-punk.\nStoria.\nI Crass si formarono nel 1977 a Epping, nell'Essex. Furono ispirati dalla prima ondata del punk britannico e dai vaghi proclami politici dei Sex Pistols (che in seguito criticheranno). Il gruppo era originariamente formato da nove membri. Due chitarristi, Phil Free e N.A. Palmer; tre cantanti, Steve Ignorant, Eve Libertine e Joy De Vivre; un bassista, Pete Wright; un batterista, Penny Rimbaud; una disegnatrice grafica, Gee Vaucher; e un ingegnere delle luci e delle pellicole, Mick Duffield. I membri del gruppo vivevano in comunit\u00e0.\nI Crass furono il primo gruppo ad essere definito anarco-punk. Furono il primo gruppo punk a parlare realmente di alcuni problemi che non affliggevano solo l'Inghilterra, ma il mondo intero; le loro canzoni sono contro il fascismo, il nazionalismo, il sessismo, il razzismo, il capitalismo, la guerra e il militarismo, contro il dominio e la violenza sulle altre specie animali e sulla terra, contro l'alienazione, lo sfruttamento e l'oppressione della vita odierna.\nQueste tematiche originarono una musica che non era solo di protesta, ma che spiegava le problematiche rendendone partecipi gli ascoltatori, analizzando a fondo le radici dell'autorit\u00e0 stessa. Furono un gruppo con ideali e pratiche fortemente anarchici, che andarono oltre i semplici proclami di gruppi punk inglesi come i Sex Pistols, comprendendo che non serviva a nulla affermare che \u00abl'anarchia \u00e8 nel Regno Unito\u00bb se non la si vive realmente. I Crass hanno sempre vissuto in autogestione."}
{"id": "2906592", "revid": "15756", "url": "https://it.wikipedia.org/wiki?curid=2906592", "title": "Propriet\u00e0 termiche delle nanostrutture", "text": "Considerazioni generali.\nDato che i dispositivi continueranno a ridursi ulteriormente al di sotto dei 100\u00a0nm seguendo la tendenza prevista dalla legge di Moore, il tema della propriet\u00e0 termiche e del trasporto di tali dispositivi nanometrici diventa sempre pi\u00f9 importante. L'evidenza di un grande potenziale nelle nanostrutture per le applicazioni termoelettriche motivano inoltre gli studi concernenti il trasporto termico in tali dispositivi. Questi settori, tuttavia, generano due richieste contraddittorie: l'alta conduttivit\u00e0 termica che affronta i problemi di riscaldamento nei dispositivi al di sotto dei 100\u00a0nm, e la bassa conduttivit\u00e0 termica per le applicazioni termoelettriche. Tali questioni possono essere affrontate con l'ingegneria fononica, una volta che i comportamenti termici su scala nanometrica siano stati studiati e compresi.\nL'effetto della lunghezza limitata della struttura.\nIn generale due tipi di portatori (\"carriers\") possono contribuire alla conduttivit\u00e0 termica: gli elettroni e i fononi. Nelle nanostrutture di solito dominano i fononi e le propriet\u00e0 fononiche della struttura sono di particolare importanza per la conducibilit\u00e0 termica. Queste propriet\u00e0 fononiche comprendono: velocit\u00e0 di gruppo fononica, i meccanismi di dispersione fononica, la capacit\u00e0 di calore, il parametro di Gr\u00fcneisen. Diversamente dai materiali grossolani, i dispositivi su nanoscala hanno propriet\u00e0 termiche che sono complicate dagli effetti dei limiti (contorni) dovuti alla piccola dimensione. \u00c8 stato dimostrato che in alcuni casi gli effetti di dispersione fonone-contorno dominano i processi di conduzione termica, riducendola.\nSecondo la dimensione della nanostruttura ( L), i valori di cammino libero medio (\u039b) del fonone pu\u00f2 essere comparabile o maggiore delle dimensioni dell'oggetto. Quando L \u00e8 pi\u00f9 grande del cammino libero medio del fonone, il processo di dispersione di Umklapp limita la conduttivit\u00e0 termica (regime di conduttivit\u00e0 termica diffusiva). Quando L \u00e8 comparabile \"a\" o pi\u00f9 piccola del cammino libero medio (che \u00e8 dell'ordine di 1\u00a0\u00b5m per le nanostrutture di carbonio,) il modello di energia continua utilizzato per i materiali grossolani non si applica pi\u00f9 e bisogna anche prendere in considerazione gli aspetti non locali e di non equilibrio per il trasferimento di calore. In questo caso i fononi nelle strutture senza difetti potrebbero propagarsi senza dispersione e la conducibilit\u00e0 termica diventare balistica (simile alla conduttivit\u00e0 balistica). Pi\u00f9 gravi alterazioni del comportamento termico si osservano quando la dimensione della caratteristica L si restringe ulteriormente ancor pi\u00f9 verso la lunghezza d'onda dei fononi.\nCaratteristiche delle diverse nanostrutture.\nIn questa sezione verranno esposte dettagliatamente le propriet\u00e0 termiche delle nanostrutture comuni, tra cui nanofili, nanotubi e pellicole sottili.\nNanofili.\nMisurazioni della conduttivit\u00e0 termica.\nLa prima misurazione della conduttivit\u00e0 termica nei nanocavi di silicio \u00e8 stata pubblicata nel 2003. Due caratteristiche importanti sono state poste in rilievo:\n\u00a0\u00a0\u00a01) La conduttivit\u00e0 termica misurata \u00e8 significativamente inferiore a quelle della maggior parte del Si massivo (\"bulk\") e, al diminuire del diametro del filo, la conducibilit\u00e0 termica corrispondente si riduce. \n\u00a0\u00a0\u00a02) Come il diametro del filo si riduce, la dispersione del confine fononico domina sulla dispersione di Umklapp tra fonone e fonone, la quale diminuisce la conduttivit\u00e0 termica insieme ad un aumento di temperatura. Per i fili di 56\u00a0nm e 115\u00a0nm, \u00e8 stata osservata la dipendenza di \"k ~ T3\", mentre per un filo di 37\u00a0nm essa \u00e8 \"k ~ T2\" e per un filo di 22\u00a0nm \"k ~ T\". Chen \"et al.\" hanno dimostrato che il cross-over uni-dimensionale per un nanofilo di silicio di 20\u00a0nm si verifica intorno agli 8K, mentre il fenomeno venne osservato per valori di temperatura pi\u00f9 grandi di 20K. La ragione di tale comportamento non \u00e8 nel confinamento esperito dai fononi cosicch\u00e9 le strutture tri-dimensionali mostrano un comportamento bi-dimensionale o uni-dimensionale.\nModelli teorici per nanofili.\nContributi di diversi modi fononici per la conduttivit\u00e0 termica.\nSe si assume che l'equazione di trasporto di Boltzmann sia valida, la conduttivit\u00e0 termica pu\u00f2 essere scritta come:\ndove C \u00e8 la capacit\u00e0 di calore, vg \u00e8 la velocit\u00e0 di gruppo e formula_2 \u00e8 il tempo di rilassamento. Si noti che questa ipotesi non regge quando le dimensioni del sistema sono paragonabili \"alla pi\u00f9 piccola\" o \"alla stessa\" lunghezza d'onda dei fononi responsabili del trasporto termico. Nel nostro caso, essendo le lunghezze d'onda dei fononi generalmente dell'ordine di 1\u00a0nm e i nanofili in esame dell'ordine di decine di nanometri, l'ipotesi \u00e8 valida.\nDiversi contributi di modalit\u00e0 fononiche per la conduzione di calore possono essere estratti dall'analisi dei dati sperimentali riguardanti i nanocavi di silicio di diverso diametro onde estrarre il prodotto \"C\u00b7vg\" per l'analisi. \u00c8 stato dimostrato che tutti i modi fononici che contribuiscono al trasporto termico sono eccitati ben al di sotto della temperatura di Debye (645 K) del Si.\nDall'equazione della conduttivit\u00e0 termica, si pu\u00f2 scrivere il prodotto \"C\u00b7vg\" per ogni derivazione di fonone isotropico \"i\".\ndove formula_4 e formula_5 \u00e8 la velocit\u00e0 di fase del fonone, la quale \u00e8 meno sensibile alle dispersioni fononiche rispetto alla velocit\u00e0 di gruppo \"vg\".\nMolti modelli di trasporto termico fononico ignorano gli effetti dei fononi acustici trasversali (TA, \"transverse acoustic\") ad alta frequenza a causa della loro piccola velocit\u00e0 di gruppo. (I contributi dei fononi ottici vengono ignorati anche per la stessa ragione.) Tuttavia, il ramo superiore dei fononi TA hanno una velocit\u00e0 di gruppo diversa da zero al confine della zona di Brillouin lungo la direzione \u0393-\u039a e, di fatto, un comportamento simile ai fononi acustici longitudinali (LA, \"longitudinal acoustic\") e possono contribuire al trasporto di calore.\nPoi, le modalit\u00e0 fononiche possibili che contribuiscono alla conduzione di calore sono sia i fononi LA che quelli TA a frequenze basse e alte. Utilizzando le curve di dispersione corrispondenti, il prodotto \"C\u00b7vg\" pu\u00f2 dunque essere calcolato e adattato ai dati sperimentali. La migliore misura \u00e8 stata trovata quando il contributo dei fononi TA ad alta frequenza viene valutato come il 70% del prodotto a temperatura ambiente. Il restante 30% \u00e8 fornito dai fononi LA e TA a bassa frequenza.\nUtilizzo delle dispersioni fononiche complete.\nLa conduttivit\u00e0 termica nei nanocavi pu\u00f2 essere calcolata sulla base delle dispersioni fononiche complete invece che sulle relazioni di dispersione linearizzate comunemente utilizzate per calcolare la conduttivit\u00e0 termica dei materiali grossolani (\"bulk\") .\nSupponendo che il trasporto fononico sia diffusivo e l'equazione del trasporto di Boltzmann (BTE, \"Boltzmann transport equation\") sia valida, la conduttivit\u00e0 termica del nanofilo \"G(T)\" pu\u00f2 essere definita come:\ndove la variabile \u03b1 rappresenta i numeri quantici associati alle bande inferiori nelle relazioni di dispersione fononica uni-dimensionale, \"fB\" rappresenta la distribuzione di Bose-Einstein, \"vz\" \u00e8 la velocit\u00e0 del fonone nella direzione \"z\" e \u03bb \u00e8 la lunghezza di distensione fononica lungo la direzione della lunghezza del filo. La conduttivit\u00e0 termica viene espressa come:\ndove \"S\" \u00e8 l'area della sezione trasversale del filo, \"az\" \u00e8 la costante di reticolo.\n\u00c8 stato dimostrato che, usando questa formula e calcolate atomisticamente le dispersioni fononiche (con potenziali interatomici ivi sviluppati ), \u00e8 possibile calcolare in modo prevedibile le curve di conduttivit\u00e0 termiche del reticolo per i nanofili, in buon accordo con gli esperimenti. D'altra parte, non era possibile ottenere risultati corretti con la formula approssimata di Callaway. Questi risultati si pensa di applicarli ai \u201dnanowhiskers\u201d dove gli effetti di confinamento fononico sono insignificanti. I nanofili di Si pi\u00f9 grandi di ~35\u00a0nm rientrano in questa categoria.\nNanofili sottilissimi.\nPer i nanofili di grande diametro i modelli teorici sono paragonabili al percorso libero medio, il quale \u00e8 indipendente dalla frequenza dei fononi in grado di eguagliare strettamente i risultati sperimentali. Ma per i nanofili molto sottili le cui dimensioni sono paragonabili alla lunghezza d'onda fononica dominante, \u00e8 necessario un nuovo modello. Uno studio ha mostrato che in tali casi, lo scattering fonone-limite (\"boundary\") dipende dalla frequenza. Verrebbe dunque utilizzato il nuovo percorso libero medio:\nQui, \"l\" \u00e8 il percorso libero medio (come \u039b). Il parametro \"h\" \u00e8 la scala di lunghezza associata alla regione disordinata, \"d\" \u00e8 il diametro, \"N(\u03c9)\" \u00e8 il numero di modi alla frequenza \u03c9 e \"B\" \u00e8 una costante correlata alla regione di disordine.\nLa conduttanza termica \u00e8 quindi calcolata usando la formula di Landauer:"}
{"id": "2906594", "revid": "155634", "url": "https://it.wikipedia.org/wiki?curid=2906594", "title": "Torneo di Wimbledon 1877 - Singolare maschile", "text": "Nell'edizione inaugurale del Torneo di Wimbledon Spencer Gore ha battuto in finale William Marshall 6-1 6-2 6-4."}
{"id": "2906595", "revid": "288300", "url": "https://it.wikipedia.org/wiki?curid=2906595", "title": "A.S.D. Femminile Inter Milano", "text": ""}
{"id": "2906599", "revid": "3115", "url": "https://it.wikipedia.org/wiki?curid=2906599", "title": "Comitato Addiopizzo", "text": "Il Comitato Addiopizzo \u00e8 un movimento antimafia italiano, nato e sviluppatosi in Sicilia, impegnato principalmente sul fronte della lotta al racket delle estorsioni mafiose (il cosiddetto \"pizzo\"), nato a Palermo nel 2004.\nHa sede a Palermo, in via Lincoln n. 131, in un appartamento confiscato alla famiglia mafiosa degli Spataro e concesso al Comitato in base alla legge n. 109 del 7 marzo 1996, sul riutilizzo sociale dei beni confiscati alle organizzazioni criminali.\nEsso \u00e8 intitolato a Mario Bignone, capo della \"Sezione Catturandi\" della Squadra Mobile di Palermo, scomparso prematuramente per cause naturali nel 2010. \nLa nascita.\nLa mattina del 29 agosto 2004, nell'anniversario dell'uccisione di Libero Grassi, il centro di Palermo si ritrova tappezzato di adesivi listati a lutto con la scritta: \"Un intero popolo che paga il pizzo \u00e8 un popolo senza dignit\u00e0\". L'iniziativa suscita grande curiosit\u00e0, oltre all'interessamento di mass media, forze dell'ordine, Procura della Repubblica.\nL'iniziativa \u00e8 stata ideata da alcuni ragazzi, che a partire da ci\u00f2 decidono di creare un'associazione contro il fenomeno del pizzo. Le prime attivit\u00e0 del movimento Addiopizzo sono contraddistinte dall'anonimato dei promotori.\nQuello stesso 29 agosto, sui cavalcavia della tangenziale di Palermo appaiono degli striscioni sui quali si legge \"Un intero popolo che si ribella al pizzo \u00e8 libero\".\nNel maggio 2005 il Comitato Addiopizzo, con la pubblicazione del manifesto e dei suoi primi 3500 sottoscrittori, avvia la campagna \"Contro il pizzo, cambia i consumi\" in cui viene incentivato il consumo critico contro l'estorsione: consumatori che orientano i propri consumi verso un'economia legale, premiando coloro che si oppongono al racket.\nIl comitato conclude la sua \u201cclandestinit\u00e0\u201d nel 2006, con la presentazione ufficiale della campagna \"Contro il pizzo, cambia i consumi\".\nCaratteristiche del movimento.\nAddiopizzo \u00e8 un\u2019\"associazione di volontariato espressamente apartitica ma politica\", perch\u00e9 promuove la partecipazione democratica.\nIl comitato ha anche redatto la cosiddetta \"Mappa pizzo-free\", che raccoglie gli imprenditori, i commercianti e gli artigiani che aderiscono alla campagna di Consumo critico contro il racket delle estorsioni, i cui aderenti recano la dizione \"\u201cCertificato Addiopizzo\u201d\".\nAttivit\u00e0.\nCampagna \"Contro il pizzo, cambia i consumi\".\nIl 18 febbraio 2006 la FAI (Federazione Nazionale delle Associazioni Antiracket e Antiusura) organizza a Palermo un'iniziativa di promozione a sostegno della campagna di consumo critico del comitato Addiopizzo, distribuendo ai commercianti del centro di Palermo dei d\u00e9pliant informativi della campagna, con una lettera di Tano Grasso, presidente della FAI, che invita gli imprenditori ad aderire all'iniziativa.\nIl 2 maggio 2006 con la campagna \u201cContro il pizzo cambia i consumi\u201d, nella sala Magna di palazzo Steri, viene presentata la lista di consumo critico con cui alcuni commercianti dichiarano di non pagare il pizzo. Con l'occasione viene presentata la giornata \"Pizzo Free\", che si sarebbe tenuta il 5 maggio a piazza Magione.\nAd oggi il numero di operatori economici \"pizzo-free\" \u00e8 salito a 1014 e quello dei consumatori a pi\u00f9 di 13.000.\nIl 29 giugno 2006 gli attacchini del Comitato festeggiano il loro secondo compleanno affiggendo adesivi per le vie dei quartieri di Palermo interessati \u2013 poco pi\u00f9 di una settimana prima\u00a0\u2013 dall'operazione \u201cGotha\u201d, tra i quali: Uditore, Passo di Rigano e San Lorenzo.\nViene intrapresa una iniziativa analoga da un gruppo di cittadini di Catania dove, due giorni prima, \u00e8 stato arrestato un estorsore affiliato al clan dei Santapaola.\nNel marzo 2008, in Corso Vittorio Emanuele a Palermo \u00e8 inaugurato il \"Punto Pizzo Free \"L'Emporio\"\", che vende solo prodotti di artisti, artigiani e commercianti che aderiscono al Comitato Addiopizzo, oltre a prodotti biologici delle cooperative che gestiscono i terreni confiscati alla mafia.\nLa sensibilizzazione nelle scuole.\nDal 2005 il Comitato intraprende, nelle scuole di ogni ordine e grado della citt\u00e0, un lavoro di sensibilizzazione sui temi dell'antiracket e di promozione della cultura della legalit\u00e0, con l'aiuto di magistrati e commercianti impegnati nella lotta al racket.\nNel 2008 viene sottoscritto un protocollo d'intesa con l'Ufficio Scolastico Regionale per la promozione di una \u201cEconomia Etica\u201d, che prevede che i fornitori delle scuole firmino una dichiarazione in cui si impegnano a non pagare il pizzo e a denunciarne eventuali richieste da parte di estorsori, pena l'esclusione dalla lista fornitori della scuola.\nLe attivit\u00e0 nelle scuole si concludono ogni anno con la \"Festa Pizzo-Free\".\nLe commemorazioni per la morte di Libero Grassi.\nDal 2005, in occasione dell'annuale commemorazione dell'uccisione di Libero Grassi, Addiopizzo organizza una giornata in onore dell'imprenditore palermitano assassinato nel 1991 da due sicari della mafia.\nLa \"Festa del Consumo critico Addiopizzo\".\nOgni anno dal 2006, il mese di maggio vede organizzarsi la \"Festa del Consumo critico Addiopizzo\".\nDurante la fiera si possono conoscere gli imprenditori, i commercianti e le associazioni che aderiscono e rendono viva la lista del consumo critico \"pizzo-free\".\nIl processo Gotha.\nNel maggio del 2007 il Comitato si costituisce parte civile al processo Gotha, che vede tra gli imputati presunti fiancheggiatori del boss mafioso Bernardo Provenzano.\nAd oggi 108 sono i processi in cui il Comitato Addiopizzo \u00e8 riconosciuto parte civile insieme ai commercianti vittime del racket, assistiti dai legali del Comitato; oltre 262 le vittime di reati di estorsione alle quali \u00e8 stato offerto supporto ed assistenza gratuita.\nLibero Futuro.\nIl 10 novembre 2007 dal Comitato Addiopizzo, in collaborazione con la FAI, in un affollato Teatro Biondo viene presentata \"Libero Futuro\", associazione antiracket di Palermo fatta da imprenditori. Presidente onorario dell'associazione era la vedova di Libero Grassi, Pina Maisano Grassi.\nIl 21 gennaio 2005 Confindustria e Associazione Nazionale Magistrati organizzarono, nel medesimo Teatro Biondo, un convegno per parlare del fenomeno del racket ma nessun commerciante partecip\u00f2, e la sala rimase vuota.\nNel 2008 viene inaugurata la sua sede in via Alcide De Gasperi, in un immobile confiscato alla mafia.\nDalla collaborazione della neonata associazione \"Libero Futuro\" e del Consorzio ASI nasce la campagna di sensibilizzazione e informazione alla lotta al racket \u201cUn futuro Libero per le Imprese\".\nNel marzo 2010, insieme ad Addiopizzo, Libero Futuro partecipa all'iniziativa \"\u201cLa strada per la denuncia\u201d\", con l'allestimento di un presidio volto a offrire ai commercianti di differenti quartieri di Palermo informazioni utili sul pizzo e sui percorsi da intraprendere per una denuncia. La manifestazione viene riproposta negli anni, coinvolgendo le zone di viale Strasburgo e San Lorenzo, Brancaccio e la Noce.\nNell'ottobre del 2011 nasce su questa scia il \"Comitato Professionisti Liberi\", un movimento basato sulla responsabilizzazione dei singoli professionisti nella lotta alla mafia a fianco degli imprenditori.\nA tal fine viene anche redatto un manifesto che i \"professionisti liberi\" potranno sottoscrivere entrando a far parte di un elenco pubblico.\nLa risposta delle istituzioni.\nLe campagne del Comitato hanno avuto l'appoggio di diverse istituzioni statali e imprenditoriali siciliane:\nAddiopizzo a Catania e a Messina.\nNel 2006 nasce Addiopizzo Catania, in seguito alle esperienze del Comitato Addiopizzo.\nNel 2010 nasce anche \"Addiopizzo Messina\".\nMafia? Nein danke!\n\"Mafia? Nein danke!\" (in italiano, \"Mafia? No grazie!\") \u00e8 un movimento antimafia analogo ad Addiopizzo nato in Germania il 21 agosto 2007 pochi giorni dopo la strage di Duisburg ultimo atto tra famiglie di 'Ndrangheta in lotta nella faida di San Luca. L'idea \u00e8 partita da Laura Garavini, e le aziende che partecipano (gi\u00e0 pi\u00f9 di cento) si sono impegnate a non assumere persone che hanno precedenti mafiosi e a rifiutare, denunciare e combattere qualunque tentativo d'estorsione."}
{"id": "2906602", "revid": "99884146", "url": "https://it.wikipedia.org/wiki?curid=2906602", "title": "Marameo (film)", "text": "Marameo \u00e8 un film del 2008 con Enzo Iacchetti. Il film narra la storia di un padre che vede sua figlia allontanarsi sempre di pi\u00f9.\nIl film \u00e8 andato in onda sulla Televisione Svizzera Italiana.\nTrama.\nOttavio \u00e8 un padre di famiglia che sta vivendo una situazione conflittuale con la figlia adolescente Jessica, afflitta dai tipici problemi di quell'et\u00e0. Ottavio non sa come comportarsi con la ragazza, va in crisi e subisce un'involuzione caratteriale: torna un po' bambino e sogna di far avverare un vecchio progetto che coltivava da fanciullo."}
{"id": "2906604", "revid": "767487", "url": "https://it.wikipedia.org/wiki?curid=2906604", "title": "Molella", "text": "Carriera.\nGli esordi.\nMolella inizia a quattordici anni realizzando musicassette mixate per gli amici.\nDopo essersi diplomato come disegnatore e congegnatore meccanico, debutta come \"speaker\" in una piccola radio di Muggi\u00f2: Radio Country. Dal 1984 mixa come DJ in diverse discoteche milanesi finch\u00e9 nel 1986 viene notato durante una serata da Danny Stucchi (\"station manager\" radiofonico degli anni ottanta) e approda a Radio Deejay, dove debutta come regista, lavorando con Gerry Scotti e con Amadeus. Un anno dopo al microfono c'\u00e8 Jovanotti: il programma radiofonico \u00e8 \"1-2-3 CASINO\". Con Jovanotti inizia una collaborazione che lo porter\u00e0 sia in televisione che in tour nel 1988, facendolo diventare un DJ molto popolare in Italia nel settore della house e dell'hip hop, con lo slogan \"Molella martella\".\nGli anni Novanta.\nProduce il suo primo disco nel 1990 e lo intitola \"Je Vois\", su etichetta \"Underground\" del gruppo Media Records (dopo il suo primo remix dell'anno precedente, \"Touch Me\" dei 49ers). Nel 1991 pubblica \"Revolution!\", e nel 1992 \u00e8 la volta di \"Free\". Nel frattempo esce il suo remix di \"Chicco e Spillo\" per Samuele Bersani. Segue \"Confusion\" nel 1993, canzone con la quale realizzer\u00e0 il remix dance di \"Nella notte\" degli 883. Le sue produzioni continuano nel 1994 con \"Change\" (canzone pubblicata con la collaborazione della cantante Debbie e di Jeffrey Jey che ne realizza il remix con i Bliss Team), nel 1995 con la pubblicazione del suo primo album, \"Originale Radicale Musicale\", che conterr\u00e0 i precedenti successi \"Confusion\" e \"Change\", insieme alla nuova ed omonima traccia \"Originale Radicale Musicale\", e dal quale verranno estratte le hit \"XS\", le cui parti vocali sono interpretate da Gala, e \"If You Wanna Party\", realizzata insieme al gruppo rap statunitense The Outhere Brothers. Dal 1991 al 1996, inoltre, partecipa al \"Deejay Time\" di Albertino proponendo speciali \"Megamix\" di pochi minuti (il suo spazio era nominato \"Megamix Planet\").\nNel 1996 prosegue la produzione di musica dance con \"See The Difference\", realizzata insieme al cantante reggae Asher Senator. Sempre nel 1996 diventa il produttore della cantante Gala e, con i \"producer\" Phil Jay, Roberto Santini e Gianni Fontana, del duo da lui ideato, The Soundlovers. Nel 1997 inizia una collaborazione con Phil Jay, dando luce al singolo \"It's A Real World\" e nel 1998 a \"With This Ring Let Me Go\", brano che riprende la canzone \"Let Me Go!\" degli Heaven 17 che, insieme a Fast Eddie, parteciparono in prima persona alla realizzazione del brano stesso.\nPrima del nuovo millennio e anche poco oltre, si dedica anche a gruppi minori con Phil Jay (MPJ, Countermove, Ucraina), e anche con altri \"producer\", come Claudio Lancini (Free Drink), Filippo Carmeni (The End, Loop91, La Nonna, DJ Ross (Mo.Ro.) e Luca Belloni (Harry James). Sull'onda del successo del personaggio di Mimmo Amerelli creato da Luca e Paolo, incide un disco proprio con i due comici chiamato \"Alla consolle\".\nGli anni Duemila.\nRitorna a produrre pezzi interamente suoi nel secondo semestre del 2000, quando esce il singolo \"Genik\", brano con il quale cambia notevolmente sonorit\u00e0: il brano in questione, infatti, varca la soglia tra i suoni dell'italo dance e quelli della trance. Inoltre, da questo momento, verr\u00e0 accompagnato da un suo logo personale, raffigurante una M di colore rosso (l'iniziale del suo nome e del suo cognome). A marzo del 2001 lo stesso brano \"Genik\" verr\u00e0 riproposto in versione accompagnata anche da una parte cantata, e si intitoler\u00e0 \"The World Of Genik\".\nMa il periodo di maggior successo nelle classifiche dance inizia proprio nel 2001: in aprile realizza il brano \"Discotek People\"; in giugno crea il remix di \"Ti prendo e ti porto via\" di Vasco Rossi, con il quale vincer\u00e0 la categoria del \"Miglior Remix\" all'\"Italian Dance Award 2001\"; in settembre realizza il brano cantato met\u00e0 in inglese e met\u00e0 in italiano \"Love Lasts Forever\", e in novembre pubblica il secondo e nuovo album \"Les Jeux Sont Faits\". Alla fine dello stesso anno, conquista il primo posto della Discoparade dell'anno 2001.\nNella primavera del 2002 estrae dall'album \"Les Jeux Sont Faits\" il singolo \"Whistle's Party\". In estate \u00e8 la volta di un altro singolo cantato per met\u00e0 in inglese e met\u00e0 in italiano, ovvero \"T.V.A.B.\" (acronimo di \"Ti Voglio Ancora Bene\"). In autunno, invece, \u00e8 la volta di \"Magia\", che riprende la melodia strumentale del brano \"Come into my life\", scritto da lui stesso per la cantante Gala nel 1997.\nDal termine degli anni Ottanta fino a met\u00e0 anni 2000, Molella ha mixato nel programma dance del Sabato notte di Radio Deejay \"Megamix\". Nei suoi DJ set, dal 1991 fino al 2002, si \u00e8 alternato con il DJ Fargetta; le sequenze andate in onda nel corso degli anni Novanta sono ancora oggi molto ricercate dal pubblico particolarmente affezionato alla dance di quella decade.\nA febbraio del 2003 arriva \"Baby!\", mentre in estate crea due remix che verranno eletti come i migliori dell'anno 2003: si tratta di \"Ma il cielo \u00e8 sempre pi\u00f9 blu\" di Rino Gaetano, e di \"Mary\" dei Gemelli DiVersi. Sempre in estate esce il singolo \"Jolly\", che in Italia passer\u00e0 quasi inosservato, mentre ottiene notevole successo in Austria. Ritorna al culmine del successo nel mese di settembre dello stesso 2003, quando esce \"Desert of Love\". Nella primavera del 2004 inizia una collaborazione con Gigi D'Agostino, dando luce al gruppo Gigi &amp; Molly, che realizzer\u00e0 il brano strumentale \"Con il nastro rosa\", cover dell'omonimo brano di Lucio Battisti e Mogol, e d'estate il brano \"Soleado\", cover dell'omonimo brano dei Daniel Sentacruz Ensemble. Nell'estate 2004 esce \"Tell Me\". A ottobre dello stesso anno pubblica il suo terzo album dal titolo \"Made In Italy\", da cui vengono estratti i singoli \"Sunshine\", che viene trasmesso per tutto l'inverno 2004/2005, e \"Village Groove\", che ottiene un discreto successo nella primavera/estate del 2005.\nNell'autunno del 2005 Molella cambia nuovamente genere: passa infatti a sonorit\u00e0 pi\u00f9 morbide, riproponendo in chiave disco house, con l'ausilio di Phil Jay, il successo \"If You Wanna Party\", uscito 10 anni prima. Segue la stessa scia l'anno seguente, nel 2006, pubblicando il singolo \"From Space To My Life\", con il quale riprende il ritornello vocale del brano \"Come into my life\", a differenza del brano \"Magia\" (uscito 4 anni prima), che invece, dello stesso brano, ne riprendeva soltanto la melodia strumentale. Nel 2007 viene pubblicata una nuova versione hard dance del precedente brano \"Originale radicale musicale\" remixato da Dj MNS di Graz (Austria), e alla fine dello stesso anno si ha un altro cambiamento di sonorit\u00e0: un passaggio alla electro dance col brano \"Love Resurrection\", che riprende l'omonimo brano ('84) di Alison Moyet. Segue in quella stessa estate il brano \"Desire\", pezzo dance-house con sonorit\u00e0 molto estive. Dal giugno 2008 inizi\u00f2 il suo programma su m2o dalle 20 alle 21.\nIn questo arco di tempo, Molella inizia un progetto parallelo, pubblicando vari singoli con lo pseudonimo di M.L.A., che propone tracce pi\u00f9 electro club. La prima traccia a vedere la luce \u00e8 \"Sharm El Sheikh\", poi segue \"Screams In The Night\" (2008) con sonorit\u00e0 decisamente da \"floorkiller\", accompagnata da \"Stop\". A seguire brani sempre electro minimal come \"Applaud And Laught\", \"Yes (On The Move)\" la quale riprende il ritornello dell'omonimo brano (2000) del \"producer\" olandese Barthezz, e per ultima \"2009\", che riprende il riff di un brano di Miss Kittin, dal titolo \"1982\" (1998). Quest'ultimo brano \u00e8 stato pubblicato con il collega Dario Boerchi, che nei crediti appare come DaBo. Molella, sotto questo alter ego, pubblica anche \"A Friend Of Joshua\", che riprende il vocal di Gala in \"Everyone Has Inside\" (1995) e strizza l'occhio a sonorit\u00e0 pi\u00f9 commerciali, diversificandosi dal finora \"pistereccio\" M.L.A.. Alla fine dell'anno esce anche \"Piace\" sotto il gruppo M&amp;N.\nNel 2009, sempre sulle stesse sonorit\u00e0 appena intraprese, \u00e8 la volta di \"Atmosphere\", brano melodico dalle sonorit\u00e0 in linea alla tecktonik dance (di moda all'epoca con brani sul genere edm come \"No Stress\" del dj francese Laurent Wolf), che a quanto rivelato, sarebbe stato realizzato da Molella diversi anni prima e poi lasciato inedito, per poi essere riutilizzato nel 2009 in chiave moderna e con una versione italo dance. D'estate pubblica col rapper Fast Eddie, \"Be My Queen\" e di un ennesimo rifacimento di una propria canzone, \"With This Ring You Let Me Go\", realizzata con la collaborazione del DJ Degree. Tutti i successi appena elencati, assieme a degli inediti, faranno parte del quarto album dal titolo \"Mollywood\", tra cui un \"re-work\" dal titolo \"Genik (Reloaded)\", gi\u00e0 edito nel 2000, adesso in chiave house, e altri lavori che spaziano dalla commerciale alla electro, dalla progressive alla club.\nGli anni Duemiladieci.\nNel 2010 ripropone il suo singolo \"Revolution\", risalente al 1991, in chiave electro house e, sotto la sigla \" M \", realizza \"Love With Me\" accompagnata come \"bonus track\" da una nuova versione electro di \"Discotek People (Reloaded)\". Nell'estate dello stesso anno ha proposto due nuovi singoli: \"Paradise\" (con la voce di Alessia D'Andrea) e \"Shine\", un remix con nuove sonorit\u00e0 di un grande successo del 2000 di Deal. Inoltre tanti sono i suoi remix realizzati in questi mesi, da citare quello per la super hit europea \"Stereo Love\". A settembre 2010 realizza il \"bootleg\" del primo disco macchina andato in onda in \"Mollybox\", il suo nuovo programma radiofonico su m2o, si tratta del remix di \"Blaue Moschee\" di Die Vogel, nell'ottobre 2010 realizza un altro \"bootleg\", quello di Barbra Streisand dei Duck Sauce. Dal gennaio 2010 Molella cura il programma \"Dual Core\" inserendo la parentesi \"M90\", cio\u00e8 gli anni '90 visti da lui. Dal settembre 2010 \u00e8 lo speaker di \"Mollybox\" \u2013 programma radiofonico di un'ora di musica in onda su m20 tra le 14 e le 15 \u2013, cos\u00ec pure avverr\u00e0 per la \"m2o Club Chart\". Negli ultimi mesi dell'anno realizza con il collega Jerma alcuni remix per Dj Nick, David Morales e altri, tra cui Carmen Consoli.\nCon l'arrivo dell'estate 2011 realizza il singolo \"X-Rated\" con i produttori inglesi Supafly Inc. un disco che unisce la melodia solare tipicamente estiva alla potenza della \"dancefloor\". Qualche mese dopo arriva \"Twisted\", un disco \"vocal house\" vecchio stampo, creato con i \"producer\" italiani Lake Koast e cantata dalle Pretty Pretty e Malik, dagli Outhere Brothers; questo disco contiene un \"sample\" di \"Figlio Unico\" di Riccardo Del Turco del 1967.\nVerso la fine del 2011, tra svariati lavori, Molella insieme a Phil Jay ripropone l'accoppiata degli anni '90 col gruppo MPJ pubblicando \"Sex, Love, House Music\", brano che strizza l'occhio a sonorit\u00e0 molto club.\nIl 2012 si apre con \"In Your Eyes\", in collaborazione col giovane DJ \"producer\" italiano Sergio Mauri, disco con sonorit\u00e0 molto dance, cantato da Coco Star, gi\u00e0 vocalist per \"Toca's Miracle\" di Fragma. In seguito, produce insieme all'immancabile Phil Jay il brano \"Sunlight\" della cantante bulgara Ive, curandole la versione \"Original Mix\". Nel giugno 2012 compone la canzone \"Let Me Give You More\" che viene utilizzata nella pubblicit\u00e0 della TIM. Per l'estate registra un singolo \"Bonito\" con Ben DJ, sotto il gruppo Mol&amp;Ben. Il 2012 si chiude con \"Even In The Rain\" e i remixes per Dj Antoine e Fly Project.\nNel 2013 realizza remixes per The Soundlovers, DJ Ross &amp; Marvin, Pizza Brothers, Terry Jee e DJ Eddy-N e nell'estate dell'anno propone \"Everything\" con la collaborazione dei \"producer\" italiani Rudeejay e Matteo Sala, con il vocal di H-Boogie, singolo dalle sonorit\u00e0 progressive accompagnato da una versione pi\u00f9 club. Nell'ottobre del 2013 arriva, in collaborazione col rapper Adam Savage, il brano \"You And Me Forever\" che riprende il ritornello della sempre sua \"Love Lasts Forever\", pubblicata nel 2001. Il brano presenta versioni dance ma anche electro progressive.\nNel 2014 esce sull'etichetta WR1 Music (We Are One) di cui fa parte lo stesso Molella, il singolo \"Who's The Man\", le cui versioni sono curate insieme agli italiani Airtones e Sissa. Segue sempre su WR1 \"Back Flip\" con Brumotti e Susan Tyler. Il 2015 si apre con \"Ninja Ahahah\", prodotta con gli Airtones, pi\u00f9 svariati \"bootleg\" con Nocera, Menegatti &amp; Fatrix, Valentini di hit del momento che passa nel suo \"Mollybox\", programma radiofonico trasmesso su m2o.\nIl 17 luglio 2015 chiude il suo programma su m2o \"Mollybox\" a dare la notizia lo stesso Molella a inizio di una puntata speciale che ripercorre la storia musicale di \"Mollybeach\" (versione estiva del programma), oltre al saluto via microfono: il dj pubblica subito dopo la fine della diretta sulla sua pagina ufficiale di Facebook un post di ringraziamento e di saluto ai suoi fan: \"\"Sar\u00f2 breve... Mi \u00e8 scappata la lacrimuccia ma il programma \"Mollybox \"\u00e8 finito per sempre... Grazie a tutti voi che mi avete seguito e che mi seguirete... Ci vediamo in giro, buona estate...\"\".\nNel 2016 cura il remix \"Sono qui\" di Patrick Benifei. Ad aprile pubblica con Valentini il remix di \"All The Ladies\" dei Breakout; mentre a maggio \u00e8 la volta del remix \"Everybody\" di Nick Peloso.\nNel 2017 esce la nuova edizione di un suo vecchio successo, \" If You Wanna Party\", nuovamente in collaborazione con gli Outhere Brothers. A maggio cura un remix di \"Occidentali's Karma\" per Francesco Gabbani. A luglio dello stesso anno firma il singolo \"World\" con Valentini.\nNel 2018 crea il remix de \"Le canzoni\" di Jovanotti e una cover de \"\u00c8 l'uomo per me\".\nNell'aprile 2019 cura con Valentini il remix di \"Pick Me Up\" per Roccuzzo. A giugno pubblica il singolo \"Butterfly\", vocalist Emanuele Bertelli (X Factor 2018)."}
{"id": "2906607", "revid": "436907", "url": "https://it.wikipedia.org/wiki?curid=2906607", "title": "Tormento (rapper)", "text": "Biografia.\nNato a Reggio Calabria, a cui dedicher\u00e0 poi la canzone \"Da dove scrivo\", in riferimento soprattutto alla sua casa d'infanzia presso \"il parco di via Melacrino\", da padre originario di Cerignola e da madre reggina, a seguito dei frequenti spostamenti della famiglia cresce tra Varese, Novara, Castellana Grotte e Genova. Si forma musicalmente sotto l'influenza dell'hip hop statunitense, in particolar modo di rapper e gruppi della west coast come Tupac Shakur, Snoop Dogg e N.W.A; inoltre, fra i suoi ascolti, c'\u00e8 molto R&amp;B e soul (Marvin Gaye, Al Green, Curtis Mayfield). Si tratta di ascolti che si riveleranno determinanti nell'influenzare la sua produzione musicale: in particolare i modelli dell'hip hop saranno continuo riferimento per la prima produzione come rapper dei Sottotono; la sua cultura e vocazione soul emergeranno maggiormente a partire dalla carriera solista.\nCarriera.\nSottotono.\nMusicalmente nasce nel gruppo Sottotono formato inizialmente da quattro membri, che dopo il primo album si sono ridotti a due, cio\u00e8 Tormento a cui viene affidata la parte vocale e Big Fish che si occupa della produzione delle basi. Il primo album, risalente al 1994, \u00e8 \"Soprattutto sotto\", da cui viene estratto il singolo \"La mia coccinella\", che diventa uno dei tormentoni dell'estate e viene utilizzata anche in TV come spot pubblicitario. Il disco sorpassa le copie. Segue \"Sotto effetto stono\", pubblicato nel 1996 dalla Warner Music Group, realizzato con gli pseudonimi di Rosario Madonia per il beatmaker e Antonio Mantelli per il rapper. L'album ottiene un grande successo, venendo certificato due volte disco di platino vendendo oltre copie, il duo vince il premio rivelazione dell'anno al Festivalbar 1997 con la canzone \"Dimmi di sbagliato che c'\u00e8\", e partecipa all'MTV Day nelle edizioni 1997 e 1999. Proprio nel 1999 esce sempre per la Warner l'album \"Sotto lo stesso effetto\", trainato dal singolo \"Amor de mi vida\" e in seguito da \"Mai pi\u00f9\" duetto con Shola Ama, il disco sfiora le copie.\nNel 2001 i Sottotono partecipano al Festival di Sanremo con il brano \"Mezze verit\u00e0\", classificandosi al 14\u00ba posto. I problemi con il festival iniziano con l'arrivo di Valerio Staffelli, inviato di \"Striscia la notizia\", giunto nella citt\u00e0 dei fiori per consegnare al duo un Tapiro d'Oro, motivato da un presunto plagio ai danni della boy band statunitense NSYNC (\"Bye Bye Bye\" il titolo della canzone). La consegna si concluder\u00e0 con una colluttazione, senza che la stessa possa essere effettuata. Un secondo problema avviene con la direzione del festival, che chiede ai due di eliminare dalla canzone alcune parole considerate troppo volgari. I Sottotono eliminano i vocaboli incriminati, lasciando per\u00f2 il testo tronco, dando cos\u00ec l'idea di essere stati vittima di censura. Nello stesso anno esce l'ultimo album del gruppo, \"...In teoria\", pubblicato sempre dalla Warner e il primo singolo estratto \u00e8 \"Amarti e rispettarti\", ma a causa dei sopracitati problemi con Stafelli il disco viene boicottato da alcune radio, che ne limitano la diffusione.\nIl 2003 \u00e8 l'anno del primo Greatest Hits celebrativo, \"Vendesi - Best of Sottotono\", che contiene 18 brani di cui due inediti. La seconda raccolta, \"Le pi\u00f9 belle canzoni dei Sottotono\", \u00e8 stata pubblicata nel 2007 dalla Warner. Ad aprile 2020 \u00e8 uscito il remix del singolo \"Sembro matto\" di Max Pezzali, caratterizzato dalla partecipazione vocale di Tormento e dalla produzione di Big Fish.\nNel 2021 il duo \u00e8 tornato sulle scene musicali con il quinto album \"Originali\".\nCarriera solista.\nNel 2002, subito dopo il Greatest Hits e lo scioglimento del gruppo, Tormento, con lo pseudonimo di Yoshi Torenaga, pubblica un EP intitolato \"Una nuova visione del mondo\", seguito nel 2004 dall'album discografico \"Il mondo dell'illusione\", pubblicato dall'etichetta discografica Antibe Music. Si tratta di album da cui traspare astio e risentimento verso i falsi amici e l'industria discografica, le cui rime e basi sono interamente prodotte dall'artista, salvo una partecipazione del rapper romano Ibbanez.\nIn seguito Tormento inizia a lavorare a un nuovo album, che viene pubblicato nel 2006 con il titolo \"Il mio diario\", da lui prodotto artisticamente per la Subside Records e pubblicato da Universal Music Group. L'idea di questo album nasce nel 2003 e viene terminato nel 2006; si presenta come un doppio album, diviso in due parti: il Giorno, pi\u00f9 solare e vivace, in cui il rapping predomina sul canto, e la Notte, pi\u00f9 romantica e intimista, in cui ha ampio spazio la vena Soul. Diversi singoli hanno anticipato l'uscita del disco: \"Il resto \u00e8 inutile\" (2004) e \"Mi piaci\" (2005). Il singolo uscito nel periodo di pubblicazione dell'album \u00e8 \"Solo tu\". Secondo una dichiarazione dello stesso artista, egli si propone di realizzare edutainment.\nPoco dopo, Tormento inizia a lavorare ad un nuovo progetto, in cui confluiscono anche idee precedentemente elaborate per lo stesso \"Diario\". Cos\u00ec il 29 giugno 2007 Tormento pubblica per la D'Alessandro&amp;Galli/Ricordi/Sony-BMG l'album \"Alibi\", lanciato dal singolo \"Ma dai\". Si tratta di un album hip hop/soul molto vario in cui trovano espressione vari stili e sonorit\u00e0 della black music. Accanto al singolo ufficiale, \u00e8 stato realizzato il video del brano \"A fuoco\". Nel novembre 2007 \u00e8 uscito in radio il nuovo singolo, \"Resta qui\", composto a quattro mani con la cantante italiana Giorgia.\nNel 2007 vede la luce il primo Mixtape di Tormento, realizzato in collaborazione con il disc jockey genovese Kamo e distribuito gratuitamente sul sito e sul myspace ufficiale. Il mixtape, chiamato Memories Tha Mixtape, contiene brani di tutta la carriera di Tormento, iniziando dai Sottotono fino agli ultimi pezzi. Il disco contiene featuring con tanti artisti della scena underground italiana, da Left Side, Lyricalz e Esa fino a Amir, Primo Brown e Mistaman. Le 33 tracce sono mixate da Dj Kamo.\nNel gennaio 2009 l'artista pubblica la seconda raccolta solista, \"Rabbia\", che contiene brani della storia di Tormento e alcune anticipazioni sul prossimo album, \"Uno, nessuno, centomila\", che uscir\u00e0 nuovamente con lo pseudonimo di Yoshi Torenaga. Questa selezione tra brani vecchi e nuovi serve a ricostruire il percorso musicale che ha sviluppato negli anni sotto quei panni, e il tutto \u00e8 mixato e condito a regola d'arte dagli scratch e dai passaggi di Kamo (Full clip team). Il titolo vuole rappresentare la situazione attuale: come spiegato dal rapper, raramente \u00ab\u00e8 l'amore a muovere determinati meccanismi nei rapporti di ogni giorno e questo, pi\u00f9 in grande, lo possiamo constatare nei conflitti che stanno interessando gran parte del pianeta. In Italia (come in tutto il mondo oggi) si respira Rabbia, noi rispondiamo con gran musica, profonda e mai legata a interessi economici\u00bb. Tra i featuring troviamo Rayden nella traccia \"Dramma\", Esa, Ibbanez (Blunt Bros), Tesmo, K-CI, Mike Samaniego, Maurizio Grondona, Albe OK e Dema, Bonnot con U-net nella traccia dedicata a Grandmaster Flash. L'album \u00e8 uscito per il download gratuito sul sito di Tormento. Sono usciti due video estratti dall'album: \"Rabbia\", prodotto da Tormento stesso, e \"Lucipher\".\nNel 2011 Tormento pubblica in collaborazione con Lefty (gi\u00e0 noto come Left Side e in passato appartenente al collettivo Area Cronica) l'album \"No Escape\". Uscito per la BM Records in allegato alla rivista \"We Got Flava\", l'album vanta collaborazioni con vari artisti quali Esa, Bunna degli Africa Unite, Reka the Saint da New York, Frank Siciliano, Lorence Michaels da Los Angeles, Al Castellana e Primo dei Cor Veleno. Il disco \u00e8 stato inoltre prodotto da Shablo, Fid Mella, Big Joe, Beat Gym Team, Lil Cut, Irhu e Mr. Frank. A promuoverne l'uscita sono stati realizzati i videoclip dei brani \"Ritorno a casa\" e \"Eroi\". Nel dicembre 2011 \u00e8 uscito il video di \"Bad Bitch\", brano realizzato in collaborazione con i Thaitanium, Jay Calo e Ramaz e volto ad anticipare l'album \"Uno, nessuno, centomila\", la cui pubblicazione \u00e8 stata rinviata a data a destinarsi.\nNel 2012 \u00e8 uscito un video di un suo singolo gi\u00e0 edito nel 2010 \"Desolazione culturale\", girato per la nazione da Vinci ad Assemini, fino a Castellana da Tormento stesso. Mentre a giugno Tormento ha partecipato al primo Contest sul web, organizzato da Esa. Nell'agosto 2012 esce il video del brano \"Mantenere\", prodotto da DJ Squarta ed estratto dall'album di Primo Brown &amp; Tormento \"El micro de oro\", pubblicato nel marzo 2014. Il mese successivo esce il secondo singolo \"Per stare fresco\" prodotto da Fritz da Cat. Nel 2014 ha partecipato al documentario \"Numero zero - Alle origini del rap italiano\", che racconta le origini dell'hip hop italiano. Il 3 giugno 2015 ha pubblicato, sotto etichetta Thaurus, il suo quarto album in studio da solista \"Dentro e fuori\". Il 29 marzo 2019 ritorna sulle scene musicali con il singolo \"Acqua su Marte\", in collaborazione con J-Ax, seguito il 26 luglio da \"2 gocce di vodka\" e il 22 novembre da \"Per quel che ne so\", inciso con la collaborazione dei Tiromancino.\nSiamesi Brothers.\nNella primavera del 2008 Tormento si prende una pausa nella carriera da solista, e collabora con suo fratello Esa alla realizzazione dell'album \"Siamesi Brothers\", il cui titolo allude al legame di parentela tra i due. L'album \u00e8 il primo lavoro a quattro mani dei due, che nonostante abbiano cominciato insieme a fare musica non hanno mai incrociato le loro carriere. Il disco contiene collaborazioni di Gu\u00e9 Pequeno dei Club Dogo, Primo dei Cor Veleno, Fadamat, Ardiman, Jack the Smoker, Asher Kuno, Bat, Ensi e Gora. Le basi sono per la maggior parte curate dai due, ma alcuni pezzi sono prodotti da altri importanti artisti quali Shablo e DJ Myke.\nIl 16 giugno 2009, il duo pubblica il secondo lavoro, un EP di quattro tracce intitolato \"Siamesi Show Down\".\nIl 25 novembre 2010, esce il secondo disco del duo intitolato \"La macchina del funk\". Il disco \u00e8 anticipato dai singoli \"1 giorno nuovo\" e \"La macchina del funk\". \u00c8 un album dal gusto funk-soul, solare e intimo grazie alle produzione di DJ Skizo. Tormento diventato un ottimo soul singer, conferisce al disco un respiro e una musicalit\u00e0 di un livello decisamente superiore alla media e con un flow inconfondibile e di classe. Mentre Esa \u00e8 pi\u00f9 diretto e semplice nel lato testuale rispetto al passato; un Esa molto libero e futuristico ispirato probabilmente da Madlib e Doom. L'album ha presenti le collaborazioni di Marya, Inoki e DJ 2P.\nNel 2012 esce il singolo con video del pezzo \"Thank You\", prodotto da DJ Skizo su campione di \"Sunny\" di Bobby Hebb."}
{"id": "2906610", "revid": "729019", "url": "https://it.wikipedia.org/wiki?curid=2906610", "title": "Corrado Mazzoni", "text": "Biografia.\nNacque a Bologna il 12 maggio 1892, figlio di Carlo ed Emilia Melloni. Frequent\u00f2 il Liceo Ginnasio \"Galvani\", per poi iscriversi alla facolt\u00e0 di medicina veterinaria dell'universit\u00e0 di Bologna.\nNel corso del 1914 \u00e8 chiamato a prestare il servizio di leva nel Regio Esercito, venendo arruolato ed assegnato all'arma di fanteria in forza al 35\u00ba Reggimento fanteria. Frequent\u00f2 il corso per allievi ufficiali, ottenendo i gradi da sottotenente di complemento nel mese di novembre, per poi essere assegnato al 67\u00ba Reggimento fanteria della Brigata \"Palermo\", di stanza a Como.\nIl 24 maggio 1915, con l'entrata in guerra del Regno d'Italia, segu\u00ec il proprio reparto al fronte, dapprima nel settore dell'Alta Valle Camonica, e poi in quello dell'Isonzo. Nell'agosto 1916 fu promosso tenente in servizio permanente effettivo per merito di guerra. Nella primavera del 1917, il 67\u00ba Reggimento fanteria si trovava ad operare nel settore del Monte Santo di Gorizia. Il 23 maggio, durante la decima battaglia dell'Isonzo, in ragione dell'ottimo servizio compiuto durante un pericoloso assalto contro il Monte Santo, ottiene un Encomio Solenne. Il 17 agosto, allo scattare dell'offensiva che dar\u00e0 luogo alla undicesima battaglia dell'Isonzo, il 67\u00ba Reggimento fanteria viene inviato nella zona della Sella di Dol, con l'obbiettivo di attaccare il caposaldo del Veliki Hrib.\nIl 29 agosto, al comando della 2\u00aa Compagnia del I Battaglione, si lanci\u00f2 all'assalto della collina nota come Quota 526, riuscendo a conquistare un tratto di trincea. Ferito ad ed accerchiato dai rinforzi nemici, riusc\u00ec per\u00f2 a sfuggire alla cattura. Il giorno seguente, il 30 agosto, dopo aver rifiutato di abbandonare il proprio posto per ricevere le cure adeguate in seguito ad una nuova ferita ad una gamba, si lanci\u00f2 nuovamente all'assalto del Veliki Hrib. Giunto nella trincea nemica dopo un fitto lancio di bombe a mano, viene per\u00f2 colpito da due pallottole di fucile all'addome. Trasportato al posto di soccorso, si spense poco tempo dopo.\nSepolto inizialmente nel cimitero di guerra di Vallensa, nel 1922 le sue spoglie sono trasferite presso il Cimitero Monumentale della Certosa di Bologna. Alla sua memoria, con Decreto Luogotenenziale del 13 giugno 1918, gli viene conferita la Medaglia d'Oro al Valor Militare, e il 9 gennaio di quello stesso anno l'universit\u00e0 di Bologna gli aveva conferito ad \"honorem\" la laurea in medicina veterinaria.\nRiconoscimenti.\nBologna, sua citt\u00e0 natale, ha dedicato al tenente Corrado Mazzoni:\nA Como, presso la caserma \"De Cristoforis\", ove aveva sede il 67\u00ba Reggimento fanteria, vi \u00e8 una lapide commemorativa a lui dedicata."}
{"id": "2906612", "revid": "125915989", "url": "https://it.wikipedia.org/wiki?curid=2906612", "title": "Salto ostacoli", "text": "Il salto ostacoli \u00e8 un termine che identifica una disciplina dell'equitazione, la quale vede impegnato il binomio uomo-cavallo, nell'interpretazione e risoluzione di un percorso ad ostacoli. Nell'accezione comune, si parla di concorso ippico.\nL'altezza degli ostacoli, la difficolt\u00e0 del percorso e il numero di ostacoli da superare dipende dalla categoria alla quale si partecipa e dalla preparazione atletica di cavallo e cavaliere.\nL'altezza degli ostacoli varia dai 40\u00a0cm a 1,60\u00a0m (e possono superare i 2 metri nelle gare di potenza) con categorie intermedie di 60, 70, 80, 90, 100, 105 (categoria riservata ai pony), 110, 115, 120, 125,130, 135, 140,145, 150, 160 (il gran premio \u00e8 la categoria di salto di maggiore difficolt\u00e0 tecnica, dotata del montepremi pi\u00f9 alto della giornata e non \u00e8 sempre e necessariamente la categoria pi\u00f9 alta del concorso). Il numero di ostacoli varia da 6 a 13 (per i pony che fanno le 40 gli ostacoli sono solo 6) con eventuali combinazioni di pi\u00f9 ostacoli dette gabbie.\nStoria.\nL'equitazione \u00e8 una delle attivit\u00e0 pi\u00f9 antiche a cui si \u00e8 dedicato l'uomo. Il primo manuale a noi pervenuto, \"La cura e l'alimentazione del cavallo da carro\", fu redatto da Kikkuli, maestro di cavalli di origine mitannica, nell'anno 1.350 a.C.. Invece, il pi\u00f9 antico e pi\u00f9 noto manuale in cui \u00e8 trattato anche il modo di montare a cavallo \u00e8 \"Sull'equitazione\" di Senofonte.\nNella storia greca e romana chi sapeva montare acquistava un \"valore aggiunto\" nelle societ\u00e0. Da allora in poi il titolo di cavaliere divenne espressione di nobilt\u00e0, ma anche, per contro, nei secoli successivi, i nobili furono costretti ad imparare \"l'arte di montare\" per partecipare alla vita politica e militare (vedi, ad esempio, generale L'Hotte, Caprilli).\nL'approfondimento tecnico dell'arte di montare a cavallo fu ovviamente sempre appannaggio della Cavalleria e per questo motivo, chi ha scritto libri di tecnica equestre (Grisone, Fiaschi, Pignatelli, Mazzuchelli, Caprilli, ecc.) \u00e8 spesso collegato all'ambiente militare. Non vi \u00e8 altra attivit\u00e0 dell'uomo in cui, nel corso dei secoli, siano stati scritti tanti testi di approfondimento. Ma il rapporto che si stabil\u00ec nei secoli tra uomo e cavallo, si modific\u00f2 gradualmente nell'ultimo periodo storico, da quando cio\u00e8 il motore a scoppio trasform\u00f2 il modo di viaggiare e di fare la guerra. Dal Novecento in poi, l'equitazione perse la propria importanza utilitaristica e si trasform\u00f2 in attivit\u00e0 solamente ludico-sportiva. Nell'Italia della prima met\u00e0 del Novecento, si segnal\u00f2 l'opera del conte Paolo Orsi Mangelli, con la sua celeberrima scuderia.\nIl salto a ostacoli nasce nella met\u00e0 del 1700; nato durante le battute di caccia, dove vi erano molti ostacoli, quindi questa disciplina era considerata molto utile e si diffuse in parecchie scuderie. Il primo concorso si svolse a Parigi nel 1900, lo stesso anno in cui viene incluso nel programma olimpico.\nFino met\u00e0 anni '40 per\u00f2 questi concorsi erano riservati solo ai militari, ma poi a partire dal primo campionato mondiale la F\u00e9d\u00e9ration \u00e9questre internationale non ne \u00e8 diventata organizzatrice.\nSvolgimento.\nI tracciati di solito sono di 700\u20131000\u00a0m e vanno affrontati ad una velocit\u00e0 di 350/400\u00a0m/min, ed ogni percorso comprende 12-15 ostacoli comprese 3 gabbie. I cavalieri prima di cominciare il concorso possono fare un giro a piedi.\nDurante le gare internazionali gli atleti possono essere valutati in base a due regolamenti:\nClassificazione.\nA partire dal 2006, i cavalieri e le amazzoni tesserati presso un centro autorizzato FISE o un centro affiliato FISE vengono classificati in base all'et\u00e0 (considerando l'anno solare):\nClassificazione Patenti.\nPer poter gareggiare nei concorsi autorizzati dalla FISE, i cavalieri e le amazzoni devono essere tesserati presso un centro autorizzato FISE o affiliato, e devono essere titolari di una \"patente\" che ne attesti l'idoneit\u00e0 a gareggiare in determinate categorie.\nLe patenti FISE per il salto ostacoli sono cos\u00ec suddivise:\n\u00c8 prevista anche la possibilit\u00e0 di retrocedere alla patente di grado inferiore. Per l'eventuale successivo reintegro alla patente di grado superiore \u00e8 necessario solo fare richiesta al proprio Comitato Regionale all'atto del rinnovo annuale della patente.\nConcorsi.\nI concorsi ai quali si pu\u00f2 partecipare si differenziano tra loro per la progressiva difficolt\u00e0 (altezza e complessit\u00e0 del percorso), per il tipo (a tempo, di precisione, ecc.) in numerose combinazioni che sono raccolte all'interno del Prontuario FISE (Federazione Italiana Sport Equestri) che ne regola lo svolgimento. Gli ostacoli possono variare in altezza e complessit\u00e0 di presentazione. Pertanto ci\u00f2 richiede una buona preparazione sia del cavallo che del suo cavaliere.\nTipologia.\nIn Italia esistono vari tipi di concorsi sia nazionali che internazionali.\nConcorsi nazionali:\nCategorie.\nIn ogni concorso ippico possono essere programmate una serie di categorie, che si differenziano in base all'altezza prevista per i vari salti. Le categorie sono aperte sia ai pony che ai cavalli, con esclusione di quelle specificatamente riservate:\nCategorie riservate alle patenti G1:\nCategorie riservate alle patenti G2:\nLa \"P\" indica le categorie riservate ai pony.\nOltre che per altezza, le categorie possono essere suddivise anche in base al tipo:\nLa gara.\nGli ostacoli vengono posizionati all'interno di un campo di gara, secondo le disposizioni di un Direttore di Campo e in base ad un grafico che indichi la posizione e la forma del salto, oltre alla distanza che intercorre tra un salto e l'altro. Prima di ogni gara viene effettuata la ricognizione a piedi durante la quale i concorrenti, in tenuta da gara, osservano gli ostacoli, il percorso nel suo insieme e misurano le distanze tra un salto e l'altro. Nella maggior parte delle gare le ricognizioni vengono effettuate dagli allievi in compagnia dei loro istruttori che li guidano dando i corretti consigli per affrontare il percorso. Viene inoltre concesso ai cavalieri di esercitarsi nel salto in appositi campi detti CAMPI PROVA, grazie alla presenza di almeno un verticale e un oxer, prima che la gara cominci.\nDivisa da gara.\nLa divisa regolamentare prevede: giacca nera o blu;\nSe con giacca rossa:\nNel periodo maggio/settembre (o a discrezione del comitato organizzatore) sono autorizzate le divise estive, e la giacca pu\u00f2 essere sostituita da una polo bianca o dei colori del circolo di appartenenza. In questo caso la polo \u00e8 obbligatoria, altrimenti \u00e8 comunque concesso l'uso della camicia a patto che sopra di essa venga indossata la giacca. In caso di maltempo, il comitato organizzatore pu\u00f2 autorizzare l'uso di giubbini impermeabili al posto della giacca. Nel periodo ottobre/aprile, la giacca \u00e8 obbligatoria.i colori della giacca pu\u00f2 essere blu, nera, rossa, verde, marrone,blu elettrico, grigia, bordo\nOppure in gara si pu\u00f2 portare anche una felpa dello stesso maneggio per alcune categorie di salto ostacoli di colore blu o nera.\nTecnica del salto.\nFasi del salto:\nNel saltare un ostacolo abbiamo 4 fasi di cui:\nAvvicinamento ad un salto:\nRegolamento.\nNei concorsi a ostacoli l'obiettivo \u00e8 terminare il percorso il pi\u00f9 velocemente possibile senza l'abbattimento di nessun ostacolo. All'inizio di ogni categoria viene comunicato un tempo massimo e un tempo limite.\nInoltre vi sono altre regole fondamentali: superati i 18 anni in allenamento il cap diventa una scelta facoltativa, in gara esso \u00e8 sempre obbligatorio, indipendentemente dall'et\u00e0.\nIn campo gara ed in campo prova \u00e8 proibito l\u2019uso di frusta, la cui lunghezza superi i 75 cm. In campo prova, esclusivamente per il lavoro in piano, \u00e8 autorizzato l\u2019uso della frusta lunga da dressage (max 110 cm).\nE\u2019 proibito l\u2019uso di speroni che possano ferire il cavallo.\nGli ostacoli.\nGli ostacoli sono formati da barriere poggiate su sostegni (detti \"pilieri\"), e da elementi riempitivi e/o decorativi. La differenza principale tra i salti \u00e8 quella tra \"verticali\" e \"larghi\".\nI salti possono essere combinati tra di loro per formare altri tipi di ostacoli.\nGli ostacoli possono essere di diversi tipi:\nPenalit\u00e0\nLe penalit\u00e0 vengono cos\u00ec calcolate:\nIl percorso \u00e8 netto (0 penalit\u00e0) quando il cavallo non abbatte nessun ostacolo e il percorso viene terminato nel tempo previsto.\nMotivi di eliminazione.\nL'eliminazione comporta il divieto per il concorrente di iniziare o continuare la prova.\nCause di eliminazione a discrezione della giuria:\nCause di eliminazione automatica:"}
{"id": "2906615", "revid": "231488", "url": "https://it.wikipedia.org/wiki?curid=2906615", "title": "Merlino (film)", "text": ""}
{"id": "2906616", "revid": "767487", "url": "https://it.wikipedia.org/wiki?curid=2906616", "title": "Shocking Lies", "text": "Shocking Lies (il cui titolo integrale \u00e8 \"Shocking Lies: Sanningar om l\u00f6gner och f\u00f6rdomar i porrdebatten\", ovvero \"Verit\u00e0 sconvolgente: verit\u00e0, bugie e pregiudizi nel dibattito sul porno\") \u00e8 una raccolta di saggi scritti da giornalisti e professionisti del cinema porno sulla scia e nei riguardi del documentario \"Shocking Truth\" della giornalista e regista femminista svedese Alexa Wolf, in cui quest'ultima si occupava dei retroscena, spesso terrificanti e cruenti, del cinema porno."}
{"id": "2906620", "revid": "198277", "url": "https://it.wikipedia.org/wiki?curid=2906620", "title": "Beppe Viola", "text": "Biografia.\nNato e cresciuto a Milano da famiglia di origine siciliana, fu amico fin dall'infanzia di Enzo Jannacci. Nella citt\u00e0 meneghina ha svolto gran parte del suo lavoro di giornalista sportivo. Ha iniziato a scrivere di sport a met\u00e0 degli anni cinquanta, collaborando all'agenzia Sportinformazione, passando poi in Rai nel 1961. Per la televisione ha lavorato come redattore, come inviato speciale e - dopo una parentesi come radiocronista - anche come telecronista sportivo (calcio, pugilato, ippica, motori). Per la Rai, tra le altre cose, ha firmato un lungo documentario sulla Mille Miglia e ha partecipato, talvolta come uno dei conduttori, a varie edizioni de \"La Domenica Sportiva\" e \"La Domenica Sportiva Estate\".\nHa tenuto per anni su \"Linus\" la rubrica \"Vite Vere\" e ha scritto molte canzoni in coppia con Enzo Jannacci, tra le quali \"Tira a camp\u00e0\" e \"Rido\". Nel campo del cinema, sempre affiancato da Jannacci ha lavorato come sceneggiatore e dialoghista (come ad esempio in \"Romanzo popolare,\" di Mario Monicelli, con Ugo Tognazzi, Ornella Muti e Michele Placido, e in \"Cattivi pensieri\", di Ugo Tognazzi, con lo stesso Tognazzi ed Edwige Fenech, film nei quali appare in alcuni cameo), mentre per il cabaret contribu\u00ec alla creazione dei testi del gruppo storico dei comici che facevano riferimento al Derby Club di Milano (Massimo Boldi, Teo Teocoli, Giorgio Porcaro, Cochi e Renato, Enzo Jannacci, Felice Andreasi, Gianni Magni, Paolo Villaggio, Lino Toffolo), con vari dei quali era legato da fraterna amicizia.\nLa sera di domenica 17 ottobre 1982 accusa un malore nell'ufficio del collega Carlo Sassi, nella sede Rai di Milano, mentre si stava montando per l'imminente puntata de \"La Domenica Sportiva\" un suo servizio sulla partita Inter-Napoli del campionato di Serie A: viene ricoverato in gravi condizioni per una emorragia cerebrale all'ospedale Fatebenefratelli di Milano, laddove muore la mattina del 18 ottobre a 42 anni.\nI suoi organi vengono espiantati; le sue cornee vengono impiantate a una donna, cieca da 15 anni e con sei figli. Dopo la sepoltura a terra e l'esumazione a fine concessione, i suoi resti riposano nel Cimitero di Lambrate, nella sua Milano. \nNella cultura di massa.\n\u00c8 sua la celebre frase \u2014 poi diventata il titolo di una canzone e persino uno slogan pubblicitario \u2014 che fece dire a Beccalossi rivolgendosi a Bearzot perch\u00e9 lo convocasse per il , pronunciata in un servizio de \"La Domenica Sportiva\" su una partita dell'Inter: \u00abMi chiamo Evaristo, scusi se insisto\u00bb.\nL'amico Enzo Jannacci gli ha dedicato il testo della canzone \"L'amico\", inserita come seconda traccia nell'album \"Discogreve\". Nel 1983 alla memoria di Beppe Viola \u00e8 stato intitolato un premio giornalistico annuale, inizialmente assegnato con la collaborazione e il patrocinio dell'AVIS e dell'AIDO, la cui cerimonia di premiazione si teneva a Coccaglio in provincia di Brescia; successivamente l'organizzazione \u00e8 stata trasferita ad Arco, in provincia di Trento.\nNell'albo d'oro del \"Premio Beppe Viola\" compaiono giornalisti sportivi noti al grande pubblico, come Sandro Ciotti, Gianni Mura, Paolo Valenti, Tito Stagno, Bruno Pizzul, Mario Sconcerti, Gianni Min\u00e0, Fabrizio Maffei, Antonella Clerici, Stefano Bizzotto, Paola Ferrari, Ivan Zazzaroni, Giorgio Terruzzi, Simona Ercolani, Claudio Icardi, Maurizio Crosetti, Massimo Caputi, Ilaria D'Amico, Marco Mazzocchi, Emanuele Dotto e Pierluigi Pardo, ma anche non sportivi (soprattutto nei primi anni) che si erano distinti per la pubblicazione di servizi in favore delle donazioni del sangue e degli organi. Attualmente la cerimonia di premiazione giornalistica si tiene di consuetudine al termine di un'altra iniziativa di rilievo internazionale, gi\u00e0 esistente e intitolata a lui dopo la sua morte: il \"Torneo Citt\u00e0 di Arco - Beppe Viola\", per la categoria giovanile Allievi.\nNel 2013 la primogenita Marina pubblica per Feltrinelli un libro, \"Mio padre \u00e8 stato anche Beppe Viola\"."}
{"id": "2906622", "revid": "767487", "url": "https://it.wikipedia.org/wiki?curid=2906622", "title": "Lorenzo Hierrezuelo", "text": "Figlio e nipote di \"soneros\" - il padre suonava il tres e cantava i \"sones\" con la madre sin dalla fine del XIX secolo - Lorenzo crebbe in un ambiente immerso nelle sonorit\u00e0 della musica popolare cubana, ambiente che influenz\u00f2 anche il fratello Reinaldo, che divent\u00f2 poi famoso con lo pseudonimo di \"Rey Caney\", e la sorella Caridad, futura cantante di guaracha.\nEgli inizi\u00f2 a cantare e suonare la chitarra in pubblico gi\u00e0 dall'et\u00e0 di dieci anni e a soli tredici anni part\u00ec, insieme a due suoi amici musicisti, per Santiago di Cuba in cerca di fortuna. Li cantavano e suonavano in piccoli locali, nei caff\u00e8 o in case di abitazione in occasione di feste private.\nNel 1930 si trasferisce a L'Avana e suona prima con il \"Trio Lirico Cubano\" e poi con il \"Cuarteto Hatuey\". Far\u00e0 anche parte del gruppo popolare menestrello \"Justa Garcia\", come seconda voce e chitarra ritmica.\nLa grande svolta avviene nel 1937, anno in cui inizi\u00f2 la sua collaborazione con tre grandi \"trovadors\" cubani: prima con Maria Teresa Vera con la quale lavor\u00f2 sino al '42, poi sino al 1955 con Compay Segundo, con il quale form\u00f2 il famoso duo \"Los Compadres\", ed infine, sempre nello stesso duo, con suo fratello Reinaldo, \"Rey Caney\", che prese il posto di Compay Segundo. \u00c8 soprattutto con \"Los Compadres\" che raggiunse una grande popolarit\u00e0 in tutto il mondo; fece concerti nella maggior parte dei paesi dell'America latina, in Europa e persino in Giappone.\nLorenzo Hierrezuelo compose un gran numero di sones, boleri e guarachas segnando in maniera indelebile tutta un'epoca della musica cubana e brani come ad esempio \"Macusa\", \"Mi son oriental\", \"Rita la caimana\", \"Hey Caramba\", \"Sarandonga\", \"Los barrios de Santiago\" e \"Yo canto en el llano\" diventeranno successi popolari che saranno anche ripresi da decine di artisti diversi."}
{"id": "2906627", "revid": "21880", "url": "https://it.wikipedia.org/wiki?curid=2906627", "title": "Clostridium paradoxum", "text": "Clostridium paradoxum \u00e8 una specie di batterio appartenente alla famiglia Clostridiaceae."}
{"id": "2906628", "revid": "1718925", "url": "https://it.wikipedia.org/wiki?curid=2906628", "title": "Clostridium paraperfringens", "text": "Il Clostridium paraperfringens \u00e8 una specie di batterio appartenente alla famiglia delle Clostridiaceae."}
{"id": "2906629", "revid": "767487", "url": "https://it.wikipedia.org/wiki?curid=2906629", "title": "Clostridium paraputrificum", "text": "Clostridium paraputrificum \u00e8 una specie di batterio appartenente alla famiglia delle Clostridiaceae."}
{"id": "2906630", "revid": "1452073", "url": "https://it.wikipedia.org/wiki?curid=2906630", "title": "Clostridium pascui", "text": "Il Clostridium pascui \u00e8 una specie di batterio appartenente alla famiglia delle Clostridiaceae."}
{"id": "2906631", "revid": "1452073", "url": "https://it.wikipedia.org/wiki?curid=2906631", "title": "Clostridium pasteurianum", "text": "Il Clostridium pasteurianum \u00e8 una specie di batterio appartenente alla famiglia delle Clostridiaceae."}
{"id": "2906632", "revid": "1452073", "url": "https://it.wikipedia.org/wiki?curid=2906632", "title": "Clostridium peptidivorans", "text": "Clostridium peptidivorans \u00e8 una specie di batterio appartenente alla famiglia delle Clostridiaceae."}
{"id": "2906633", "revid": "1452073", "url": "https://it.wikipedia.org/wiki?curid=2906633", "title": "Clostridium perenne", "text": "Clostridium perenne \u00e8 una specie di batterio appartenente alla famiglia delle Clostridiaceae."}
{"id": "2906634", "revid": "1452073", "url": "https://it.wikipedia.org/wiki?curid=2906634", "title": "Clostridium phytofermentans", "text": "Clostridium phytofermentans \u00e8 una specie di batterio appartenente alla famiglia delle Clostridiaceae."}
{"id": "2906635", "revid": "1452073", "url": "https://it.wikipedia.org/wiki?curid=2906635", "title": "Clostridium piliforme", "text": "Clostridium piliforme \u00e8 una specie di batterio appartenente alla famiglia delle Clostridiaceae."}
{"id": "2906636", "revid": "1452073", "url": "https://it.wikipedia.org/wiki?curid=2906636", "title": "Clostridium polysaccharolyticum", "text": "Il Clostridium polysaccharolyticum \u00e8 una specie di batterio appartenente alla famiglia delle Clostridiaceae."}
{"id": "2906637", "revid": "1452073", "url": "https://it.wikipedia.org/wiki?curid=2906637", "title": "Clostridium populeti", "text": "Il Clostridium populeti \u00e8 una specie di batterio appartenente alla famiglia delle Clostridiaceae."}
{"id": "2906638", "revid": "1452073", "url": "https://it.wikipedia.org/wiki?curid=2906638", "title": "Clostridium propionicum", "text": "Clostridium propionicum \u00e8 una specie di batterio appartenente alla famiglia delle Clostridiaceae."}
{"id": "2906639", "revid": "1452073", "url": "https://it.wikipedia.org/wiki?curid=2906639", "title": "Clostridium proteoclasticum", "text": "Clostridium proteoclasticum \u00e8 una specie di batterio appartenente alla famiglia delle Clostridiaceae."}
{"id": "2906640", "revid": "1452073", "url": "https://it.wikipedia.org/wiki?curid=2906640", "title": "Clostridium proteolyticum", "text": "Clostridium proteolyticum \u00e8 una specie di batterio appartenente alla famiglia delle Clostridiaceae."}
{"id": "2906641", "revid": "1452073", "url": "https://it.wikipedia.org/wiki?curid=2906641", "title": "Clostridium psychrophilum", "text": "Clostridium psychrophilum \u00e8 una specie di batterio appartenente alla famiglia delle Clostridiaceae."}
{"id": "2906642", "revid": "1452073", "url": "https://it.wikipedia.org/wiki?curid=2906642", "title": "Clostridium puniceum", "text": "Clostridium puniceum \u00e8 una specie di batterio appartenente alla famiglia delle Clostridiaceae."}
{"id": "2906643", "revid": "1452073", "url": "https://it.wikipedia.org/wiki?curid=2906643", "title": "Clostridium purinilyticum", "text": "Clostridium purinilyticum \u00e8 una specie di batterio appartenente alla famiglia delle Clostridiaceae."}
{"id": "2906644", "revid": "76069", "url": "https://it.wikipedia.org/wiki?curid=2906644", "title": "Clostridium putrefaciens", "text": "Clostridium putrefaciens \u00e8 una specie di batterio appartenente alla famiglia delle Clostridiaceae."}
{"id": "2906645", "revid": "1452073", "url": "https://it.wikipedia.org/wiki?curid=2906645", "title": "Clostridium putrificum", "text": "Clostridium putrificum \u00e8 una specie di batterio appartenente alla famiglia delle Clostridiaceae."}
{"id": "2906646", "revid": "1452073", "url": "https://it.wikipedia.org/wiki?curid=2906646", "title": "Clostridium quinii", "text": "Clostridium quinii \u00e8 una specie di batterio appartenente alla famiglia delle Clostridiaceae."}
{"id": "2906647", "revid": "1452073", "url": "https://it.wikipedia.org/wiki?curid=2906647", "title": "Clostridium ramosum", "text": "Clostridium ramosum \u00e8 una specie di batterio appartenente alla famiglia delle Clostridiaceae."}
{"id": "2906648", "revid": "1452073", "url": "https://it.wikipedia.org/wiki?curid=2906648", "title": "Clostridium rectum", "text": "Clostridium rectum \u00e8 una specie di batterio appartenente alla famiglia delle Clostridiaceae."}
{"id": "2906649", "revid": "1452073", "url": "https://it.wikipedia.org/wiki?curid=2906649", "title": "Clostridium roseum", "text": "Clostridium roseum \u00e8 una specie di batterio appartenente alla famiglia delle Clostridiaceae."}
{"id": "2906650", "revid": "1452073", "url": "https://it.wikipedia.org/wiki?curid=2906650", "title": "Clostridium saccharobutylicum", "text": "Il Clostridium saccharobutylicum \u00e8 una specie di batterio appartenente alla famiglia delle Clostridiaceae."}
{"id": "2906651", "revid": "1452073", "url": "https://it.wikipedia.org/wiki?curid=2906651", "title": "Clostridium saccharoperbutylacetonicum", "text": "Il Clostridium saccharoperbutylacetonicum \u00e8 una specie di batterio appartenente alla famiglia delle Clostridiaceae."}
{"id": "2906652", "revid": "76069", "url": "https://it.wikipedia.org/wiki?curid=2906652", "title": "Clostridium sardiniense", "text": "Il Clostridium sardiniense \u00e8 una specie di batterio appartenente alla famiglia delle Clostridiaceae."}
{"id": "2906653", "revid": "1452073", "url": "https://it.wikipedia.org/wiki?curid=2906653", "title": "Clostridium saccharolyticum", "text": "Il Clostridium saccharolyticum \u00e8 una specie di batterio appartenente alla famiglia delle Clostridiaceae."}
{"id": "2906654", "revid": "1452073", "url": "https://it.wikipedia.org/wiki?curid=2906654", "title": "Clostridium sartagoforme", "text": "Il Clostridium sartagoforme \u00e8 una specie di batterio appartenente alla famiglia delle Clostridiaceae."}
{"id": "2906655", "revid": "35707", "url": "https://it.wikipedia.org/wiki?curid=2906655", "title": "Carolina Feline", "text": ""}
{"id": "2906657", "revid": "1712526", "url": "https://it.wikipedia.org/wiki?curid=2906657", "title": "Girolamo Grimaldi (diplomatico)", "text": "Biografia.\nFiglio cadetto di Francesco Maria Grimaldi e di Maria Giovanna Pallavicino, fu battezzato il 6 luglio 1710. Venne affidato alle cure dell'omonimo zio, il cardinale Girolamo Grimaldi, ma prefer\u00ec la carriera diplomatica a quella ecclesiastica. Nel marzo 1739 fu inviato dalla Repubblica di Genova a Madrid quale diplomatico, incarico che mantenne fino al 1746, allorch\u00e9 venne richiamato in patria. \nCarriera diplomatica.\nLo stesso anno il nuovo re di Spagna Ferdinando VI gli diede il titolo marchionale e lo nomin\u00f2 ministro plenipotenziario della Spagna a Stoccolma; la nomina provoc\u00f2 indignazione negli ambienti diplomatici genovesi che accusarono il Grimaldi di aver badato, durante l'incarico a Madrid, ai propri interessi anzich\u00e9 a quelli della Repubblica. Dal 1755 all'ottobre 1757 fu ambasciatore nella Repubblica delle Sette Province Unite, gli attuali Paesi Bassi; durante questo incarico svolse anche una missione riservata a Parma per conto del re il quale desiderava conoscere situazione finanziaria del fratello Filippo, duca di Parma e Piacenza. Continu\u00f2 l'attivit\u00e0 diplomatica anche con Carlo III (salito al trono Spagna nell'agosto 1759), il quale lo nomin\u00f2 ambasciatore a Parigi (4 febbraio 1761). Nella citt\u00e0 francese Grimaldi fu il principale negoziatore del Patto di famiglia (15 agosto 1761), il trattato d'amicizia e unione tra le due corone borboniche di Francia e di Spagna, in contrapposizione all'alleanza anglo-prussiana. \nCarriera politica.\nNell'ottobre 1763 Grimaldi divenne Segretario di stato di Carlo III, succedendo a Ricardo Wall giudicato troppo filoinglese a corte. Il governo era formato da tre ministri i quali, in virt\u00f9 di un \"regio decreto\", dovevano riunirsi almeno una volta alla settimana; oltre a Girolamo Grimaldi, filofrancese, segretario di stato con competenze di politica estera, ne facevano parte Leopoldo de Gregorio, marchese di Squillace \u00e8 \"segretario d'azienda e di guerra\" e Julian de Arriaga \u00e8 segretario della Marina e delle Indie. Tipico governante illuminista, Girolamo Grimaldi diede impulso alle scienze agrarie: gi\u00e0 da ambasciatore a Stoccolma aveva fatto concedere un incarico in Spagna al botanico Pehr L\u00f6fling, un brillante allievo di Linneo e diede impulso alla creazione di \"Sociedades Econ\u00f3micas de Amigos del Pa\u00eds\" per l'ammodernamento dell'agricoltura spagnola. L'illuminista italiano Domenico Grimaldi dedicher\u00e0 a lui il \"Saggio di economia campestre per la Calabria Ultra\" (1770). Venne insignito dell'Ordine del Toson d'oro nel 1765. \nSvolse una politica ostile all'Inghilterra. Fu costretto ad abbandonare il potere, e ad accettare la nomina di ambasciatore spagnolo a Roma, nel 1776 dopo il fallimento di una spedizione contro il Marocco, da lui voluta.\nGrimaldi fu appassionato di teatro. Nel 1775 compose la tragedia \u00abAlexandro sobre \u00c1frica\u00bb conservata manoscritta nella Biblioteca Nacional de Espa\u00f1a. \nNel 1770 ebbe una figlia, Mar\u00eca Ignacia Josepha detta Monserrat (1770-1814), nata dal matrimonio segreto e riparatore con Mar\u00eca Isabel Felipa Rodriguez de Castro; questo permise a Grimaldi di mantenere la filiazione segreta e di permettere alla figlia di crescere con un vitalizio; Maria Ignacia fu antenata diretta, dal ramo materno, della scrittrice Oriana Fallaci."}
{"id": "2906662", "revid": "339392", "url": "https://it.wikipedia.org/wiki?curid=2906662", "title": "Jer\u00f3nimo Grimaldi", "text": ""}
{"id": "2906668", "revid": "1983214", "url": "https://it.wikipedia.org/wiki?curid=2906668", "title": "Filomeno Mata", "text": "\u00c8 stato uno dei giornalisti pi\u00f9 importanti durante l'epoca del Porfiriato.\nOriginario di Carranco fattoria, in San Luis Potos\u00ed, in Messico, ha lavorato come giornalista in alcune testate giornalistiche del tempo, come \"Il Monitor Repubblicana\" e \"La Nazione\".\nDopo il loro lavoro come uno dei giornalisti di maggior successo di quel periodo messicano, \u00e8 stato nominato direttore della Gazzetta ufficiale della Federazione e la stampa del governo.\nMor\u00ec nella citt\u00e0 di Veracruz, depresso e malato, il 2 luglio di 1911, dopo aver sostenuto la candidatura di Francisco Madero, all'inizio della rivoluzione messicana."}
{"id": "2906677", "revid": "1719883", "url": "https://it.wikipedia.org/wiki?curid=2906677", "title": "Inayat Khan", "text": "Biografia.\nNato e cresciuto in una famiglia dedita alla musica, si distinse anch'egli come abile musicista. Spinto dal suo maestro ad armonizzare l'Oriente e l'Occidente per la sua musica, dopo essersi avvicinato e appassionato al Sufismo, emigr\u00f2 nel 1910 negli Stati Uniti d'America, e successivamente in Europa, per diffondere la filosofia sufi.\nFond\u00f2 la \"Universal Sufism\", un movimento spirituale basato sull'unit\u00e0 di tutti i popoli e di tutte le religioni. Il suo messaggio universale della Divina Unit\u00e0, il Taw\u1e25\u012bd, predicava l'amore, la pace, l'armonia e la libert\u00e0 spirituale, mostrando l'efficacia del Sufismo per il pubblico occidentale del tempo.\nTornato in India nel 1926, vi mor\u00ec l'anno successivo.\nI suoi discepoli ne divulgarono i pensieri, raccolti in libri come \"Il messaggio\", \"Note di musica silenziosa\" e \"Perle dell'oceano invisibile\"."}
{"id": "2906682", "revid": "775372", "url": "https://it.wikipedia.org/wiki?curid=2906682", "title": "Tsai Ing-wen", "text": " Nel 2020 \u00e8 stata rieletta per un secondo mandato dopo la vittoria alle elezioni presidenziali.\nBiografia.\nNata al Mackay Memorial Hospital di Taipei, la pi\u00f9 giovane di 11 fratelli. Suo padre, Tsai Chieh-sheng (1918-2006), gestiva un'officina di riparazioni auto, la madre Chang Chin-fong (1925-2018) era una casalinga. Durante il periodo della scuola media, ha studiato alla Zhongshan Girls High School di Taipei, quindi si iscrisse alla facolt\u00e0 di legge laureandosi presso il College of Law, National Taiwan University, nel 1978. Tsai ha poi conseguito un Master in Legge presso la Cornell University Law School nel 1980 e un Ph.D. in diritto presso la London School of Economics nel 1984. Al suo ritorno a Taiwan, ha insegnato legge alla School of Law della Soochow University e della National Chengchi University, entrambe a Taipei.\nAttivit\u00e0 politica.\nTsai \u00e8 la settima presidente di Taiwan (la prima presidente donna), ed \u00e8 in carica dal 2016. \u00c8 membro del Partito Progressista Democratico (PPD) di cui \u00e8 segretario (precedentemente ha ricoperto questa carica dal 2008 al 2012 e dal 2014 al 2018)\nAscesa in politica.\nNel 2000 a Tsai \u00e8 stato assegnato il comando del Consiglio per gli affari continentali. Confermando la diffusa convinzione riguardo alla sua simpatia per la coalizione pan-verde, nel 2004 si un\u00ec al Partito Progressista Democratico (PPD). Successivamente \u00e8 stata nominata dal suo partito come candidata alle elezioni legislative del 2004.\nIl 26 gennaio 2006, Tsai \u00e8 stata nominata vice presidente dello Yuan esecutivo, una posizione comunemente denominata \"vice premier\". Dal gennaio 2006 al maggio 2007 \u00e8 stata presidente del comitato per la tutela dei consumatori.\nIl 17 maggio 2007, Tsai, insieme al resto del consiglio dei ministri del premier uscente Su Tseng-chang, si \u00e8 dimessa per far posto al premier entrante Chang Chun-hsiung e al suo consiglio dei ministri. Il premier Chang ha nominato Chiou I-jen, per sostituire Tsai come vice premier.\nDopo questa esperienza politica, divent\u00f2 presidente di TaiMedBiologics, una societ\u00e0 di biotecnologie con sede a Taiwan. Il Kuomintang ha accusato Tsai di aver appaltato i lavori a TaiMedBiologics durante il suo mandato come vice premier, mentre pianificava di lasciare il governo e guidare la compagnia in seguito. In seguito \u00e8 stata prosciolta da tutti i presunti illeciti.\nIl candidato del Kuomintang Ma Ying-jeou, nella sua ricerca di un compagno di corsa alle elezioni presidenziali del 2008, sugger\u00ec sorprendentemente Tsai, membro del PPD. Ma ha affermato che non aveva assegnato criteri fissi per un compagno di corsa e che la sua ricerca non sarebbe stata definita dal sesso, dall'occupazione o anche dalle affiliazioni politiche.\nIl 19 maggio 2008, Tsai ha sconfitto Koo Kwang-ming nelle elezioni per diventare segretario del PPD, ed \u00e8 succeduta al segretario uscente Frank Hsieh. \u00c8 stata la prima donna a capitanare un importante partito politico a Taiwan.\nPrimo mandato da segretario del PPD: 2008-2012.\nTsai \u00e8 entrata in carica il 20 maggio 2008, lo stesso giorno in cui Ma Ying-jeou \u00e8 stato eletto presidente. Da subito afferm\u00f2 che PPD avrebbe lavorato per sostenere il movimento per l'indipendenza di Taiwan, difendendo la giustizia sociale. Ha da subito criticato il presidente in carica Ma per aver spesso menzionato di intensificare le relazioni bilaterali tra Cina e Taiwan, ma mai nulla riguardo alla sovranit\u00e0 di Taiwan e alla sicurezza nazionale. Tsai ha messo in dubbio la posizione di Ma sullo status sovrano di Taiwan, che per risposta l'ha etichettata come estremista dell'indipendenza di Taiwan.\nDopo che dell'ex segretario del PPD Chen Shui-bian fu accusato di aver trasferito all'estero i fondi della campagna elettorale, Tsai si \u00e8 scusata con il pubblico e ha anche detto che il PPD non avrebbe cercato di coprire i presunti misfatti di Chen.A causa di questo \u00e8 stata istituita una commissione per la trasparenza del governo al fine di indagare sulla corruzione all'interno del DPP.\nIl 25 aprile 2010, Tsai ha partecipato a un dibattito televisivo con il presidente e segretario del Kuomintang Ma Ying-jeou riguardo all'accordo di cooperazione economica tra Taiwan e Cina, denominato ECFA. Mentre il presidente Ma sosteneva che l'ECFA avrebbe aumentato le esportazioni taiwanesi verso la Cina continentale e abbassato i tassi di disoccupazione, Tsai rispondeva che \"alla fine costringer\u00e0 Taiwan ad aprirsi alle esportazioni cinesi a basso costo\" e alcune industrie nazionali sarebbero uscite danneggiate dall'invasione del commercio continentale. sai ha anche affermato che il patto \"far\u00e0 perdere a Taiwan la sua indipendenza nelle relazioni al di l\u00e0 dello stretto e diventer\u00e0 un satellite cinese\" e che Taiwan dovrebbe negoziare con la Cina nell'ambito dell'organizzazione mondiale del commercio, che offrirebbe maggiori protezioni commerciali e enfatizzerebbe la distinzione di Taiwan dalla Cina.\nSotto la guida di Tsai, grazie anche ad alcune delle politiche impopolari del Kuomintang, il PPD ha ripreso slancio nelle elezioni del 2009, dopo le gravi sconfitte dal 2006 al 2008. \nTsai ha rilasciato una dichiarazione controversa nel maggio 2010 sostenendo che la Repubblica di Cina era un \"governo in esilio\" non originario di Taiwan; tuttavia l'8 ottobre 2011, due giorni prima delle celebrazioni del centenario del giorno del doppio dieci (festa nazionale taiwanese), Tsai ha modificato la sua dichiarazione affermando che \"la repubblica di Cina \u00e8 Taiwan, Taiwan \u00e8 la repubblica di Cina e l'attuale governo della repubblica di Cina non \u00e8 pi\u00f9 governata da un potere politico non nativo.\nTsai ha rassegnato le dimissioni da presidente del PPD dopo aver perso la sua nomina per le elezioni presidenziali del 2012 a favore di Ma Ying-jeou.\nSecondo mandato da segretario del PPD: 2014-2018.\nIl 15 marzo 2014, Tsai ha annunciato che si sarebbe candidata ancora una volta alla carica di segretario del partito del PPD contro Su Tseng-chang e Frank Hsieh. Tuttavia, sia Su che Hsieh hanno abbandonato le elezioni all'indomani della nascit\u00e0 del movimento studentesco di girasole (attivisti che protestano contro l'approvazione dell'accordo commerciale sui servizi attraverso lo stretto da parte del Kuomintang). Tsai ha sconfitto il vice commissario della contea di Kaohsiung Kuo Tai-lin con 79.676 voti.\nTsai ha portato il PPD a una storica vittoria alle elezioni locali tenutesi il 29 novembre 2014, in cui il partito si \u00e8 assicurato la leadership di 13 delle 22 contee (municipalit\u00e0 e province) di Taiwan. La sbalorditiva vittoria del PPD alle elezioni ha rafforzato la posizione di Tsai all'interno del partito e l'ha portata ad essere protagonista nelle elezioni presidenziali del 2016; ha annunciato la sua seconda candidatura alla Presidenza il 15 febbraio 2015.\nIl 16 gennaio 2016 ha vinto le elezioni, conquistando il 56,12% dei voti, battendo il suo avversario Eric Chu, che ha ottenuto il 31,07% dei voti. Viene eletta Presidente di Taiwan, prima donna a capo del Paese; entra in carica il 20 maggio successivo. \nIl 24 novembre 2018 si \u00e8 dimessa da leader del Partito Democratico Progressista e ha rifiutato le dimissioni del premier William Lai dopo una grave sconfitta alle elezioni locali.\nTerzo mandato da segretario del PPD: 2018-oggi.\nLa Tsai ha ripreso la leadership del Partito Democratico Progressista dopo Cho Jung-tai il 20 maggio 2020, quando \u00e8 stata eletta per il suo secondo mandato presidenziale.\nL'11 gennaio 2020 i cittadini taiwanesi hanno votato per eleggere il presidente e definire la composizione del parlamento locale, lo Yuan legislativo. Tsai Ing-wen, assertrice della linea dura contro l'influenza di Pechino e leader filoindipendentista, ha ottenuto un secondo mandato presidenziale, con il 57,1% dei consensi (un punto percentuale in pi\u00f9 rispetto al 56,1% del 2016). La votazione fa segnare un record storico: \u00e8 la prima volta che un presidente di Taiwan \u00e8 stato eletto con oltre otto milioni di voti (8.170.231); un risultato dovuto all'alta affluenza alle urne, precisamente del 74,9%, la pi\u00f9 alta delle ultime tre elezioni presidenziali. \nLa Presidente uscente ha sconfitto l'avversario populista Han Guo-yu (38,6%), leader dello storico partito nazionalista di Taiwan, il Guomindang (GMD), meno inviso a Pechino, che aveva conquistato 15 citt\u00e0 e contee nel corso delle elezioni amministrative del novembre 2018, tra cui la roccaforte del DPP, Kaohsiung. Altro candidato in lizza era James Soong (4,3%), leader del partito di centro-destra, il People First Party (PFP).\nTsai \u00e8 stata inclusa nella lista delle 100 persone pi\u00f9 influenti del 2020 della rivista Time\nPosizioni politiche.\nRelazioni con gli Stati Uniti.\nTsai appoggia relazioni forti e stabili tra Taiwan e gli Stati Uniti. All'inizio di dicembre 2016, Tsai ha tenuto una telefonata con il presidente eletto Donald Trump, prima chiamata tra un presidente taiwanese e il presidente eletto degli Stati Uniti dal 1979. In seguito, la stessa Tsai ha indicato che tale telefonata non implicava alcun cambiamento politico di rilievo.\nDiritti LGBT.\nTsai sostiene i diritti LGBT e, sotto il suo mandato, \u00e8 stato approvata la legalizzazione del matrimonio tra persone dello stesso sesso a Taiwan. Il 21 agosto 2015, in occasione della festa di Qixi (conosciuto anche come il \"San Valentino\" cinese), ha pubblicato sui suo profili Facebook e YouTube un video promozionale in cui sono apparsi tre attori di coppie dello stesso sesso. Il 31 ottobre 2015, quando si \u00e8 tenuta a Taipei il pi\u00f9 grande gay pride in Asia, Tsai ha espresso il suo sostegno al matrimonio tra persone dello stesso sesso. Nonostante le sue dichiarazioni pubbliche, durante la presidenza, Tsai ha ritardato il processo di legalizzazione del matrimonio tra persone dello stesso sesso a causa dell'opposizione dei gruppi conservatori e religiosi. Dopo il referendum del 2018 in cui la popolazione si espresse a favore del matrimonio ugualitario, Tsai ha guidato il governo a legalizzare il matrimonio tra persone dello stesso sesso.\nSostegno per le lingue locali.\nL'amministrazione Tsai ha intrapreso azioni per preservare le lingue che stanno pian piano sparendo, e tentare di elevarle sullo stesso piano del mandarino. Prima del suo mandato, l'unica lingua nazionale era appunto il mandarino; durante la sua amministrazione, le lingue nazionali di Taiwan furono ampliate includendo mandarino, hokkien taiwanese, hakka, 16 lingue indigene di Formosa, lingua dei segni taiwanese e dialetto Matsu, parlato sulle isole Matsu.\nLa legge sullo sviluppo delle lingue indigene \u00e8 entrata in vigore il 14 giugno 2017, designando 16 lingue autoctone di Formosa come lingue nazionali.L'hakka invece \u00e8 stato reso una lingua nazionale tramite gli emendamenti dell'Hakka Basic Act il 29 dicembre 2017. Il 25 dicembre 2018, il National Languages Development Act \u00e8 stato approvato, creando servizi per ciascuna lingua nazionale di Taiwan, garantendo l'accesso ai servizi pubblici in ogni lingua e introducendo lezioni di lingue opzionali nelle scuole. Questa nuova legge ha anche indirizzato il governo a lavorare per creare ortografie standard per ciascuna lingua nazionale e per sviluppare un piano per preservare e rivitalizzare le lingue a rischio. Queste azioni hanno successivamente aperto la strada anche all'hokkien taiwanese, alla lingua dei segni taiwanese e al dialetto Matsu per diventare lingue nazionali."}
{"id": "2906687", "revid": "6923", "url": "https://it.wikipedia.org/wiki?curid=2906687", "title": "Villa Serra (Sant'Olcese)", "text": "La villa Serra Pinelli \u00e8 una villa settecentesca situata nella frazione di Comago a Sant'Olcese, nella citt\u00e0 metropolitana di Genova. Ubicata a poca distanza dal torrente Secca, nella val Polcevera, dal 1982 \u00e8 adibita ad uso pubblico e di propriet\u00e0 dei comuni di Genova, Sant'Olcese e Serra Ricc\u00f2.\nStoria e descrizione.\nIl complesso architettonico \u00e8 circondato da un grande parco all'inglese, anch'esso realizzato alla met\u00e0 del XIX secolo, quando il marchese Orso Serra decise di operare una radicale trasformazione delle propriet\u00e0 acquistate dalla famiglia Pinelli.\nCon la collaborazione del marchese Carlo Cusani, imprenditore e architetto dilettante, Orso Serra fece ristrutturare la villa e costruire nel 1851 la palazzina neogotica in stile Tudor e una torre richiamante il periodo medievale. Nel parco circostante, esteso per nove ettari, con ruscelli e laghetti popolati da anatre e cigni, furono anche impiantati alberi esotici ad alto fusto.\nNel 1938, alla morte dell'ultima discendente del marchese Serra, il complesso divenne propriet\u00e0 di un istituto religioso. Sub\u00ec gravi danni durante la seconda guerra mondiale e ancora durante l'alluvione che colp\u00ec la Liguria nel 1970, andando incontro a un degrado che prosegu\u00ec fino al 1982, quando fu acquistato dai comuni di Genova, Sant'Olcese e Serra Ricc\u00f2, che costituirono il \"Consorzio Villa Serra\" per la sua gestione. Dopo i primi lavori di restauro, durati un decennio, il parco \u00e8 stato riaperto al pubblico nel 1992. I lavori di restauro sono stati completati nel 2004.\nNel parco si tengono mostre, eventi, concerti musicali, gare sportive di tiro con l'arco e manifestazioni diverse organizzate nell'ambito del festival multiculturale \"Villa Comago Breakout\"."}
{"id": "2906689", "revid": "1023546", "url": "https://it.wikipedia.org/wiki?curid=2906689", "title": "Brill", "text": ""}
{"id": "2906693", "revid": "36426", "url": "https://it.wikipedia.org/wiki?curid=2906693", "title": "Jacquemart-Andr\u00e9", "text": ""}
{"id": "2906694", "revid": "1442080", "url": "https://it.wikipedia.org/wiki?curid=2906694", "title": "Sibylle Berg", "text": " Scrive romanzi, saggi, narrativa breve, opere teatrali, radiodrammi e rubriche.\nAutrice contemporanea considerata una delle scrittrici e drammaturghe pi\u00f9 famose e influenti del mondo di lingua tedesca. I suoi libri sono stati tradotti in 30 lingue. Durante la sua carriera vinse numerosi premi prestigiosi. Il suo stile di scrittura \u00e8 stato paragonato a quello di Kurt Vonnegut, Brett Easton Ellis, Michel Houellebecq e Will Self. Divenne una figura iconica presso le sottoculture alternative tedesche, raggiungendo una base molto ampia, sia tra la comunit\u00e0 LGBT che le comunit\u00e0 artistiche europee. Vive tra Svizzera e in Israele.\nBiografia.\nNacque il 2 giugno 1968 a Weimar, in Germania. Trascorse la sua infanzia e giovent\u00f9 con una famiglia adottiva a Constanza, Romania. Suo padre era un professore di musica, e sua madre era una bibliotecaria. Prima di iniziare la sua istruzione superiore nella Germania occidentale, venne addestrata come sommozzatore da combattimento. Ha studiato oceanografia all'Universit\u00e0 di Amburgo, svolgendo diversi lavori. Nel 1996, si \u00e8 trasferita a Zurigo, Svizzera. Si \u00e8 sposata nel 2004, e, dal 2021 possiede la cittadinanza svizzera. Sibylle Berg \u00e8 nota per sostenere il movimento Straight Edge. Berg si descrive come non-binaria.\nLetteratura.\nIl suo primo romanzo, \"\"A Few People Search For Happiness And Laugh Themselves To Death\", (\"Poche persone cercano la felicit\u00e0 e ridono fino alla morte\") venne pubblicato nel 1997 dalla Reclam Publishing, dopo essere stato precedentemente rifiutato da altri 50 editori. Il libro vendette circa 400 000 copie.\nBerg scrisse 15 romanzi. In occasione della pubblicazione di un nuovo libro mise in scena un tour, in realt\u00e0 pi\u00f9 un concerto rock che una lettura di libri. Normalmente, questi eventi attiravano migliaia di persone. Nel 2012, con l'uscita del suo libro \"Vielen Dank f\u00fcr das Leben\" (Grazie per questa vita\"), il tour includeva contributi di attori di cinema e teatro, tra i quali, Katia Riemann, Mathias Brandt, e la musicista Marie Ocher.\nNel tour all'uscita del romanzo, \"GRM brainfuck\" (\"GRM cervello del cazzo\"), racconta di un'Inghilterra neoliberale dopo la Brexit. Sibylle Berg ha creato uno spettacolo di lettura multimediale composto da tre attori, una giovane (14 anni) star del Grime, il rapper T.Roadz e le stelle veterane del Grime\u02d0 il fondatore dei Ruff Sqwad, il Rappers Prince Rapid e Slix. Nel 2019, GRM - Brainfuck venne pubblicato dalla casa editrice, Kiepenheuer &amp; Witsch ; ha venduto centinaia di migliaia di copie, e per mesi \u00e8 rimasto nella lista dei best-seller.\nTeatro.\nSibylle Berg scrisse complessivamente 29 opere teatrali. Nel 2000, a Bochum, la sua seconda opera, \"Helges Leben\" (\"La vita di Helge\") venne messa in scena, commissionata dal Mulheim Theater Festival.\nNel 2008, l'opera teatrale, \"Von denen die \u00fcberleben\" (\"Di coloro che sopravvivono\") fu messa in scena nel teatro centrale di Zurigo, in collaborazione con noti artisti come Jon Pylypchuk, Gabr\u00edela Fri\u00f0riksd\u00f3ttir, e altri.\nNel 2013 ha iniziato a lavorare con il Maxim Gorki Theater di Berlino, durante il quale la sua prima opera teatrale, \"Es sagt mir nichts, das sogenannte draussen\" (\"Il cosiddetto fuori non significa nulla per me\"), venne selezionato nel 2014 dal mensile \"Theater heute (Teatro oggi)\" come spettacolo dell'anno.\nNel 2015, lo spettacolo, \"Und dann kam Mirna\" (\"E poi \u00e8 arrivata Mirna\") ha vinto a Berlino e Potsdam, il premio Friedrich Luft come migliore produzione.\nNel 2019, lo spettacolo \"Wonderland Ave\" (\"La Via del Paese delle meraviglie\" ) \u00e8 stato invitato al \"M\u00fclheim Theatertage (Giornate teatrali di M\u00fclheim )\".\nNel 2019, lo spettacolo teatrale, \"Hass-Triptychon - Wege aus der Crisis\", (\"Odio Trittico - Vie d'uscita dalla crisi\") ha vinto il premio Nestroypreis come miglior spettacolo dell'anno nei paesi di lingua tedesca.\nLe opere della Berg furono messe in scena e trasmesse negli Stati Uniti, in Gran Bretagna, Italia, Francia, Spagna, Polonia, Lituania, Repubblica Ceca, Slovenia, Ungheria, Turchia, Danimarca, Svezia, Norvegia, Paesi Bassi, Romania e Bulgaria.\nContributi in altri campi.\nSybille Berg scrisse per il settimanale tedesco, Die Zeit, per il quotidiano svizzero, Neue Z\u00fcrcher Zeitung e per il quotidiano austriaco, Die Presse, tra gli altri. Dal gennaio 2011 \u00e8 anche editorialista per la rivista settimanale tedesca, Der Spiegel Online, con il titolo, \"S.P.O.N\" \"Fragen Sie Frau Sibylle (Chiedi alla signora Sibylle\"), pubblicato settimanalmente fino al marzo 2018, e, da allora, bisettimanalmente. La rubrica ha pi\u00f9 di 4 milioni di follower. Berg conduce anche una serie di interviste regolari per la rivista svizzera online Republik, intitolata \"\"Nerds Save The World\", in cui parla con specialisti di varie discipline. Nel 2020, pubblica un libro intitolato \"Nerds Save The World\"; il libro, che unisce tutte le conversazioni, venne pubblicato dalla casa editrice, Kiepenheuer &amp; Witsch.\nSibylle Berg scrisse anche canzoni, sia per le sue opere teatrali, che per altri artisti, come i testi per la cantante svizzera Sina. Nel 2011, la canzone \"Ich Schwvara\", (\"Io Schwara\"), scritta da Berg e cantata da Sina, \u00e8 stata la canzone dell'anno e la pi\u00f9 suonata ai matrimoni in Svizzera. Berg ha scritto il testo della canzone, \"Speed\" per \"Phillip Boa and the Voodooclub\". Insieme a Rammstein e Element of Crime, Phillip Boa and the Voodooclub, possono essere ascoltati nella lettura registrata del romanzo \"Sex II\" (1999) di Berg. Da gennaio 2016 a dicembre 2017, Berg ha letto i propri testi satirici fuori onda prima dell'introduzione degli ospiti nel talk show, \"Schulz &amp; B\u00f6hmermann\" alla rete televisiva tedesca, ZDFneo.\nRegista.\nNel marzo 2013, Sibylle Berg ha co-diretto, con Hasko Weber, \"Angst Reist mit\" (\"La paura viaggia con noi\") al Teatro di Stoccarda. Lo stesso anno, il \"Berliner Festspiele\" (\"Il festival di Berlino\") l'ha onorata con, \"Un giorno con Sibylle Berg\"\", dove ha diretto un evento di un giorno (compresi 60 artisti noti, alcuni amici personali, altri collaboratori). Nell'ottobre 2015, ha diretto la sua opera teatrale, \"How To Sell A Murder House\", (\"Come vendere una casa di un delitto\") al Neumarkt Zurch Theater.\nCanone educativo.\nNel 2018, Berg ha collaborato con Simone Meier, Hedwig Richter, Margarete Stokowski e altre sette donne, per produrre la lista di \"Women You Need To Know (Donne che devi conoscere)\", pubblicata in agosto dal sito web tedesco di informazione, \"Spiegel Online\" e \"Watson.ch\". Il canone comprende 145 donne che si sono distinte, e tre gruppi di artiste, suddivisi in scienza, tecnologia, ricerca, ma anche politica, letteratura e arte.\nLavoro di insegnamento.\nBerg insegna drammaturgia all'Universit\u00e0 delle Arti di Zurigo dal 2013."}
{"id": "2906696", "revid": "174925", "url": "https://it.wikipedia.org/wiki?curid=2906696", "title": "Concilio lateranense IV", "text": ""}
{"id": "2906710", "revid": "287204", "url": "https://it.wikipedia.org/wiki?curid=2906710", "title": "Ghosts (antologia)", "text": "Ghosts (\"20th Century Ghosts\") \u00e8 una raccolta di racconti di Joe Hill, pubblicata per la prima volta in Gran Bretagna nell'ottobre 2005, negli Stati Uniti nell'ottobre 2007 e in lingua italiana nel maggio 2009, nella collana \u201c\"Narrativa\"\u201d della casa editrice \"Sperling &amp; Kupfer\". Comprende 15 racconti, e un'introduzione firmata da Christopher Golden. Costituisce la prima raccolta di novelle di questo autore, ed \u00e8 il suo secondo libro pubblicato in Italia, dopo \"La scatola a forma di cuore\".\nRacconti.\nBest New Horror.\nBest New Horror (id.) \u00e8 stato pubblicato per la prima volta nel 2005, nella rivista \"Postcripts\".\nEddie Carroll \u00e8 un \"editor\" frustrato, alla costante ricerca di trame horror innovative e originali e, soprattutto\u2026 genuinamente spaventose. Dopo molte delusioni, si imbatte finalmente nei racconti di Peter Kilrue, un talentuoso nuovo autore il cui estremismo, ai limiti del sopportabile, sembra non limitarsi alla pagina scritta, ma \u00e8 parte integrante della sua stessa filosofia di vita.\nUn fantasma del Ventesimo Secolo.\nUn fantasma del Ventesimo Secolo (\"20th Century Ghosts\"), racconto da cui \u00e8 tratto il titolo originale dell'antologia, \u00e8 stato pubblicato per la prima volta nel 2002, nella rivista \"The High Plains Literary Review\".\nAlec Sheldon \u00e8 l'anziano proprietario del \"Rosebud Theatre\", una sala cinematografica d'altri tempi, ormai prossima alla chiusura. Negli anni non \u00e8 l'unico ad essere stato profondamente segnato dall'apparizione del fantasma di Imogene, una ragazza solitaria, seduta laggi\u00f9 in fondo alla sala durante le proiezioni. Fin dalla prima volta in cui lo spettro gli \u00e8 apparso, quando era appena un ragazzino, Alec ha compiuto una scelta destinata ad incidere sulla sua intera esistenza.\nPop Art.\nPop Art (id.) \u00e8 un racconto del 2001, pubblicato per la prima volta nell'antologia \"With Signs and Wonders\", a cura di David Jaffe.\nQuesta fiaba surreale sull'intensa amicizia tra due ragazzini, uno dei quali \u00e8 Arthur Roth, un fragile bambino gonfiabile, si presta ad una commossa lettura allegorica sul coraggio di convivere con la diversit\u00e0.\nIl canto della locusta.\nIl canto della locusta (\"You Will Hear the Locust Sing\") \u00e8 stato pubblicato per la prima volta nel 2004, nella rivista \"The Third Alternative\".\nLa grottesca vicenda di Francis Kay, adolescente inquieto che si trasforma in una gigantesca locusta e fa strage di tutti coloro che vivono intorno a lui, appare come una rivisitazione moderna de \"La metamorfosi\" di Kafka, ed \u00e8 al tempo stesso un'inattesa allegoria sulle stragi studentesche che hanno funestato le cronache recenti.\nI ragazzi Van Helsing.\nI ragazzi Van Helsing (\"Abraham's Boys\") \u00e8 apparso per la prima volta nell'antologia del 2004 \"The Many Faces of Van Helsing\" a cura di Jeanne Cavelos.\nMaximilian e Rudolf sono gli irrequieti e terrorizzati figli del leggendario Abraham Van Helsing, il noto Cacciatore di Vampiri nato dalla fantasia di Bram Stoker. Nella versione di Joe Hill, Van Helsing \u00e8 un uomo dimentico del suo passato eroico e perseguitato ai limiti della follia dalla fobia della notte. Fuggito nel nuovo continente per cercare di sottrarre i figli dalla minaccia e dalla persecuzione dei suoi antichi nemici, non si accorge di quanto la sua ossessione abbia progressivamente sospinto anche lui stesso oltre i confini del male.\nMeglio che a casa.\nMeglio che a casa (\"Better Than Home\") \u00e8 del 1999 ed ha vinto il premio \"A.E. Coppard Long Fiction\".\nHomer \u00e8 il figlio di Ernie, un promettente campione di baseball che deve al suo pessimo carattere ed alle sue reazioni inconsulte la sostanziale rovina della sua carriera. Ma anche il piccolo Homer \u00e8 travagliato da serie difficolt\u00e0 comportamentali. Se non sapr\u00e0 superare alcuni inquietanti sintomi di autismo, nel suo futuro si profila lo spettro del ricovero in una casa di cura.\nIl telefono nero.\nIl telefono nero (\"The Black Phone\") \u00e8 apparso per la prima volta nel 2004 in \"The Third Alternative\".\nL'adolescente Finney, per un istintivo gesto di altruismo, finisce nella trappola tesa da Al, un pericoloso serial killer pedofilo che lo segrega nella sua prigione-cantina, dove prima di lui altri ragazzi hanno gi\u00e0 agonizzato, in attesa della loro inesorabile fine per mano dello spietato assassino. Il destino di Finney sembra segnato, in quella spoglia e oscura cantina, dove, obnubilato dalla fame e dalla paura, poco alla volta il ragazzo si convince di non essere solo, e comincia a nutrire anche qualche flebile speranza di sopravvivenza.\nTra due basi.\nTra due basi (\"In the Rundown\") \u00e8 stato pubblicato nel 2005 su \"'Crimewave\".\nWyatt, terminati gli studi, si sente nemico del mondo e fatica a tenersi un lavoro. Questa sera \u00e8 stato appena licenziato dal negozio di videocassette in cui era commesso. Per tornare a casa accetta un passaggio dalla signora Prezar, madre di famiglia con i suoi due figli piccoli in auto, una scelta di cui si pentir\u00e0.\nIl mantello.\nIl mantello (\"The Cape\") \u00e8 del 2005, pubblicato per la prima volta in questa antologia.\nLa vita del giovane Eric \u00e8 costellata di fallimenti. L'unica via di fuga da una realt\u00e0 soffocante \u00e8 riposta in un vecchio mantello rosso, con cui da ragazzino era solito giocare insieme al fratello a fare il supereroe. Anche se quel mantello sembra essere qualcosa di molto pi\u00f9 potente di un logoro pezzo di stoffa, Eric deve ancora scegliere da che parte stare: se tra i buoni o i cattivi.\nL'ultimo respiro.\nL'ultimo respiro (\"Last Breath\") \u00e8 stato pubblicato la prima volta nel 2004 in \"Subterranean Magazine\".\nAlinger gestisce un museo estremamente singolare: nelle ampolle apparentemente vuote, esposte nelle teche, l'uomo ha collezionato l'ultimo respiro di molte persone che ha visto morire. I suoi visitatori spesso perdono la calma, quando comprendono il contenuto della sua insolita raccolta, che per\u00f2 non smette mai di crescere di dimensioni.\nIl bosco fantasma.\nIl bosco fantasma (\"Dead-Wood\") \u00e8 pubblicato nel 2005 in \"Subterranean Press e-Magazine\".\nNel brevissimo racconto ci si interroga su un mistero: anche gli alberi possono ospitare i fantasmi?\nLa colazione della vedova.\nLa colazione della vedova, in originale \"The Widow's Breakfast\", \u00e8 del 2002, pubblicato inizialmente in \"The Clackanas Review\".\nKillian \u00e8 un senza tetto, che viaggia clandestinamente sui treni. Dopo la morte del suo compagno di viaggi Cage, il destino sembra accanirsi con l'uomo, finch\u00e9 non riceve l'inattesa e premurosa ospitalit\u00e0 di una giovane vedova e delle sue tre piccole figlie, una breve parentesi di calore umano in cui ormai non osava pi\u00f9 sperare.\nBobby Conroy ritorna dal mondo dei morti.\nBobby Conroy ritorna dal mondo dei morti (\"Bobby Conroy Comes Back from the Dead\") \u00e8 stato pubblicato la prima volta nel 2005 in \"Postscripts\".\nDurante le riprese del film \"Zombi\", l'ex comico di cabaret Bobby Conroy, rassegnato a fare la semplice comparsa, ritrova Harriet, il suo perduto amore dei tempi del liceo, ormai donna sposata e mamma di un ragazzino, suo omonimo, pure lui assoldato tra gli interpreti della schiera dei morti viventi di George Romero. Tra una ripresa e l'altra, sotto il pesante make up realizzato dal leggendario Tom Savini, i due ex innamorati cercano di ritrovare qualcosa del loro sentimento perduto, con il sospetto che, forse, il piccolo Bobby potrebbe non avere solo il nome di quel vecchio amico della mamma.\nLa maschera di mio padre.\nLa maschera di mio padre (\"My Father's Mask\") \u00e8 stato pubblicato per la prima volta nella presente antologia.\nA met\u00e0 strada tra la fiaba allegorica, l'incubo psicotico e la parafrasi incestuosa, si sviluppa la storia del dodicenne Jack, che vorrebbe stare con i suoi amici di scuola, anzich\u00e9 essere obbligato a trascorrere la vacanza insieme ai suoi stravaganti genitori, una madre fantasiosa ed estroversa e un padre remissivo e silenzioso. Sulle pareti dello chalet sperduto tra i boschi sono appese decine di inquietanti maschere di Halloween, indossando le quali, anche solo per gioco, poco alla volta si rischia di perdere la propria identit\u00e0.\nRicovero volontario.\nRicovero volontario (\"Voluntary Committal\"), 2005, \u00e8 la novella pi\u00f9 lunga contenuta nell'antologia.\nMentre Nolan, studente alle superiori, subisce l'insana e distruttiva amicizia del teppistello Eddie, fino a lasciarsi coinvolgere in un gesto assurdamente stupido e pericoloso, il fratello pi\u00f9 piccolo, Morris, affetto da un'insolita forma di autismo creativo, trascorre i suoi giorni nella cantina di casa, dove d\u00e0 libero sfogo alla sua prorompente ispirazione costruttiva, e con i comuni oggetti della quotidianit\u00e0 edifica labirintici castelli, sempre pi\u00f9 complessi e alieni. Quando per Nolan il rapporto con Eddie diventa insostenibile, l'aiuto dell'apatico Morris potrebbe offrire un'impensabile soluzione, anche se non del tutto priva di prezzo.\nRingraziamenti / La macchina da scrivere di Sherazade.\nIronicamente, l'autore incorpora nella sezione conclusiva dedicata ai ringraziamenti, anche un ulteriore breve racconto:\nLa macchina da scrivere di Sherazade (\"Scheherazade's Typewriter\"), pubblicato per la prima volta in questa antologia.\nEllen, nel riordinare le cose del padre da poco prematuramente scomparso, scopre che la macchina da scrivere con cui l'uomo aveva inutilmente tentato di realizzare un romanzo, ha preso improvvisamente a scrivere da sola. Si allude quindi alla possibilit\u00e0 che i racconti scritti dalla macchina, posseduta dallo spettro dello scomparso scrittore, siano gli stessi che sono contenuti nella presente antologia."}
{"id": "2906711", "revid": "1543377", "url": "https://it.wikipedia.org/wiki?curid=2906711", "title": "Guido Di Fabio", "text": "Caratteristiche tecniche.\nDopo aver iniziato la carriera come mezzapunta, \u00e8 stato riconvertito in centrocampista interno o mediano.\nCarriera.\nGiocatore.\nDebutta fra i professionisti appena sedicenne, nel 1981, con la maglia del Giulianova in Serie C1. La formazione abruzzese retrocede in Serie C2 e Di Fabio si guadagna il posto da titolare mettendo a segno 7 reti in 32 partite.\nNel 1983, ancora diciottenne, si trasferisce alla dove resta per quattro stagioni di Serie B ottenendo altrettante salvezze. Nel 1987 viene acquistato dal , ma gi\u00e0 a settembre si trasferisce al Messina, dove gioca altri tre anni in Serie B.\nNel 1990 passa al , dove ritrova come allenatore Luigi Cagni, suo vecchio compagno nella Sambenedettese. Con la maglia emiliana vince il campionato di Serie C1 1990-1991 e conquista la salvezza in Serie B l'anno successivo, quando indossa anche la fascia di capitano.\nNel 1992 ridiscende in Serie C1 con la maglia della Casertana, e dopo un biennio al si trasferisce alla Fermana in Serie C2, con l'intento di riavvicinarsi a casa.\nNel 1996 torna in Serie B giocando per una stagione nel Castel di Sangro, all'esordio nella serie cadetta. Con gli abruzzesi conquista la salvezza, poi fa ritorno alla Fermana dove milita per due stagioni di Serie C1, conquistando la prima promozione in Serie B della formazione marchigiana, di cui diventa anche capitano. Rimane a Fermo per un'ulteriore stagione e mezzo in Serie C1, prima di accasarsi al , sempre nella terza serie.\nConclude la carriera nel Chieti, ancora in Serie C1, e infine nei dilettanti, con il Martinsicuro in Promozione abruzzese, dove ricopre il doppio incarico di allenatore e giocatore nella sua ultima stagione.\nComplessivamente ha totalizzato 293 presenze e 8 reti in Serie B.\nAllenatore.\nDopo aver guidato per due anni i dilettanti del Martinsicuro, nella stagione 2009-2010 ricopre l'incarico di vice-allenatore del Virtus Lanciano.\nNel luglio 2010 diventa l'allenatore della formazione Primavera del Lecce. Il giugno successivo si siede sulla panchina della Maceratese, con cui ottiene la promozione in Serie D; vi rimane fino al settembre 2013, quando viene esonerato a seguito della sconfitta nel derby con la Civitanovese. Il successivo 3 marzo viene richiamato al posto dell'esonerato Massimiliano Favo.\nA fine stagione termina il suo rapporto con la Maceratese; viene ingaggiato quindi dalla Fermana, segnando il suo ritorno in questa societ\u00e0 dopo i trascorsi da calciatore. A causa dei risultati negativi viene esonerato il 18 novembre successivo.\nNel maggio 2015 viene ufficializzato il suo ritorno dopo 9 anni sulla panchina della squadra della sua citt\u00e0, il Martinsicuro, formazione militante in Eccellenza ."}
{"id": "2906717", "revid": "1444886", "url": "https://it.wikipedia.org/wiki?curid=2906717", "title": "Ferrari 599", "text": "La Ferrari 599 \u00e8 un'autovettura coup\u00e9 presentata nel 2006 al Salone dell'automobile di Ginevra e che \u00e8 stata prodotta dalla casa automobilistica italiana Ferrari dal 2007 fino al 2012.\nDella Ferrari 599 sono state commercializzate quattro versioni stradali: \"GTB Fiorano\", \"GTB Fiorano HGTE\", \"599 GTO\" e \"SA Aperta\".\nVersioni stradali.\n599 GTB Fiorano.\nNel nome, 599 rappresenta la cilindrata, GTB \u00e8 la sigla di \"Gran Turismo Berlinetta\" e Fiorano indica un omaggio al paese in cui si trova il Circuito di Fiorano, sul quale vengono sviluppate le vetture della Ferrari comprese le Formula 1. Si tratta di una gran turismo del \"Cavallino\", disegnata con la collaborazione di Pininfarina e considerata l'erede della 575M Maranello. Al momento dell'uscita era anche la V12 stradale pi\u00f9 potente mai costruita a Maranello dopo la Ferrari Enzo. Questa vettura monta un motore a combustione interna a ciclo Otto da di cilindrata (F140 C), derivato da quello della Enzo, con 12 cilindri a V di 65 gradi, montato in posizione anteriore centrale, che sviluppa una potenza massima di a e pu\u00f2 raggiungere un regime massimo di rotazione di 8400 giri/min, mentre la coppia motrice massima tocca i a Supera i di velocit\u00e0 massima e raggiunge i in Sul mercato si trova a confrontarsi con i modelli pi\u00f9 prestazionali di altre case automobilistiche famose come ad esempio la Lamborghini Murci\u00e9lago o la Aston Martin DBS V12. \u00c8 stata la prima Ferrari con sospensioni a controllo magnetoreologico.\n599 HGTE.\nLa 599 GTB Fiorano HGTE (che sta per Handling Gran Turismo Evoluzione) \u00e8 una versione che ha modifiche tecniche sulla meccanica, sull'assetto e sugli pneumatici per conferire un handling ancora pi\u00f9 sportivo e compatto, con inserimenti pi\u00f9 repentini in curva e maggiore prontezza di risposta ai comandi. Velocizzato anche il cambio F1 rispetto alla versione standard con tempo di risposta sceso da 100 a 80 millisecondi.\nDi questa versione \u00e8 stato presentato un aggiornamento nel 2011 denominato 599 GTB Fiorano HGTE 60F1. Tale aggiornamento \u00e8 stato voluto per commemorare il sessantesimo anniversario della prima vittoria del campionato di Formula 1 della Ferrari ottenuta da Jos\u00e9 Froil\u00e1n Gonz\u00e1lez. Rispetto alla HGTE standard, la 60F1 offre dei miglioramenti tecnologici che hanno ridotto il rollio e il sottosterzo in curva. Inoltre, presenta tre diverse livree ispirate alle Ferrari 375 F1 e 150\u00b0 Italia abbinate a cerchi in lega da 20'. Gli interni propongono sedili sportivi con cinture a quattro punti e l'impiego di vari materiali come la fibra di carbonio, l'alcantara e tessuti tecnici.\n599 GTO.\nIl giorno 8 aprile 2010 \u00e8 stata presentata in anteprima mondiale sul sito della casa la 599 GTO (Gran Turismo Omologata); si tratta di una serie speciale in tiratura limitata a 599 esemplari.\nQuesta versione, \u00e8 caratterizzata da prestazioni ulteriormente migliorate rispetto a quelle della HGTE, grazie a una potenza massima portata a 670 CV a 8250 giri/min, una coppia massima di 620 N m erogata a 6500 giri/min e un'ulteriore riduzione di peso che ha portato a contenere la massa in 1495\u00a0kg. Il rapporto peso/potenza \u00e8 stato portato a 2,22\u00a0kg/CV e il cambio \u00e8 stato modificato per gestire la scalata multipla.\nCon una velocit\u00e0 massima dichiarata di oltre 335 km/h, e un'accelerazione da 0 a 100 e da 0 a 200\u00a0km/h rispettivamente in 3,3 e in 9,8 s, si tratta di una delle Ferrari pi\u00f9 veloci di sempre.\n599 SA Aperta.\nLa 599 SA Aperta, presentata al Salone dell'automobile di Parigi del 2010, \u00e8 la versione scoperta della \"599\" prodotta in tiratura limitata di 80 esemplari, per celebrare 80 anni di Pininfarina, il nome SA \u00e8 un omaggio ai designer Sergio e Andrea.\nLa \"SA Aperta\" \u00e8 equipaggiata con lo stesso motore della \"599 GTO\", esteriormente si distingue per i montanti del parabrezza, gli specchietti retrovisori e i deflettori dietro i sedili realizzati in alluminio satinato, dispone di una capotta in tela per chiudere l'abitacolo.\nVersioni speciali.\n599XX.\nLa 599XX \u00e8 la versione pi\u00f9 estrema della 599, fa parte del programma FXX, non \u00e8 omologata per la circolazione stradale e pu\u00f2 essere usata solo in pista, deriva dalla normale 599 ma \u00e8 stata profondamente rivista, privata degli equipaggiamenti e le dotazioni della variante stradale, \u00e8 provvista di soluzioni e componenti prettamente da corsa. Il motore (il 6,0 V12) \u00e8 lo stesso ma con potenza aumentata fino a 730 CV, il telaio \u00e8 irrigidito da un rollbar e anche l'assetto \u00e8 stato opportunamente rivisto, la nuova veste aerodinamica permette al corpo vettura di sviluppare un carico aerodinamico di 630\u00a0kg a 300\u00a0km/h.\nLa 599XX \u00e8 la prima auto derivata da un modello stradale ad abbattere il record dei 7 minuti sul circuito tedesco del N\u00fcrburgring con un tempo di 6'58\"16.\n599XX EVO.\nRispetto alla 599XX la potenza aumenta di il peso diminuisce di e la coppia \u00e8 portata fino a La modifica maggiore \u00e8 un'ala mobile come quella per la F1 solamente che non \u00e8 controllata dal pilota ma elettronicamente tramite sensori che rilevano se si \u00e8 su un rettilineo o in curva e adatta da sola la resistenza dell'ala.\nIn occasione del GP di Monza la Ferrari ha presentato la 599 XX Evo un modello unico, realizzato e messo all'asta per raccogliere fondi in favore del terremoto che ha colpito l'Emilia nel maggio 2012. Ad aggiudicarsi questo pezzo unico \u00e8 stato Benjamin Sloss, uno dei manager di Google, che ha sborsato 1,4 milioni di dollari per aggiudicarsi l'automobile. La Ferrari 599 XX Evo \u00e8 dotata di un motore V12 che sviluppa una potenza di 740 cavalli, il che la rende una delle auto sportive pi\u00f9 performanti mai costruite. La Ferrari gli \u00e8 stata consegnata dal numero uno dell'azienda di Maranello Luca Cordero di Montezemolo, insieme ai due piloti di Formula 1 della scuderia del cavallino, Fernando Alonso e Felipe Massa.\n599 HY-KERS.\nLa Ferrari 599 HY-KERS \u00e8 un prototipo di Ferrari 599 GTB in versione ibrida. Esposta al salone di Ginevra nel 2010, la vettura si caratterizza per la presenza di un propulsore ausiliario: un motore trifase ad alta tensione, capace di erogare una potenza di oltre 100\u00a0CV e connesso direttamente al cambio doppia frizione a 7 marce; l'aggravio di peso espresso in chilogrammi del complesso \"motore elettrico/batterie/centralina di controllo\" \u00e8 inferiore all'aumento di potenza espresso in cavalli, migliorando cos\u00ec il rapporto peso/potenza globale della vettura, oltre a ridurne drasticamente le emissioni di CO2. La parte elettrica del sistema ibrido montato successivamente sulla hypercar LaFerrari \u00e8 stato sviluppato sulla base di quest'auto laboratorio.\n599 Formula Drift.\nQuesta versione speciale della Ferrari 599 GTB rivista per competere nel campionato americano Formula Drift \u00e8 stata sviluppata in collaborazione con Ferrari e Dallara. Il motore V12 \u00e8 stato dotato di due compressori Rotrex che le permettono di erogare una potenza di circa 900 cavalli. L'auto \u00e8 stata alleggerita di circa 400 kg grazie all'uso di materiali come alluminio, fibra di carbonio e fibra di vetro. Monta cerchi OZ Racing da 20 pollici. La vettura ha fatto il suo esordio in America in occasione della prima tappa di Formula Drift a Long Beach in California il 5 aprile 2018. Il suo pilota Federico Sceriffo le ha dato il soprannome di \"Fiorella\"."}
{"id": "2906718", "revid": "3831", "url": "https://it.wikipedia.org/wiki?curid=2906718", "title": "Pioppo nero", "text": ""}
{"id": "2906721", "revid": "93556", "url": "https://it.wikipedia.org/wiki?curid=2906721", "title": "Benvenuto Benvenuti", "text": "Biografia.\nFu allievo a Livorno di Lorenzo Cecchi insegnante presso la locale \"Scuola delle arti e dei mestieri\", Cecchi, come il suo amico Adolfo Tommasi, ispira al giovane Benvenuti i temi della scuola paesaggistica dei macchiaioli. A soli quindici anni, nel 1896, esord\u00ec con i suoi primi quadri, seguendo la tecnica dei macchiaioli, grazie anche all'influenza di artisti come Llewelyn Lloyd, Giovanni Fattori e Telemaco Signorini. La fase tardo-macchiaiola per\u00f2 ebbe termine a partire dai primi del Novecento, quando Benvenuti entr\u00f2 in contatto nel 1902 con Vittore Grubicy de Dragon, fautore e promotore del divisionismo. Benvenuti divenne l'allievo pi\u00f9 convinto del Grubicy e si trasfer\u00ec a Milano a partire dal 1905 per apprendere dal suo maestro, fino alla morte di quest'ultimo nel 1920 di cui divenne erede e curatore testamentario.\nNel 1906 present\u00f2 due dipinti all'Esposizione Internazionale di Milano con \"Sensazioni luminose\" e nel 1907 espose sette dipinti all'esposizione parigina del \"Salon des Peintres Divisionistes Italiens\" organizzata proprio da Grubicy a Parigi con \"Mattino sul mare, Mattino d'estate, Mattino d'autunno, Sera d'autunno,Tramonto alla fine della primavera\" e due paesaggi.\nAdott\u00f2 completamente la tecnica \u201cdivisionista\u201d, che cercava nuovi effetti luminosi con piccoli tratti di colori puri accostati, a cui rimane fedele tutta la vita, pur con qualche pausa e un cambiamento da una trama pittorica pi\u00f9 mossa a pennellate sempre pi\u00f9 nette e sottili, con colori saturi.\nVerso la fine degli anni cinquanta fu costretto ad abbandonare la creazione artistica a causa di una progressiva e grave forma di cecit\u00e0 oltre ad aver subito l'amputazione di una gamba.\nMor\u00ec a Livorno il 15 gennaio del 1959.\nMite e introverso partecip\u00f2 a pochissime esposizioni nazionali e parigine, si isol\u00f2 nella sua amata Livorno dove espose nelle gallerie della citt\u00e0. La sua arte venne a lungo dimenticata e fu riscoperta nel nuovo secolo assieme al grande interesse verso il movimento divisionista che lo pose come un rappresentante del divisionismo toscano."}
{"id": "2906738", "revid": "1305772", "url": "https://it.wikipedia.org/wiki?curid=2906738", "title": "Don't Come Around Here No More", "text": "Don't Come Around Here No More \u00e8 un singolo di Tom Petty and the Heartbreakers, pubblicato nel 1985 e tratto dall'album Southern Accents. Il brano compare anche nella raccolta Greatest Hits.\nIl brano.\nQuesto \u00e8 il primo brano che Tom abbia scritto con Dave Stewart e si discosta notevolmente dal suo stile per suo il sound psichedelico. Stewart ha spiegato che il titolo \u00e8 stato ispirato da una frase pronunciata da Stevie Nicks a Joe Walsh degli Eagles, il giorno successivo a quello in cui si erano lasciati, nella sua casa di Los Angeles.\nIl brano si \u00e8 classificato al 13\u00ba posto nella classifica Billboard Hot 100 negli Stati Uniti nel 1985.\nVideo.\nIl videoclip del brano, diretto da Jeff Stein, si basa sul tema di Alice nel Paese delle Meraviglie, in particolar modo si focalizza sull'incontro della protagonista con il Cappellaio Matto. Quest'ultimo \u00e8 interpretato dallo stesso Tom Petty, mentre Alice dall'attrice Louise \"Wish\" Foley. Nel brano compare anche all'inizio del brano Dave Stewart, nella parte del bruco, che fuma una pipa ad acqua e suona un sitar sopra un fungo. Il video termina con Alice che viene mangiata, come fosse una torta."}
{"id": "2906744", "revid": "14691", "url": "https://it.wikipedia.org/wiki?curid=2906744", "title": "Foresta di Kazimzumbwi", "text": ""}
{"id": "2906745", "revid": "14691", "url": "https://it.wikipedia.org/wiki?curid=2906745", "title": "Kazimzumbwi", "text": ""}
{"id": "2906746", "revid": "599013", "url": "https://it.wikipedia.org/wiki?curid=2906746", "title": "Danielle Scott", "text": "Gioca nel ruolo di centrale nel Bras\u00edlia V\u00f4lei Esporte Clube.\nCarriera.\nDanielle Scott, conosciuta anche con il cognome del marito Scott-Arruda, nasce a Baton Rouge, in Louisiana, da Charles Young e Vera Scott. Inizia a giocare a pallavolo da bambina e la sua carriera inizia nel 1990 nella NCAA Division I con la squadra del Long Beach, dove resta per tre stagioni ottenendo un terzo posto all'esordio, vincendo anche il titolo di miglior giocatrice del torneo e il primo posto nel 1993. Nella stagione 1994-95 inizia la carriera professionistica nelle San Diego Spikers, vincendo il campionato statunitense NVA. Nel 1994 viene convocata per la prima volta nella nazionale statunitense, con cui ottiene la medaglia d'oro al World Grand Prix 1995.\nNella stagione 1996-97 viene ingaggiata all'estero dalla Gierre Roma Pallavolo, squadra italiana militante in serie A1: con il club capitolino resta una sola stagione vincendo anche una Coppa CEV: si trasferisce poi all'Uni\u00e3o Esporte Clube nel massimo campionato brasiliano, dopo resta per una sola annata.\nDal 1998 al 2001 rinuncia a giocare con squadre di club, riservando la sua attivit\u00e0 agonistica esclusivamente per nazionale con la quale vince diverse medaglie in varie competizioni, tra cui la medaglia d'oro al World Grand Prix 2001, vincendo anche diversi titolo individuali, coronato dal premio di MVP.\nNella stagione 2001-02 torna a giocare nel campionato brasiliano con la maglia dell'Associa\u00e7\u00e3o Desportiva Classista BCN, raggiungendo il secondo posto; durante l'estate con la nazionale vince l'argento al campionato mondiale 2002, venendo sconfitta in finale dall'Italia. Nella stagione 2002-03 milita nel campionato giapponese tra le file delle Pioneer Red Wings.\nNella stagione 2003-04 viene ingaggiata dalla Pallavolo Chieri, poi diventata nel 2005 Chieri Volley, nel massimo campionato italiano: la permanenza nella squadra piemontese \u00e8 la pi\u00f9 lunga della sua carriera restando infatti fino al 2006, ottenendo la vittoria di una Top Teams Cup nel 2005. Con la nazionale in questo periodo sono da segnalare due medaglie d'oro al campionato nordamericano, a cui va aggiunta anche quella ottenuta nel 2001.\nNel 2006 torna in Brasile prima con il Clube Desportivo Maca\u00e8 Sports e nella stagione seguente con l'Associa\u00e7\u00e3o Desportiva Classista Finasa, non ottenendo alcun risultato di rilievo. Nel 2008 con la nazionale vince la medaglia d'argento ai giochi olimpici di Pechino, perdendo in finale contro il Brasile.\nNell'annata 2008-09 \u00e8 nuovamente in Italia nel : al termine della Coppa panamericana 2009 decide di fermarsi temporaneamente per dedicarsi alla famiglia. Nella stagione 2010-11, torna a giocare in Brasile, nel S\u00e3o Bernardo; con la nazionale si aggiudica la medaglia d'argento alla Coppa del Mondo 2011, la medaglia d'oro al World Grand Prix 2012 e la medaglia d'argento ai Giochi della XXX Olimpiade di Londra; al termine dei giochi si ritira dalla nazionale, dopo aver collezionato 410 presenze.\nNella stagione 2012-13 viene ingaggiata dal Praia Clube. A marzo del 2013, terminati gli impegni col club brasiliano, viene ingaggiata dalle Indias de Mayag\u00fcez per terminare la stagione 2013, riuscendo a vincere lo scudetto. Nella stagione 2013-14 torna in Brasile per giocare nell'Amigos do V\u00f4lei."}
{"id": "2906754", "revid": "1305772", "url": "https://it.wikipedia.org/wiki?curid=2906754", "title": "Giuseppe Aldo di Ricaldone", "text": "Cittadino onorario di Ricaldone, fu giornalista iscritto all'albo della stampa subalpina, archivista, paleografo e ampelografo, appartenente alla storica dinastia dei Conti di Acquesana, Signori di Ricaldone, noto per aver curato la storiografia di innumerevoli Comuni del Piemonte e della Valle d'Aosta e per aver inventariato gli archivi di decine di Province e realt\u00e0 locali, fra cui quelli della Provincia di Asti, Provincia di Torino, Provincia di Alessandria e Provincia di Biella.\nBiografia.\nAllievo di Emilio Guasco di Bisio, fu esperto conoscitore della storia del Monferrato, di araldica, genealogia e di Ordini cavallereschi. Scrisse innumerevoli saggi e collabor\u00f2 a molte riviste specializzate italiane ed estere. Per oltre trent\u2019anni condusse ricerche documentarie ed archeologiche sulle Grotte dei Saraceni di Moleto (Ottiglio) che pubblic\u00f2 in decine di articoli e monografie. Scrisse anche alcune opere sui vini, in particolare sulla storia del Barbera e del Moscato. \nFu socio corrispondente del Collegio Araldico (Roma), dell'Accademia Archeologica Italiana (Roma), della Soci\u00e9t\u00e9 Suisse d'H\u00e9raldique (Ginevra), dell'Acad\u00e9mie Internationale d'H\u00e9raldique (Parigi), della Heraldisch - Genealogische Gesellschaft \"Adler\" (Vienna); socio numerario e corrispondente dell'Istituto Internacional de Genealogia y Her\u00e0ldica (Madrid). Premio Salazar y Castro e Premio Mannucci del citato Istituto per le proprie numerose monografie storiche sull'Italia Occidentale. Cittadino Onorario di Ricaldone. Cavaliere di Grazia del Sacro Militare Ordine Costantiniano di San Giorgio. Comm. al Merito Melitense del Sovrano Militare Ordine di Malta. Targhetta S.M. Umberto II 10 marzo 1975 \"per speciali e delicati meriti monarchici\". Medaglia d'oro della Cittadella di Alessandria. Medaglia d'oro della Divisione Cremona.\nStudioso di antichi documenti del Monferrato, sono sue numerose opere tra cui spiccano gli \"Annali del Monferrato\" e \"Monferrato tra Po e Tanaro\" incentrati sulla storia del Monferrato.. Alcune sue opere, alle quali contribu\u00ec talvolta la moglie Matilde Izzia di Ricaldone, sono attualmente fuori catalogo o di difficile reperimento mentre di altre esistono pochissimi esemplari, alcuni dei quali peraltro conservati nelle biblioteche civiche.\nTitolo feudale.\nDa rilevare come Aldo di Ricaldone, richiamandosi alla dottrina di Francesco Guasco di Bisio sulla nobilt\u00e0 feudale subalpina, facesse uso di un titolo nobiliare feudale che per ovvie ragioni non poteva ottenere formale riconoscimento dall'ordinamento repubblicano. S.M. il Re Umberto II volle, pertanto, confermare la nobilt\u00e0 della famiglia e l'uso dello \"stemma gentilizio avito\" con RR.LL.PP. 14 ottobre 1969. \nIl motto \"Signur vardemi da la losna du tron e da cui d'la ra\u00e7a di Ricaldon\" \u00e8 tra i pochissimi vernacolari presenti nell'araldica italiana."}
{"id": "2906759", "revid": "767487", "url": "https://it.wikipedia.org/wiki?curid=2906759", "title": "Costa Rica ai XX Giochi olimpici invernali", "text": "La Costa Rica ha partecipato ai XX Giochi olimpici invernali di Torino, che si sono svolti dal 10 al 26 febbraio 2006, con una delegazione formata da un solo atleta."}
{"id": "2906761", "revid": "767487", "url": "https://it.wikipedia.org/wiki?curid=2906761", "title": "Colpo di fulmine (film 2006)", "text": "Colpo di fulmine (\"Falling in Love with the Girl Next Door\") \u00e8 un film per la televisione statunitense del 2006 diretto da Armand Mastroianni e scritto da Sally Nemeth."}
{"id": "2906766", "revid": "1573940", "url": "https://it.wikipedia.org/wiki?curid=2906766", "title": "Qus (Egitto)", "text": "Q\u016b\u1e63 (, dall'antico egiziano Gesa o Gesy ) \u00e8 una citt\u00e0 nel moderno governatorato di Qena, in Egitto, situata sulla riva orientale del Nilo. Il suo nome moderno \u00e8 uno dei tanti della lingua arabo-egiziana presi in presitito dalla lingua copta, l'ultima fase di vita della antica lingua degli antichi Egizi. Il nome greco-latino \u00e8 Apollinopoli Minore (in latino \"Apollinopolis/Apollonopolis Parva\" o \"Apollonos minoris\" e in greco \u1f08\u03c0\u03cc\u03bb\u03bb\u03c9\u03bd\u03bf\u03c2 \u1f21 \u03bc\u03b9\u03ba\u03c1\u03ac; \u1f08\u03c0\u03cc\u03bb\u03bb\u03c9\u03bd \u03bc\u03b9\u03ba\u03c1\u03cc\u03c2).\nL'antica citt\u00e0 di Gesa si trovava sulla riva orientale del Nilo, e faceva parte del nomo di Hypseliote. La sua necropoli invece si trovava sulla riva opposta, quella occidentale.\nGesa era una citt\u00e0 importante all'inizio della storia d'Egitto. Poich\u00e9 all'epoca serviva come un punto di partenza per le spedizioni verso il Mar Rosso. La citt\u00e0 gradualmente perse importanza fino all'apertura di un nuovo e alternativo percorso commerciale verso il Mar Rosso, nel XIII secolo. Cos\u00ec Qus prese il posto di Qift nei commerci con l'Africa, l'India e l'Arabia. E fu cos\u00ec che divent\u00f2 la seconda pi\u00f9 importante citt\u00e0 islamica dell'Egitto medioevale preceduta solo dal Cairo.\nAl giorno d'oggi solo due piloni del tempio Tolemaico di Harwer (Horus il Vecchio) e Heqet rimangono a testimonianza della citt\u00e0 antica. Oggi la citt\u00e0 di Qus \u00e8 sede di un grande progetto commerciale, degli Stati Uniti e della Germania, di convertire in carta, gli scarti di lavorazione delle raffinerie di canna da zucchero (bagasse)."}
{"id": "2906773", "revid": "1924558", "url": "https://it.wikipedia.org/wiki?curid=2906773", "title": "Exomis", "text": "L'exomis (da \"exo\": \"esterno\", e \"omos\": \"spalla\") fu una tunica greca usata dai lavoratori e dalla fanteria leggera. Essa rimpiazz\u00f2 largamente la vecchia \"chitoniskos\" come tunica principale degli opliti durante il tardo quinto secolo a.C. Era fatta da due rettangoli di lino (anche altri materiali venivano utilizzati), che venivano cuciti assieme ai lati a formare un cilindro, lasciando abbastanza spazio in alto per le braccia. Un'apertura superiore veniva lasciata anche per la testa. Il cilindro veniva stretto alla vita con una cintura di tessuto usando un nodo piano, che faceva ricadere la veste sopra la cintura, nascondendola alla vista. Per permettere una libert\u00e0 di movimento al braccio destro, la cucitura sulla spalla destra veniva smontata, e la mano destra veniva passata attraverso l'apertura per la testa.\nIl colore della tunica variava, ma il rosso (specialmente cremisi) divenne sempre pi\u00f9 il colore usuale preferito dagli opliti durante e dopo la Guerra del Peloponneso.\nL'exomis poteva essere vestito congiuntamente con il \"chlamys\" (clamide, conosciuto anche come \"ephaptis\")."}
{"id": "2906775", "revid": "430604", "url": "https://it.wikipedia.org/wiki?curid=2906775", "title": "Pasquale Spina", "text": ""}
{"id": "2906782", "revid": "767487", "url": "https://it.wikipedia.org/wiki?curid=2906782", "title": "Fake Tales of San Francisco", "text": "Fake Tales of San Francisco \u00e8 una canzone del gruppo indie rock inglese Arctic Monkeys originariamente inserita come traccia nell'EP \"Five Minutes with the Arctic Monkeys\" e in seguito pubblicata nell'album \"Whatever People Say I Am, That's What I'm Not\"."}
{"id": "2906785", "revid": "767487", "url": "https://it.wikipedia.org/wiki?curid=2906785", "title": "Cile ai XX Giochi olimpici invernali", "text": "Il Cile ha partecipato ai XX Giochi olimpici invernali di Torino,che si sono svolti dal 10 al 26 febbraio 2006, con una delegazione di 9 atleti."}
{"id": "2906790", "revid": "729019", "url": "https://it.wikipedia.org/wiki?curid=2906790", "title": "Gotha Go 149", "text": "Il Gotha Go 149 fu un aereo da addestramento monomotore monoplano ad ala bassa sviluppato dall'azienda aeronautica tedesca Gothaer Waggonfabrik nella seconda parte degli anni trenta.\nSviluppato al fine di addestrare per i piloti di caccia nelle scuole di volo Luftwaffe rimase allo stadio di prototipo.\nStoria del progetto.\nLa disponibilit\u00e0 di motori dalla potenza sempre pi\u00f9 elevata stavano relegando gli aerei da caccia con configurazione alare biplana ad un ruolo secondario in quanto la loro grande superficie alare non era pi\u00f9 la principale soluzione tecnica atta a garantire una buona manovrabilit\u00e0 e costituiva anzi un ostacolo in termini di velocit\u00e0 massima.\nDopo il successo dell'addestratore biplano Go 145 l'ingegner Albert Kalkert, responsabile dell'ufficio progetti aeronautici Gothaer, decise, nel 1935, di intraprendere il progetto per un nuovo e pi\u00f9 moderno velivolo da addestramento destinato alle scuole di volo per i futuri piloti da caccia della Luftwaffe. Il disegno verteva su un velivolo dalla configurazione alare monoplana, pi\u00f9 adatta alle caratteristiche dei caccia che stavano entrando in linea nello stesso periodo. Il Reichsluftfahrtministerium (RLM), concesse di sviluppare il progetto chiedendo, come era consuetudine, di fornire 3 esemplari per la valutazione.\nIl primo prototipo, Go 149 V1 marche D-EJFR, venne portato in volo per la prima volta alla fine del 1936.\nTecnica.\nIl Go 149 era un velivolo di concezione moderna, monoplano monomotore ad ala bassa, che abbinava la costruzione in tecnica mista con soluzioni tecniche inusuali fino ad allora per velivoli di quella categoria come il carrello retraibile."}
{"id": "2906795", "revid": "729019", "url": "https://it.wikipedia.org/wiki?curid=2906795", "title": "Alejandro Abadie", "text": "Biografia.\nProveniente dalla formazione del San Fernando, milit\u00f2 nelle selezioni giovanili argentine e nel 2008 prese parte con la Nazionale A alla Churchill Cup 2008.\nGiunto in Italia nel 2008 grazie a Pancho Rubio, allenatore della Capitolina di Roma, trascorse una stagione in tale squadra prima di trasferirsi nel 2009 al Rovigo.\nA fine stagione decise di tornare in Argentina al San Fernando.\nL'esordio con la nazionale argentina fu il 15 dicembre 2007 a San Juan, in occasione di un incontro del Sudamericano 2007 vinto contro l'; a tutto il 2011 ha disputato 5 incontri e vinto due edizioni del Sudamericano."}
{"id": "2906796", "revid": "339392", "url": "https://it.wikipedia.org/wiki?curid=2906796", "title": "Mamie Rearden", "text": ""}
{"id": "2906799", "revid": "297059", "url": "https://it.wikipedia.org/wiki?curid=2906799", "title": "Apparitore", "text": "Gli apparitori erano, soprattutto nel quindicesimo secolo, degli addetti dei comuni incaricati di preannunziare l'arrivo dei carri dei monatti, con il suono di un campanello, che tenevano ai piedi o alla cintola. Ne parla Manzoni nei promessi sposi (cap. XXXII e seguenti) rifacendosi agli studiosi della peste di Milano del 1630 (ad esempio il Tadino), e indicando anche le pesanti accuse che erano rivolte agli apparitori e ai monatti, addirittura \"che lasciassero cadere apposta dai carri robe infette, per propagare e mantenere la pestilenza\" (cap. XXXII).\nNel capitolo XXXVI de \"I Promessi Sposi\", Renzo alla ricerca di Lucia si \"traveste\" da apparitore per riuscire a introdursi indisturbato nelle corsie femminili del lazzaretto di Milano, indossando al piede un campanello; quando a un certo punto un commissario gli rivolge degli ordini, decide allora di sbarazzarsi del campanello, ritenendo di poter avere pi\u00f9 \"impicci\" che vantaggi da quel travestimento."}
{"id": "2906803", "revid": "1833487", "url": "https://it.wikipedia.org/wiki?curid=2906803", "title": "Rovereto sulla Secchia", "text": "Rovereto sulla Secchia (\"Vr\u00ea\" in dialetto carpigiano) \u00e8 una frazione di Novi di Modena, in provincia di Modena.\nGeografia.\nRovereto sulla Secchia sorge nella bassa modenese, lungo la sponda sinistra del fiume Secchia. La frazione \u00e8 situata a 11 km a sud-est del capoluogo comunale Novi di Modena.\nStoria.\nIl territorio di Rovereto, gi\u00e0 nel 752, era compreso nelle donazioni del re longobardo Astolfo a suo cognato Anselmo primo abate nel monastero nonantolano.\nLa prima notizia certa \u00e8 datata 890, si tratta di un diploma del re Berengario del Friuli, nel quale \u00e8 scritto che alcuni pezzi di terra nel territorio di Rovereto furono oggetto di donazione ad un certo Roperto.\nQuesta localit\u00e0 \u00e8 nominata su documenti nel 951 e 994 e dopo il mille; nel 1174 \u00e8 chiamata \"Roveretum Castrum\" di pertinenza a Roncaglia.\nGi\u00e0 nel 1000 questa localit\u00e0 possedeva un grande \"castrum\", presso il fiume Secchia a difesa del territorio, che confinava col reggiano.\nNel periodo carolingio, canossiano e comunale il territorio di Rovereto era soggetto al monastero di Nonantola, poi al Vescovo di Modena, al Vescovo di Reggio e ai Canossa.\nQuesti passaggi di propriet\u00e0 durarono fino al 1387, quando l'imperatore Venceslao di Lussemburgo, con un'investitura, concesse questo territorio a Giberto I Pio, signore di Carpi.\nNel 1432 i Pico, signori di Mirandola, ebbero pretese sul territorio di Rovereto e Sant'Antonio in Mercadello; nello stesso anno l'imperatore Sigismondo concesse l'investitura su tutto il territorio suddetto ai Pico.\nNel 1445 i casati Pio e Pico stipularono, con l'assenso imperiale, un accordo col quale il territorio di Rovereto torn\u00f2 ai Pio in cambio dei territori vallivi di Santo Stefano e di parte di quelli di Sant'Antonio.\nNel 1527, dopo che i Pio perdettero il dominio di Carpi, il territorio di Rovereto pass\u00f2 agli Estensi; questi lo concessero in feudo ai principi di Massa.\nNel 1651, il 30 giugno, il territorio di Rovereto divenne Contea e Marchesato e fu ceduto al nobile Annibale Foschieri che ne rimase proprietario fino al 1796.\nNel periodo napoleonico Rovereto divenne frazione di Novi. Nel 1815, con la Restaurazione, il territorio di Rovereto pass\u00f2 sotto la giurisdizione di Carpi, rimanendovi fino all'Unit\u00e0 d'Italia, quando di nuovo e definitivamente venne incorporato al territorio di Novi divenendone sua frazione. Dalla seconda met\u00e0 del XIX secolo la localit\u00e0, afflitta come gran parte della pianura Padana da gravi situazioni sociali legate alla questione agraria, divenne terreno fertile per gli ideali anarchici ed anticlericali e, successivamente, antifascisti. Nel 1912 Rovereto sulla Secchia fu interessata da uno sciopero dei bovari e dei mezzadri durato sei mesi.\nNel corso della guerra di Liberazione contro i nazifascisti Rovereto sulla Secchia fu al centro di due episodi eclatanti. Il primo fu la cosiddetta \"strage degli intellettuali\", ovvero sia la fucilazione di otto antifascisti (un nono morir\u00e0 giorni pi\u00f9 tardi all'ospedale di Mirandola) perpetrata dai militi della Brigata Nera il 7 agosto 1944 davanti alla chiesa della frazione.\nIl secondo episodio, avvenuto il 17 marzo 1945, fu un breve ma duro scontro in campo aperto tra i partigiani, circa 600-700, ed i nazifascisti, circa un migliaio e dotati di due autoblindo. La battaglia fu vinta dalle formazioni partigiane che tuttavia contarono cinque morti: Albano Modena, Nevio Scannavini, Savino Forti, Eva Frattini e Remo Nasi. La battaglia \u00e8 il combattimento pi\u00f9 rilevante avvenuto nella pianura modenese.\nSisma 2012.\nIn occasione del terremoto dell'Emilia del 2012, il paese \u00e8 stato quasi distrutto dalla scossa del 29 maggio. La chiesa \u00e8 crollata e il 30% delle case \u00e8 stato abbattuto. Nel crollo della chiesa avvenuto alle ore 9 del 29 maggio perse la vita il parroco don Ivan Martini, al quale il papa Benedetto XVI ha reso omaggio durante la sua visita pastorale a Rovereto il 26 giugno successivo. Pur non essendoci state altre vittime, i segni della devastazione sono stati evidenti per lungo tempo: la ricostruzione del paese ha richiesto molte risorse e tempo. Sono state anche donate molte strutture al paese, come le scuole temporanee. Tutti i negozi del centro sono stati in seguito spostati nella via principale. . Gran parte del patrimonio artistico \u00e8 stato perso e il paese si \u00e8 letteralmente svuotato."}
{"id": "2906806", "revid": "287204", "url": "https://it.wikipedia.org/wiki?curid=2906806", "title": "Onorificenze del Montenegro", "text": "Elenco delle onorificenze e degli ordini di merito e cavallereschi distribuiti dal Principato e poi dal Regno del Montenegro.\nCon la caduta del regime monarchico la concessione di medaglie ed onorificenze appartenenti al periodo regio \u00e8 cessata, sebbene continui a sopravvivere la concessione degli ordini di collazione familiare in forma privata."}
{"id": "2906810", "revid": "399", "url": "https://it.wikipedia.org/wiki?curid=2906810", "title": "Fisiokinesiterapia", "text": ""}
{"id": "2906812", "revid": "767487", "url": "https://it.wikipedia.org/wiki?curid=2906812", "title": "Alberto Tejada Noriega", "text": "Biografia.\nFiglio dell'anziano Alberto Tejada Burga (attuale presidente del Comitato arbitrale peruviano e gi\u00e0 direttore di gara internazionale degli Anni Sessanta e Settanta), debutt\u00f2 nel 1983 e fu arbitro internazionale dal 1986 al 1998.\nHa arbitrato al Campionato mondiale di calcio 1994 le gare - e -, mentre al Campionato mondiale di calcio 1998 ha diretto -.\nA livello continentale ha diretto alcune partite della Copa Am\u00e9rica 1993 in Ecuador e della Copa Am\u00e9rica 1995 in Uruguay, tra cui la semifinale Messico-Ecuador; nel 1991, inoltre, \u00e8 stato utilizzato nei Mondiali Under-20 in Portogallo.\nHa arbitrato anche nella J. League nel 1994.\nDal 2000 al 2002 \u00e8 stato Presidente del Comitato arbitri del Per\u00f9.\nAttualmente \u00e8 sindaco del Distretto di San Borja."}
{"id": "2906825", "revid": "889336", "url": "https://it.wikipedia.org/wiki?curid=2906825", "title": "Neji Jouini", "text": "Carriera.\n\u00c8 famoso per aver arbitrato in due Campionati mondiali di calcio: nel 1990, in occasione della gara - (1-0) e nel 1994, nelle gare - (1-4) e - (0-2).\nNominato internazionale nel 1982, vanta la partecipazione ad altre importanti manifestazioni internazionali: i Mondiali Under-17 del 1987 in Canada, i Mondiali Under-20 del 1989 in Arabia Saudita, le edizioni della Coppa d'Asia del 1988 e del 1992 e le edizioni della Coppa d'Africa del 1990 e del 1992.\nTermina la carriera nel 1994 per raggiunti limiti d'et\u00e0."}
{"id": "2906836", "revid": "767487", "url": "https://it.wikipedia.org/wiki?curid=2906836", "title": "Ernesto Filippi", "text": "Arbitro Internazionale dal 1991, ha preso parte alle edizioni 1991 e 1995 della Copa Am\u00e9rica, al Campionato mondiale di calcio Under-20 1991 e al Campionato mondiale di calcio 1994, arbitrando la gara -, terminata 1-1.\nSi \u00e8 ritirato nel 1995 per limiti di et\u00e0."}
{"id": "2906839", "revid": "83531", "url": "https://it.wikipedia.org/wiki?curid=2906839", "title": "Croce di Mentana", "text": "La Croce fidei et virtuti (erroneamente ma pi\u00f9 diffusamente indicata col nome di Croce di Mentana) fu una medaglia concessa dallo Stato Pontificio a tutte le truppe che avessero partecipato alle battaglie del 1867 contro Garibaldi.\nStoria.\nLa Croce venne istituita dal papa Pio IX con la lettera apostolica \"Ex quo infensissimi\" del 14 novembre 1867, con l'intento di premiare le truppe pontificie e francesi che avessero partecipato agli scontri del 1867 contro le truppe piemontesi guidate da Giuseppe Garibaldi che miravano alla conquista dello stato pontificio ed alla presa di Roma (Campagna dell'Agro romano per la liberazione di Roma)."}
{"id": "2906840", "revid": "1305772", "url": "https://it.wikipedia.org/wiki?curid=2906840", "title": "Centro Fondo Carlomagno", "text": "Situato a circa 1500 metri s.l.m., il Centro Fondo Carlomagno \u00e8 un complesso sciistico per lo sci di fondo, ubicato sull'altopiano della Sila, nel comune di San Giovanni in Fiore all'interno del Parco Nazionale della Sila. \u00c8 il pi\u00f9 grande della Calabria ed uno dei maggiori del centro-sud d'Italia, oltrech\u00e9, \u00e8 anche il centro fondo posto pi\u00f9 a sud di tutta Europa.\nStoria.\nLe prime ipotesi progettuali vengono mosse alla fine degli anni ottanta, nel periodo di maggior sviluppo dello sci di fondo dell'altopiano della Sila. Nei primi anni novanta vengono realizzati gli anelli e le piste del circuito (2.5\u00a0km \u2013 3.5\u00a0km \u2013 5\u00a0km \u2013 7.5\u00a0km) sancendo di fatto, la nascita del centro fondo.\nVerso la fine degli anni '90 si prospetta un ampliamento del Centro Fondo, con la programmazione e la progettazione di alcune strutture ricettive, quali un magazzino, un albergo e un rifugio montano. Alla partecipazione delle opere, provvedono l'amministrazione comunale e soprattutto, la Comunit\u00e0 Montana Silana. L'avvio dei lavori avviene nei primi anni del 2000, con bruschi rallentamenti dei lavori, e difficolt\u00e0 burocratiche. Delle 3 strutture vengono completate il magazzino e il rifugio montano, mentre per l'albergo, i lavori vengono bloccati.\nAd oggi le strutture completate sono funzionanti, con il rifugio montano gestito da una cooperativa che offre ristoro, e nella quale si possono affittare sci, ciaspole e altri attrezzi da neve.\nGare.\nIl Centro Fondo Carlomagno ospita due importanti avvenimenti:\nLa prima \u00e8 una manifestazione nazionale che si svolge oramai dal 2003. La seconda manifestazione si svolge ogni anno utilizzando Siberian Husky, Alaskan Malamute, Samoiedo, Akita Inu e Groenlandese.\nLa struttura ha ospitato la preparazione agonistica di Giampiero Sabella campione nazionale e mondiale di sleddog."}
{"id": "2906841", "revid": "1457659", "url": "https://it.wikipedia.org/wiki?curid=2906841", "title": "Storie di san Nicola", "text": "Le Storie di san Nicola sono un gruppo di quattro pannelli raggruppati in due tavole (96x52,5\u00a0cm la prima e 92x49 cm la seconda) di Ambrogio Lorenzetti, databili al 1332 circa e conservate nella Galleria degli Uffizi a Firenze.\nStoria.\nL'opera venne realizzata dall'artista senese durante il suo soggiorno a Firenze (documentato dal 1321), quando si iscrisse all'Arte dei Medici e Speziali e ricevette numerose commissioni sfruttando anche il vuoto che Giotto aveva lasciato con la sua partenza del 1327.\nI quattro pannelli con le storie di san Nicola di Bari erano originariamente nella chiesa di San Procolo, come ricorda Vasari, dove si trovava anche il \"Trittico di San Procolo\" dello stesso autore. Si pensa che originariamente anche le \"Storie di san Nicola\" fossero composte in un dossale a forma di trittico, con una grande figura di san Nicola di Bari al centro, perduta; un'altra ipotesi \u00e8 che fossero due sportelli di un tabernacolo.\nDescrizione e stile.\nLe quattro storie rappresentano la \"Resurrezione di un bambino\", il \"Salvataggio di Mira dalla carestia con l'essiccazione e la moltiplicazione di sacchi di farina caduti in mare\", il \"Regalo della dote a tre vergini\" e la \"Consacrazione di san Nicola come vescovo\".\nLe scene sono caratterizzate da una straordinaria scioltezza narrativa, con numerosi espedienti inediti e con una graduale riduzione del fondo oro, confinato a spazi sempre pi\u00f9 piccoli e marginali con l'architettura che occupa quasi tutto lo sfondo. La minuzia dei dettagli dovette avere un effetto sorprendente sui fiorentini, abituati all'essenzialit\u00e0 dei giotteschi.\nNella scena di \"San Nicola che resuscita il bambino strozzato dal demonio\", il bambino protagonista \u00e8 raffigurato quattro volte in altrettanti momenti successivi, che si svolgono nei due piani di un edificio: il pian terreno \u00e8 aperto da un arcone, mentre il piano superiore \u00e8 visibile tramite una loggia. Il diavolo si presenta in un'abitazione chiedendo come un pellegrino e un bambino gli va incontro; successivamente (a sinistra) lo strangola dietro le scale; il bambino sta poi morto sul suo letto, ma san Nicola, apparso in un nimbo in alto a sinistra, lo resuscita facendolo rialzare.\nLa scena del \"Salvataggio di Mira dalla carestia con l'essiccazione e la moltiplicazione di sacchi di farina caduti in mare\" mostra la veduta del porto di una citt\u00e0 dove su una nave due angeli stanno rovesciando la pioggia, mentre il vescovo si trova sulla riva risolvendo la situazione. Sorprendente \u00e8 l'uso di una prospettiva \"a spina di pesce\" nella composizione, con l'occhio dello spettatore che viene trascinato in alto dalla linea della costa, per poi ridiscendere con le linee delle vele delle navi.\nNel \"Regalo della dote a tre vergini\" si vede l'interno di una casa tramite un loggiato in cui stanno tre donne con l'anziano padre; per la povert\u00e0 egli aveva manifestato il proposito di avviarle alla prostituzione, ma il santo, affacciato dalla finestrella sulla sinistra, salva tirando loro tre astucci dorati.\nLa \"Consacrazione di san Nicola come vescovo\" infine mostra un fedele interno di chiesa, organizzato come quello della \"Presentazione al Tempio\" nella stessa sala degli Uffizi; di grande complessit\u00e0 nell'orchestrazione, mostra il presbiterio rialzato della chiesa, affollato di numerosi personaggi, una pala gotica sull'altare e un affresco con angeli che reggono un tondo del Salvatore benedicente sull'arcone."}
{"id": "2906843", "revid": "682118", "url": "https://it.wikipedia.org/wiki?curid=2906843", "title": "Bartolomeo Bartocci", "text": "Aderente alla riforma calvinista, prese la cittadinanza ginevrina: durante un viaggio in Italia per lavoro, fu fatto arrestare a Genova dall'Inquisizione che ne ottenne l'estradizione a Roma dove fu bruciato sul rogo.\nBiografia.\nNel 1555 partecip\u00f2 all'assedio di Siena: in questa circostanza si leg\u00f2 d'amicizia con un giovane di Gubbio, Fabrizio Tommasi, che lo indusse ad aderire alle dottrine dei riformatori d'Oltralpe. Quando Vitellozzo Vitelli, vescovo di Citt\u00e0 di Castello, seppe che durante una grave malattia egli aveva rifiutato i conforti religiosi, lo convoc\u00f2 per interrogarlo ma il Bartocci fugg\u00ec a Siena, poi a Venezia (dove gli arriv\u00f2 una predica dei genitori, che non ascolt\u00f2) e infine a Ginevra, dove nel 1557 ottenne la cittadinanza e si spos\u00f2 con una certa Maddalena da cui ebbe tre figli.\nLa sua attivit\u00e0 di mercante di seta gli procur\u00f2 un notevole benessere e, insieme con la sua devozione religiosa, la considerazione delle autorit\u00e0 ginevrine: al battesimo dei suoi figli furono presenti il famoso teologo Teodoro di Beza e Francesco Greco, che era stato precettore delle figlie della duchessa Renata di Francia. Quando nel 1567 intraprese un viaggio in Italia, la sua presenza fu segnalata dal cardinale Scipione Rebiba, allora a capo del Sant'Uffizio, che il 16 ottobre chiese alle autorit\u00e0 di Genova di arrestarlo ed estradarlo a Roma. Bartocci e un cavaliere di Malta, suo compagno di viaggio, furono imprigionati nella torre del Palazzo ducale.\nL'estradizione fu rinviata a causa delle proteste giunte a Genova da Ginevra e da Berna: dalla Svizzera si ricordava alle autorit\u00e0 genovesi che il Bartocci era cittadino ginevrino, che era stato in Sicilia e a Napoli per esclusivi motivi economici, senza occuparsi di questioni religiose, che l'arresto era pertanto illegittimo e pregiudicava la libert\u00e0 di commercio, fino ad allora rispettata tra le loro citt\u00e0, e si minacciavano ritorsioni qualora il Bartocci non fosse stato liberato. I Genovesi premettero sul connazionale cardinale Giovanni Battista Cicada, membro del Sant'Uffizio, facendo presente i rischi di compromissione delle attivit\u00e0 economiche della Repubblica che la vicenda portava con s\u00e9.\nA dicembre il cardinale riferiva di aver trovato papa Pio V irremovibile nella sua intenzione di voler processare il Bartocci a Roma: cos\u00ec, mentre a Berna venivano confiscati 24.000 scudi a cittadini genovesi, il 29 gennaio 1568 il Bartocci veniva trasferito a Roma. Continuarono le proteste dalla Svizzera e le timide pressioni di Genova sul Cicada perch\u00e9 almeno il Bartocci fosse egualmente liberato alla fine del processo, anche nel caso fosse riconosciuto colpevole. Vi era anche la possibilit\u00e0 che il Bartocci ritrattasse la sua \u00aberesia\u00bb evitando una condanna, ma egli mantenne nel corso del lungo processo un atteggiamento fermo e irremovibile e il 25 maggio 1569 fu bruciato vivo in Ponte Sant'Angelo."}
{"id": "2906847", "revid": "139054", "url": "https://it.wikipedia.org/wiki?curid=2906847", "title": "Pitirim Aleksandrovi\u010d Sorokin", "text": "Biografia.\nPitirim Sorokin nacque il 21 gennaio 1889 a Tur'ja, un villaggio oggi situato nella Repubblica dei Komi (repubblica autonoma Russia di etnia ugro-finnica e di religione cristiana ortodossa) da una famiglia di artigiani.\nLa madre, contadina del luogo, mor\u00ec quando Sorokin aveva tre anni, il padre, Aleksandr Prokopievi\u010d, originario di Veliki Ustyug e decoratore di icone in conseguenza di questo lutto cadde in una profonda depressione divenendo presto un alcolista. Nel 1899 il padre, a seguito di una crisi, picchi\u00f2 il fratello maggiore di Sorokin, Vasilij il quale unitamente a Pitir\u00ecm decise di abbandonarlo. Vasilij e Pitirim si avviarono anche loro alla carriera di decoratori di icone ambulanti, non incontrando pi\u00f9 il padre che mor\u00ec poco tempo dopo.\nPersi entrambi i genitori, e riuscendo nonostante questo a finire nel 1903 in modo brillante il primo ciclo scolastico, Sorokin venne raccomandato dai suoi insegnanti al Seminario religioso di Chrenovo. L\u00ec incontr\u00f2 Nikolaj Dmitrievi\u010d Kondrat'ev (1892-1938) con cui strinse amicizia.\nNel 1905 Sorokin ader\u00ec Partito Socialista Rivoluzionario finendo per essere arrestato l'anno successivo dalla polizia con l'accusa di attivit\u00e0 sovversive. Venne rilasciato dopo quattro mesi di prigione ma la conseguenza del suo arresto fu l'espulsione dal Seminario di Chrenovo. Ciononostante, Sorokin continu\u00f2 la sua attivit\u00e0 rivoluzionaria in modo clandestino acquisendo il nome di battaglia \"compagno Ivan\".\nNel 1907 decise di recarsi a San Pietroburgo privo di qualsiasi sostegno economico riuscendo tuttavia a farsi assumere come precettore in una famiglia borghese. Questo lavoro gli consent\u00ec di terminare gli studi medi e, nel 1909, di frequentare l'Istituto psicofisiologico fondato e diretto da Ivan Petrovi\u010d Pavlov (1849-1936). Presso questo Istituto, Sorokin frequent\u00f2 i corsi di sociologia di Evgenij De Roberti (1843-1915) e Maksim Kovalevskij (1851-1916) appassionandosi alla disciplina.\nPer evitare di finire sotto le armi, Sorokin decise nel 1910 di iscriversi al corso di Giurisprudenza dell'Universit\u00e0 di San Pietroburgo. Nel 1911, al ritorno dal viaggio estivo nel paese natale del padre, Veliki Ustyug dove studi\u00f2 le usanze del popolo Komi, Sorokin venne coinvolto negli incidenti studenteschi scatenatisi dopo la morte di Lev Nikolaevi\u010d Tolstoj avvenuta il 20 novembre 1910. In quella circostanza evit\u00f2 l'arresto ma dovette comunque darsi alla latitanza. Si rec\u00f2 quindi, con passaporto falso, in Italia accompagnando un amico malato a Sanremo e poi a Nizza. Rientrato in Russia, dove il pericolo di arresto si era attenuato, Sorokin riprese con interesse gli studi universitari pubblicando del materiale di ricerca.\nNel maggio del 1913 venne nuovamente arrestato dalla polizia zarista per attivit\u00e0 sovversive ma le accuse contro di lui furono ritenute insufficienti e fu quindi rilasciato poco dopo. \u00c8 di quest'anno la sua prima pubblicazione: \"Prestuplenie i kora podvig i nagrad\".\nSi laure\u00f2 nel 1914, ma in Criminologia non essendo possibile ottenere una laurea in Sociologia. La sua tesi \"Sistema soziologi\" verr\u00e0 pubblicata nel 1921.\nAllo scoppio della rivoluzione del febbraio 1917, Sorokin lasci\u00f2 gli studi di dottorato per occuparsi a tempo pieno di politica entrando a far parte della redazione del quotidiano social-rivoluzionario \"Dielo Naroda\" (Causa del Popolo). Al Congresso del Partito Socialista Rivoluzionario si schier\u00f2 con la fazione di destra fondando un nuovo quotidiano il \"Volia Naroda\" (Volere del Popolo). Nel maggio dello stesso anno si spos\u00f2 con Elena Baratinskaja, mentre nel mese di luglio divenne segretario personale di Aleksandr F\u00ebdorovi\u010d Kerenskij (1881-1970) capo del Governo provvisorio. Nel mese di novembre venne eletto nell'Assemblea costituente, Assemblea sciolta poco dopo dai bolscevichi.\nVenne arrestato unitamente ad altri membri del Governo provvisorio dalla polizia bolscevica il 2 gennaio del 1918, a seguito dell'attentato contro Lenin, e condotto nella Fortezza di Pietro e Paolo ma verr\u00e0 scarcerato due mesi dopo. Kerenskij lo invi\u00f2 a Veliki Ustyug, la citt\u00e0 di origine del padre e dove egli poteva contare su degli appoggi, a svolgere attivit\u00e0 antibolscevica. Fu coinvolto nella rivolta di Arcangelo avvenuta nel giugno 1918 e soffocata poco dopo dall'Armata rossa. Si diede dunque alla macchia ma poi decise di consegnarsi alla \u010ceka agli inizi dell'inverno. Sorokin, sospettato di essere coinvolto nella sommossa di Arcangelo rischi\u00f2 la fucilazione ma scrisse una lettera a Lenin in cui ammetteva i propri errori politici, comunicando l'intenzione di ritirarsi dalla vita politica. Il 21 novembre Lenin pubblic\u00f2 la sua risposta a Sorokin sulla \"Pravda\" commentando favorevolmente le scelte del sociologo. Il 14 dicembre 1918 Sorokin fu quindi rilasciato. Nel 1919 riprese l'attivit\u00e0 di libera docenza a San Pietroburgo e pubblic\u00f2 la sua tesi di dottorato, \"Sistema soziologii\", ma l'opera fu duramente attaccata dai bolscevichi. Dal 1920 al 1922 la vita di Sorokin continu\u00f2 tra pubblicazioni e critiche da parte degli intellettuali bolscevichi, alcune direttamente espresse da Lenin. Temendo un nuovo arresto, Sorokin richiese e ottenne di essere espulso dall'Unione Sovietica. Si rec\u00f2 quindi a Praga dove tenne numerose conferenze presso l'Universit\u00e0 fino al novembre 1923 quando le universit\u00e0 del Wisconsin e dell'Illinois lo invitarono a illustrare la Rivoluzione russa negli Stati Uniti.\nLa sua permanenza negli Stati Uniti fu un successo e, nel 1924, l'Universit\u00e0 del Minnesota gli offr\u00ec il posto di \"visiting professor\", affidandogli successivamente una docenza stabile.\nNel 1925 pubblic\u00f2 il suo primo lavoro in lingua inglese: \"The Sociology of Revolution\". Con \"Social Mobility\" del 1927, Sorokin ottenne un primo vasto successo di pubblico e di critica che lo pose come figura di primo piano della sociologia statunitense.\nL'Universit\u00e0 di Harvard lo invit\u00f2, nel 1930, a costituire il \"Dipartimento di Sociologia\": in quella circostanza Sorokin incontr\u00f2 per la prima volta Talcott Parsons (1902-1979). Sempre nel 1930 Sorokin avvi\u00f2 la redazione della sua opera pi\u00f9 importante, \"Social and Cultural Dynamics\" e ottenne la cittadinanza americana. Tra il 1931 e il 1933 nacquero i suoi due figli, Peter e Sergei. Nel 1937 pubblic\u00f2 i primi tre volumi di \"Social and Cultural Dynamics\", stampando il quarto e ultimo volume nel 1941.\nDopo aver lasciato, nel 1942, la guida del Dipartimento di sociologia di Harvard, Sorokin dedic\u00f2 il resto della sua vita a sintetizzare i quattro volumi di \"Social and Cultural Dynamics\" e a pubblicare opere di tono profetico sulla crisi della modernit\u00e0.\nNel 1946 ottenne dei finanziamenti dal filantropo statunitense Ely Lilly per studiare l'amore altruistico al fine di rifondare la societ\u00e0 umana su differenti criteri valoriali, pubblicando, nel 1948, \"The Reconstruction of Humanity\" dove espose le linee di intervento pratico per la ricostruzione dell'umanit\u00e0.\nNel 1949 fond\u00f2 l'\"Harvard Research Center in Creative Altruism\" dedicandosi allo studio dei fenomeni sociali morali. Tutte queste attivit\u00e0 provocarono polemiche da parte di numerosi sociologi accademici tra cui, soprattutto, Talcott Parsons. Sorokin rispose a queste polemiche nel 1956 con una brillante opera, \"Fad and Foibes in Modern Sociology\", ritirandosi poi dall'insegnamento per raggiunti limiti di et\u00e0.\nNel 1959 pubblic\u00f2 \"Power and Morality\", un atto di accusa contro i governi e le classi dirigenti di tutto il mondo, e ne invi\u00f2 una copia sia Dwight D. Eisenhower che a Nikita Khrushchev.\nNel 1962 fu eletto primo presidente della Societ\u00e0 internazionale per lo studio comparato delle civilt\u00e0 e, in occasione del primo Congresso tenutosi in ottobre a Salisburgo, conobbe lo storico inglese Arnold J. Toynbee (1889-1975) la cui opera giungeva a conclusioni simili a quella di Sorokin.\nNel 1963 pubblic\u00f2 la sua autobiografia, \"A long journey: the autobiography of Pitirim A. Sorokin\" e nel 1965 fu eletto, nonostante le polemiche ma con scrutinio segreto, presidente dell'American Sociological Association.\nColpito da un cancro, Sorokin mor\u00ec il 10 febbraio 1968 nella sua casa a Winchester nel Massachusetts.\nIl pensiero.\nAlberto Pasquinelli elenca in cinque gruppi la classificazione del pensiero, anche di interesse filosofico, dell'opera di Sorokin:\nEgli afferma che il diritto \u00e8 considerato da una societ\u00e0 sensista(basata sul possesso) come fatto dall'uomo e, frequentemente , come mero strumento per l'asservimento e lo sfruttamento di un gruppo da parte di un altro. Il suo scopo \u00e8 esclusivamente utilitaristico: la salvezza della vita umana, la sicurezza della propriet\u00e0 e del possesso, la pace e l'ordine, la felicit\u00e0 e il benessere della societ\u00e0 nel suo insieme o della fazione dominante che prolunga ed applica la legge sensista, le cui norme sono mutevoli, relative e condizional. Nulla di eterno o di sacro \u00e8 implicito in tale sistema di diritto. Non tenta di regolare valori supersensoriali o i rapporti dell'uomo nei confronti di tali valori. \nFonte:Pitirim Sorokin, Society, Culture and Personality."}
{"id": "2906850", "revid": "729019", "url": "https://it.wikipedia.org/wiki?curid=2906850", "title": "Arturo Angeles", "text": "Biografia.\nInternazionale dal 1989, ha preso parte al Campionato mondiale di calcio Under-20 1989, dirigendo Norvegia-Argentina (0-2), e successivamente ha arbitrato al torneo Olimpico del 1992, in occasione delle gare Spagna-Qatar (2-0) e Messico-Corea del Sud (1-1)\n\u00c8 stato inoltre designato nel Campionato mondiale di calcio 1994, in occasione della gara - (4-0). La sua prestazione non positiva, ritenuto troppo permissiva da parte dell'allora segretario della FIFA Joseph Blatter, determina la sua immediata esclusione dal prosieguo del torneo.\nHa anche preso parte alla Copa Am\u00e9rica 1993, dirigendo - (1-0), e alla CONCACAF Gold Cup 1991, in occasione di - (4-2).\nSi \u00e8 ritirato dall'attivit\u00e0 sui campi nel 1998, al compimento del quarantacinquesimo anno di et\u00e0."}
{"id": "2906859", "revid": "647919", "url": "https://it.wikipedia.org/wiki?curid=2906859", "title": "Pitr\u00ecm Aleksandrovi\u010d Sorokin", "text": ""}
{"id": "2906864", "revid": "647919", "url": "https://it.wikipedia.org/wiki?curid=2906864", "title": "Pitirim Sorokin", "text": ""}
{"id": "2906865", "revid": "889336", "url": "https://it.wikipedia.org/wiki?curid=2906865", "title": "Dieter Pauly", "text": "Biografia.\nArbitro.\nDopo aver arbitrato per tre anni in Zweite Bundesliga debutta in Bundesliga nel 1980, dirigendo 100 partite fino al 1990, oltre alla finale della Coppa di Germania 1985-1986 e 65 incontri internazionali (a partire dal 1982), tra cui la Supercoppa europea del 1984 tra Juventus e Liverpool, vinta dalla Juventus per 2-0, la finale di Coppa delle Coppe 1987-1988 e l'incontro -, vinto 1-0 dai sovietici, durante il Campionato europeo di calcio 1988. Durante questo periodo \u00e8 stato eletto arbitro dell'anno dalla DFB negli anni 1985, 1988 e 1990.\nVanta anche la direzione in una semifinale di Coppa dei Campioni (nel 1984) ed in una semifinale di Coppa UEFA (nel 1985).\nNel novembre del 1988 \u00e8 protagonista di un duplice episodio controverso che segna il finale della sua carriera: durante la partita di ritorno di fase eliminatoria della Coppa dei Campioni tra e , sospende la gara al 57\u00ba minuto (sul risultato di 1-0 per gli jugoslavi, che protestano vivacemente) a causa dell'addensarsi di una fitta nebbia. Nella gara ripetizione del giorno successivo, nei primi minuti n\u00e9 lui n\u00e9 il guardalinee della zona di competenza si accorgono che il tiro maldestro del difensore jugoslavo Vasiljevic aveva oltrepassato nettamente la propria linea di porta.\nDirige l'ultima partita nell'agosto 1990, in occasione di Borussia M\u00f6nchengladbach-.\nDirigente.\nNel 2000 diventa osservatore degli arbitri UEFA, carica dalla quale decade a fine 2009, per raggiunti limiti d'et\u00e0."}
{"id": "2906866", "revid": "122903050", "url": "https://it.wikipedia.org/wiki?curid=2906866", "title": "Casa passiva", "text": "In bioedilizia una casa passiva (\"Passivhaus\" secondo il termine originale di lingua tedesca, \"passive house\" in lingua inglese) o edificio passivo \u00e8 un edificio che copre la maggior parte del suo fabbisogno di energia per riscaldamento e raffrescamento ambientale interno ricorrendo a dispositivi passivi.\nStoria.\n\"Casa passiva\" ed \"edificio passivo\" sono espressioni (spesso confuse con quella di Passivhaus) che si ritrovano gi\u00e0 in una pubblicazione del 1978 (10 anni prima che fosse confezionato il protocollo Passivhaus) dal titolo \"Regional guidelines for building passive energy conserving homes\" edita dall'AIA Research Corporation. L'espressione \"architettura passiva\" fa parte del nome stesso del PLEA (Passive&amp;LowEnergy Architecture), associazione fondata nel 1979.\nNon \u00e8 detto che tali termini non siano stati coniati ben prima di queste date. Nei primi decenni della loro diffusione spesso essi appaiono in forma estesa da \"passivo\" a \"solare passivo\", dato che definiscono \"edifici che coprono la maggior parte del loro fabbisogno termico ricorrendo a dispositivi di tipo passivo, lasciando fornire agli impianti la minor parte dei fabbisogni per riscaldamento e raffrescamento ambientali\". Tale definizione non collide con quelle pi\u00f9 moderne di \"edificio che ha un cos\u00ec ridotto fabbisogno termico per la climatizzazione ambientale da poter essere coperto per la maggior parte dai carichi interni e dai contributi di sistemi di guadagno passivo, tanto da non necessitare di impianti di riscaldamento come tradizionalmente intesi, ma di impianti di potenza molto ridotta e di ridotti complessit\u00e0 e costo\". \u00c8 solamente pi\u00f9 completa di queste ultime perch\u00e9 comprende anche il tema del comportamento passivo dell'edificio nella stagione calda, particolarmente importante nei contesti climatici temperato e mediterraneo che caratterizzano quasi totalmente il territorio italiano.\nIl protocollo Passivhaus \u00e8 nato invece nel maggio del 1988 dalla collaborazione tra Bo Adamson dell'universit\u00e0 svedese di Lund e il tedesco Wolfgang Feist. Il loro concetto fu sviluppato attraverso una serie di progetti di ricerca finanziati in parte dal land tedesco Assia.\nLa prima Passivhaus in Germania \u00e8 stata costruita nel 1991 nel quartiere Kranichstein a Darmstadt dal Dr. Wolfgang Feist. Il fabbisogno energetico delle quattro villette a schiera ammonta in media a 10 kWh/m\u00b2a e si mantiene stabile da 15 anni. La prima casa passiva tedesca pluri-familiare si trova a Friburgo (1999). Seguirono un complesso residenziale di 21 case a Wiesbaden, 32 case Hannover-Kronsberg e 52 case a Stoccarda. Tra gli anni 1999-2001 sono state costruite attraverso il CEPHEUS (\"Cost Efficient Passive Houses as European Standards\") ulteriori 221 complessi in 14 localit\u00e0 in cinque stati dell'Unione Europea: Germania, Svezia, Francia, Svizzera ed Austria. Tutte le costruzioni furono controllate e le misurazioni rispettarono pienamente le aspettative.\nIn questo momento la pi\u00f9 grossa costruzione passiva (tedesca) si trova ad Ulm e si chiama \"Energon\" (2002). \nLa Passivhaus degli Stati Uniti d'America \u00e8 stata costruita nel 2006 in Bemidji, Minnesota per il programma \"Deutsch-als-Fremdsprache-Programm Waldsee\". Il progetto in Waldsse \u00e8 stato possibile grazie all'aiuto della fondazione tedesca per l'ambiente e finanziato da diverse imprese tedesche.\nIn Italia, il primo edificio costruito e certificato dal PHI \u00e8 la sede dell'impresa KLAS a Malles Venosta.\nUno dei primi edifici pubblici in target casa passiva \u00e8 l'Expost a Bolzano progettato dal arch. Michael Tribus nel 2004. Si tratta dell'adeguamento dell'ex edificio postale in sede per gli uffici della Provincia autonoma di Bolzano. L'edificio ha una cubatura di circa 20.000\u00a0m\u00b3 ed il consumo \u00e8 di 7 kWh/m\u00b2.a che corrisponde a meno di un litro di olio combustibile per metro quadrato annuo.\nDescrizione.\n\u00c8 dunque un'abitazione che assicura il benessere termico senza o con una minima fonte energetica di riscaldamento interna all'edificio ovvero senza alcun impianto di riscaldamento \"convenzionale\", ossia caldaia e termosifoni o sistemi analoghi. Si tratta dunque di una casa che massimizza l'efficienza energetica. \u00c8 detta \"passiva\" perch\u00e9 la somma degli apporti passivi di calore dell'irraggiamento solare trasmessi dalle finestre e il calore generato internamente all'edificio da elettrodomestici e dagli occupanti stessi sono quasi sufficienti a compensare le perdite dell'involucro durante la stagione fredda.\nL'architettura passiva \u00e8 dunque una architettura che copre, con una serie di dispositivi passivi, la maggior quota dei fabbisogni energetici degli edifici attraverso flussi di caldo e freddo tratti dall'ambiente esterno. Poich\u00e9 in qualunque stagione il freddo e il caldo all'esterno non sono sempre disponibili quando utili, si avvale di \"masse di accumulo termico\", cio\u00e8 quantit\u00e0 di materiali con elevata capacit\u00e0 termica (= calore specifico x massa). Dato che i materiali edili presentano calori specifici poco diversi tra di loro (circa \u00b120% intorno al valore medio), per ottenere efficaci accumuli termici fa ricorso a materiali tradizionali pesanti (es. pietra, calcestruzzo, laterizio) o a materiali di nuova concezione (es. PCM-phase change materials), in rari casi anche a serbatoi d'acqua.\nTali materiali dovranno essere esposti all'ambiente interno per svolgere al meglio la loro funzione di accumulo e rilascio del calore e del fresco, o al pi\u00f9 separati da esso a mezzo di strati di materiali fortemente conduttivi il calore e completamente aderenti ad essi. \u00c8 per questa ragione che negli edifici \"leggeri\" si usano contropareti in argilla cruda o cotta, o rivestimenti con le pi\u00f9 costose lastre caricate con materiali a cambiamento di fase per implementarne le capacit\u00e0 di accumulo termico interno. Edifici passivi possono essere realizzati in ogni materiale di costruzione: legno strutturale, mattone, cemento armato.\nDispositivo passivo.\nUn sistema di guadagno passivo \u00e8 un dispositivo per il riscaldamento ambientale ed \u00e8 classificabile come \"passivo\" quando riesce a riscaldare l'edificio che ne \u00e8 dotato non richiedendo forniture energetiche esterne. Esempio di dispositivi di tipo passivo per il riscaldamento invernale sono le serre solari, i muri di Trombe, i sistemi Barra-Costantini, i muri di accumulo, i collettori solari termici ad acqua o ad aria purch\u00e9 a circolazione naturale, ma anche delle semplici vetrate esposte a sud e capaci di offrire un contributo energetico positivo all'edificio considerando i contributi lungo l'intero corso dell'anno.\nPi\u00f9 complessa \u00e8 la definizione di un dispositivo di raffrescamento ambientale passivo. Per raffrescare si dispone di macchine che richiedono normalmente, a parit\u00e0 di energia termica trattata, una maggior quantit\u00e0 di energia primaria rispetto alle macchine per riscaldamento. Per tale ragione un dispositivo per raffrescamento \u00e8 definito passivo anche se abbisogna di pompe, ventilatori od altri apparecchi ausiliari, purch\u00e9 non faccia ricorso a cicli frigoriferi.\nBilancio energetico tendente al pareggio.\nL'energia necessaria a pareggiare il bilancio termico dell'edificio \u00e8 tipicamente fornita con sistemi non convenzionali (es. pannelli solari fotovoltaici, pannelli solari termici o pompa di calore per riscaldare l'aria dell'impianto di ventilazione controllata a recupero energetico).\nL'impianto di riscaldamento convenzionale si pu\u00f2 eliminare se il carico termico necessario per il riscaldamento invernale \u00e8 molto basso, convenzionalmente inferiore a 10 W/m\u00b2. Queste prestazioni si ottengono con una progettazione molto attenta, specie nei riguardi dei ponti termici, con spessi strati di materiali isolanti termici su murature perimetrali, tetto e solai inferiori, e mediante l'adozione di sistemi di ventilazione controllata a recupero energetico per minimizzare le dispersioni di calore.\nDiffusione e requisiti.\nNate in Svezia, le case passive sono diffuse principalmente in Germania, Austria e Paesi Bassi e altri paesi nord-europei. Anche in Italia sono ormai tante le esperienze su tutta l'area nazionale.\nIn Austria, a partire dal 2015, la casa passiva sar\u00e0 lo standard prescritto per tutti gli edifici. Nella regione austriaca del Vorarlberg \u00e8 obbligatorio gi\u00e0 dal 1\u00ba gennaio 2007.\nL'istituto di case passive tedesco PHI (Darmstadt) considera una costruzione passiva se questa soddisfa i seguenti requisiti (quantitativi):\novvero\nTest della qualit\u00e0.\nAl fine di costruire una casa passiva occorre prestare maggiore attenzione alla qualit\u00e0 rispetto alla costruzione di una normale casa. Perci\u00f2 occorre che tutti i componenti previsti per la costruzione di una casa passiva siano appropriati, ad esempio nelle fasi di progettazione, realizzazione e gestione di un green building. Anche il fabbisogno energetico al fine di evitare i ponti termici si pu\u00f2 verificare gi\u00e0 durante la fase di progettazione calcolando il bilancio energetico. Durante la fase di costruzione si dovrebbe verificare se ci\u00f2 che \u00e8 stato previsto durante la fase di progettazione corrisponda al vero. Il Blower-Door-Test (secondo la UNI EN 13829; il valore n50 ottenuto dal collaudo non deve superare 0,6 h\u22121) della costruzione grezza (a rustico) verifica che tutti i collegamenti e i componenti siano effettivamente quasi ermetici. Al termine dei lavori per circa 200 euro il costruttore ottiene (in Germania) da un ente certificatore un certificato nel quale la perdita di energia e il guadagno di energia siano ripartite. In Italia esiste il certificato energetico, simile nei valori che attribuisce, alle classi energetiche degli elettrodomestici, con la classe A (ed A+, in caso di rendimento superiore) ad indicare il massimo risparmio energetico, che decresce al crescere della lettera alfabetica.\nEdifici e costruzione.\nLa perdita di calore attraverso le pareti esterne dell'edificio viene minimizzata attraverso l'impiego delle tecniche di captazione termica. La trasmittanza termica (valori bassi significano bassa dispersione) deve raggiungere il valore di 0,10 sino a 0,20 W/m\u00b2K. A causa delle alte temperature delle superfici interne delle pareti esterne (pareti a contatto con l'ambiente) si otterr\u00e0 anche un piacevole sensazione di comfort. In estate l'efficiente coibentazione permette di avere temperature pi\u00f9 basse.\nPer evitare che la costruzione subisca deterioramenti o danni, accanto ad un efficiente isolamento \u00e8 indispensabile che tutte le parti della costruzione siano ermetiche a tutti i livelli. \nL'ermeticit\u00e0 interna dell'edificio \u00e8 facilmente ottenibile durante la fase di costruzione attraverso l'ermeticit\u00e0 dell'involucro edilizio.\nCostruzione tradizionale.\nNelle costruzioni tradizionali (Massivbau) \u00e8 sufficiente un opportuno strato di intonaco per ottenere l'ermeticit\u00e0 della parete. Per le parti pi\u00f9 critiche come finestre e porte esistono prodotti standard come Anputz (\"Apu\")-Leisten e \u00fcberputzbare Anschlussb\u00e4nder a disposizione, che realizzano in maniera semplice l'ermeticit\u00e0. Anche per la realizzazione dell'ermeticit\u00e0 delle prese elettriche esiste un metodo collaudato: praticare l'incavo di 5\u00a0mm di diametro e incassare una normale scatola di derivazione con i cavi gi\u00e0 cablati, oppure impiegare apposite scatole di derivazione che sono ermetiche facilmente reperibili sul mercato.\nNeanche per le \"costruzioni leggere\" (Leichtbau) come ad esempio le case in legno strutturale l'ermeticit\u00e0 si rivela un problema. In queste case si impiegano pannelli in legno (Holzwerkstoffplatten), carta rinforzata con fibre (faserverst\u00e4rkte Papiere oder Folien).\nCon l'impiego di elementi prefabbricati questi vanno resi ermetici. In questo caso esistono collaudati sistemi: \n- EPDM-Dichtprofile, \n- Dichtschl\u00e4uche aus in PE-Folie verpackter Mineralwolle\n- Abklebungen mit qualifizierten Klebeb\u00e4ndern mit ausreichendem Funktionshub.\nIn ogni caso le giunzioni delle pareti (es. i cavi per l'illuminazione esterna) devono immediatamente essere chiuse ermeticamente. L'ermeticit\u00e0 permette anche una migliore utilizzabilit\u00e0 nel caso dei magazzini.\nAttraverso una attenta realizzazione dell'involucro edilizio si possono completamente evitare i possibile deterioramenti o danni derivanti dalla condensa e dalla formazione di muffe.\nGli impianti.\nIn una casa passiva in genere non viene utilizzato un impianto di riscaldamento tradizionale. Esiste almeno una fonte di calore, e la distribuzione del calore avviene nella maggior parte dei casi attraverso un sistema di ventilazione controllata con scambiatori a flusso incrociato che recuperano anche il 95% del calore dell'aria in uscita. I termosifoni e le superfici irradianti non sono necessari, anche se il loro utilizzo \u00e8 ammesso: in tal caso possono essere di dimensioni ridotte.\nSistema di ventilazione.\nPer realizzare l'indispensabile cambio d'aria dovuto a ragioni igieniche e al medesimo tempo perdere il minor quantitativo possibile di energia, \u00e8 previsto un impianto di ventilazione con recupero di calore alimentato con motore ad alta efficienza (potenza richiesta nell'ordine dei 40\u00a0W). L'aria calda in uscita (dalla cucina, dal bagno e dal WC) viene convogliata verso uno scambiatore a flusso, dove l'aria fredda in ingresso ricever\u00e0 dall\u00b480% sino al 95% del calore. L'aria di alimentazione viene cos\u00ec riconvogliata verso la casa (soggiorno e camere da letto).\nIl flusso d'aria esterno prima di raggiungere lo scambiatore di calore in alcuni edifici \u00e8 convogliato attraverso un pompa di calore geotermica. Tipicamente le tubazioni hanno le seguenti caratteristiche: \u224820\u00a0cm di diametro, \u224840\u00a0m di lunghezza e una profondit\u00e0 di \u22481.5\u00a0m.\nL'impianto di ventilazione \u00e8 posato in modo tale che nessuna corrente d'aria risulta percepibile. \nQuesto permette in maniera facile di avere un flusso d'aria d'alimentazione ridotto (\u00e8 sufficiente un po' d'aria fresca in ingresso, l'impianto di aria condizionata non \u00e8 necessario).\nUn impianto di ventilazione \u00e8 indispensabile in una casa passiva, poich\u00e9 se si utilizzasse l'aerazione attraverso le finestre il desiderato risparmio energetico insieme con la qualit\u00e0 dell\u00b4aria non sarebbe mai possibile. Gli impianti di ventilazione delle case passive sono silenziosi e altamente efficienti (dal 75% al 95% del calore recuperato). Questi impianti necessitano di poca energia elettrica (circa 40-50 Watt) anche se possono causare il problema dell'aria troppo secca. Questo problema si manifesta quando il ricambio dell'aria non \u00e8 stato correttamente dimensionato.\nPompa di calore.\nIl rimanente piccolo fabbisogno energetico pu\u00f2 essere prodotto per esempio con una piccola pompa di calore. Esistono impianti aggregati (\"Packaged building services units\" in inglese, \"Kompaktaggregate\" in tedesco), i quali sono una combinazione di un impianto di ventilazione ed una pompa di calore.\nIn questo modo \u00e8 possibile riscaldare nuovamente \"l'aria di alimentazione\" necessaria per il riscaldamento. La stessa pompa di calore potrebbe riscaldare anche l'acqua. Come per tutti gli impianti di riscaldamento anche in una casa passiva la pompa di calore va opportunamente dimensionata. Una combinazione di riscaldamento, impianto di ventilazione, impianto per l'acqua calda \u00e8 offerto da impianti compatti. Essi necessitano di una superficie di ingombro ridotta e consumano una modesta quantit\u00e0 di energia elettrica.\nCaldaia a pellet.\nUna caldaia a pellet con un collettore d'acqua pu\u00f2 produrre la rimanente quantit\u00e0 d'energia necessaria; una stufa pu\u00f2 bastare per un'intera villetta. Stufe tradizionali hanno persino delle prestazioni troppo elevate in rapporto alle necessit\u00e0. L'irradiazione d'aria non deve essere eccessiva (max 20%), in modo che il locale caldaia non venga riscaldato inutilmente.\nPur essendo una fonte di energia rinnovabile, come prodotto del legno, i pellet possono subire piccole variazioni di prezzo in funzione del mercato del Legno in quanto viene prodotto dalla segatura, quindi uno scarto della lavorazione delle segherie.\nA molta richiesta di legname corrisponde un costo stabile dei pellet, mentre una diminuzione della richiesta pu\u00f2 portare ad aumenti del prezzo dei pellet.\nImpianto ad energia solare.\nUn impianto ad energia solare pu\u00f2 essere utilizzato sia per scaldare l'acqua che come compendio al sistema di riscaldamento."}
{"id": "2906876", "revid": "149727", "url": "https://it.wikipedia.org/wiki?curid=2906876", "title": "Ponteranica con Rosciano", "text": ""}
{"id": "2906877", "revid": "1305772", "url": "https://it.wikipedia.org/wiki?curid=2906877", "title": "Scanzo", "text": ""}
{"id": "2906881", "revid": "439868", "url": "https://it.wikipedia.org/wiki?curid=2906881", "title": "Rosciate", "text": "Rosciate (\"Ross\u00e0t\" in dialetto bergamasco) \u00e8 stato un comune della provincia di Bergamo.Distante circa 6 chilometri dal capoluogo orobico, nel 1927 perse la propria autonomia amministrativa per effetto del regio decreto legge 17 marzo 1927. Attraverso la delibera del commissario prefettizio, il 30 aprile 1927 venne inoltrata la richiesta di riunificazione dei comuni di Scanzo e Rosciate; il 14 luglio dello stesso anno venne emanato il decreto di riunificazione e Rosciate si fuse con il vicino comune di Scanzo nell'entit\u00e0, esistente, di Scanzorosciate.\nRosciate \u00e8 una parrocchia,con la chiesa dedicata a santa Maria Assunta, appartenente alla diocesi di Bergamo, la cui estensione territoriale \u00e8 inferiore rispetto a quella del comune. Conta circa 1.400 abitanti.\nEtimologia.\nL'origine del termine \u201cRosciate\u201d \u00e8 stata oggetto di differenti interpretazioni. Secondo don Domenico Calvi, la localit\u00e0 deve il proprio nome alla famiglia romana Roscia, presente anche nel bresciano. Fumagalli non condivide questa interpretazione, secondo la quale, a suo parere, Rosciate avrebbe potuto trarre il proprio toponimo anche dall'estensore della cosiddetta Lex Roscia che estese la cittadinanza romana gli abitanti del Nord Italia, e, sulla base del suffisso \u201c-ate\u201d che contraddistingue le localit\u00e0 abitate dalle popolazioni celtiche, propende per l'origine celtica del nome; il termine \u201cros-\u201d, sempre per il Fumagalli, deriverebbe invece dalla parola greca \u201c\u03a1\u03bf\u03be\u201d (rox), \u201cchicco d'uva\u201d, pianta coltivata da tempo immemore sulle colline di Rosciate, da cui il termine \u201cRox-ate\u201d, all'origine del toponimo, significherebbe \u201cVillaggio dell'Uva\u201d."}
{"id": "2906883", "revid": "282094", "url": "https://it.wikipedia.org/wiki?curid=2906883", "title": "Aleksandr Konstantinovi\u010d Solov'\u00ebv", "text": "Biografia.\nFiglio di un pubblico ufficiale locale, si iscrisse nel 1865 alla Universit\u00e0 Statale di San Pietroburgo ma fu costretto ad abbandonarla per gravi difficolt\u00e0 economiche. Riusc\u00ec tuttavia a superare le prove d'ammissione per diventare insegnante e si diede all'insegnamento della storia e della geografia. Presto decise di lasciare l'insegnamento e fece l'operaio e il fabbro, per essere vicino alla povera gente e fare propaganda politica.\nDi carattere profondamente ascetico, nel 1876 entr\u00f2 tra le file del movimento rivoluzionario clandestino \"Zemlja i Volja\". Dopo aver pianificato l'uccisione dello zar, inform\u00f2 gli altri membri del movimento, che si divisero sull'opportunit\u00e0 del gesto. Zemlja i Volja decise di non appoggiare con mezzi e uomini il progetto di attentato. Con il solo aiuto del suo compagno di lotta, Aleksandr Michajlov, che gli procur\u00f2 un revolver, Solov'\u00ebv decise di portare avanti l'attentato come atto assolutamente personale.\nIl 14 aprile 1879, mentre lo zar attraversava a piedi la Piazza del Palazzo per la sua solita passeggiata mattutina, Solov'\u00ebv si avvicin\u00f2 e spar\u00f2 cinque colpi che non andarono a segno. Lo zar, fuggendo, inciamp\u00f2 e cadde a terra. L'attentatore spar\u00f2 contro i gendarmi che si gettavano su di lui, ferendone uno, poi cerc\u00f2 di togliersi la vita assumendo un veleno che non ebbe effetto poich\u00e9 fu costretto a bere un emetico che ne annull\u00f2 l'efficacia.\nDopo essere stato imprigionato, venne processato. Raccont\u00f2 della vita miserabile, da lui condivisa, dei disoccupati in cerca di lavoro, e dei contadini sfruttati dai \"kulaki\". Dichiar\u00f2 che i socialisti rivoluzionari avevano dichiarato guerra al governo, e lo zar era un nemico del popolo. Fu impiccato il 9 giugno 1879."}
{"id": "2906885", "revid": "1543377", "url": "https://it.wikipedia.org/wiki?curid=2906885", "title": "Federico Marconcini", "text": "Biografia.\nCrebbe fra Collegno e la Valle di Susa, presso il Castello di Bruzolo, che la famiglia da parte di madre possedeva da pi\u00f9 di un secolo e dove si stabil\u00ec nel 1919, dopo le nozze con Lidia Torretta. A Bruzolo Federico Marconcini risiedette per gran parte della sua vita, quando non impegnato con le lezioni universitarie, gli incarichi professionali o parlamentari. Uomo dalla profonda fede cristiana, ader\u00ec all'Azione Cattolica, nella quale ebbe incarichi rilevanti a livello regionale nel campo della formazione. Fu un celebre collaboratore del giornale diocesano La Valsusa e strinse una solida amicizia con il prete-pittore tardodivisionista don Angelo Rescalli, di cui divenne convinto collezionista, acquistando nel tempo una trentina di opere che espose presso il Castello di Bruzolo.\nAttivit\u00e0 politica prima del fascismo.\nFondatore del Partito Popolare.\nFederico Marconcini comp\u00ec tutta la sua attivit\u00e0 politica nell'ambito del Partito Popolare Italiano prima e della Democrazia Cristiana poi. Ader\u00ec alle idee di don Luigi Sturzo fin dalle origini e pose un forte accento sulla politica economica e sulle autonomie locali, anche nel dopoguerra.\nInizi\u00f2 giovanissimo l'attivit\u00e0 politica, sulla scorta della Lettera Enciclica Rerum Novarum. Proprio nella chiave della pol\u00ecs, l'amore per il territorio in cui viveva, va letto l'impegno giornalistico nel settimanale diocesano La Valsusa, fondato nel 1897. Valente oratore e apprezzato conferenziere, nel 1914 venne eletto consigliere comunale a Torino nelle file del partito monarchico. Dopo la Prima Guerra Mondiale fu tra i fondatori del Partito Popolare Italiano in Piemonte nel 1919, con il quale ricopr\u00ec le cariche di consigliere provinciale, Deputato nella XXV legislatura del Regno d'Italia (1919-21)- fu tra i primi popolari a essere eletti in Parlamento - poi della XXVI (1921-24) e XXVII. Vicino alla Famiglia Reale, partecip\u00f2 alla Secessione aventiniana, fu fermo oppositore del fascismo e per questo venne perseguitato dal Regime, dichiarato decaduto dalla carica di deputato nel 1926 e costretto a ritirarsi dalla vita politica attiva come Alcide de Gasperi. Prosegu\u00ec la sua carriera di brillante conferenziere.\nAttivit\u00e0 politica dopo il fascismo.\nSenatore e consigliere provinciale.\nNel 1948 venne eletto Senatore nella I legislatura della Repubblica Italiana dal 1948 al 1953, e deputato del Collegio di Torino/Novara Vercelli. Opt\u00f2 per il Senato. Nel 1953 ottenne il successo elettorale nel collegio di Torino Centro, ma non venne eletto per via del meccanismo della legge elettorale. Tra il 1951 e il 1970 fu consigliere della Provincia di Torino, sempre con la Democrazia Cristiana.\nTra gli incarichi, nel secondo dopoguerra sono da rimarcare la funzione di Capo Delegazione del Governo italiano a Londra per la sistemazione del debito pubblico dell'Austria e l'essere stato uno dei primi membri italiani del Consiglio d'Europa a Strasburgo.\nIncarichi.\nRicopr\u00ec anche gli incarichi di:\nDocente universitario a Torino e alla Cattolica.\nSi laure\u00f2 in Giurisprudenza nel 1907 all'Universit\u00e0 degli Studi di Torino, dove insegnavano come suoi docenti il professor Achille Loria e Luigi Einaudi. Considerava suo maestro anche il giornalista, politico cattolico e libero docente Angelo Mauri. Ottenne incarichi (solo annuali per problemi politici durante il fascismo) come libero docente universitario di Politica economica e Politica finanziaria prima alla Regia Universit\u00e0 di Torino e poi anche all'Universit\u00e0 Cattolica del Sacro Cuore di Milano. Fu docente di Scienza delle finanze dagli esordi dell'ateneo.\nLibero docente di Economia politica, scrisse oltre venti testi scientifici di economia, alcuni saggi storici (come Bruzolo e i suoi Trattati sul Trattato di Bruzolo del 1610 e Cavalcata di secoli attraverso il Valico del Cenisio, editi dalla Societ\u00e0 di Studi Storici Segusium) e negli anni venti un importante profilo su Giuseppe Toniolo, ispiratore di un impegno attivo dei cattolici nella politica e nel sociale.\nOnorificenze.\nDurante la Prima guerra mondiale venne decorato al valore militare e creato successivamente cavaliere \"per merito di guerra\" e poi nel 1957 Grande ufficiale dell'Ordine al merito della Repubblica Italiana."}
{"id": "2906890", "revid": "110157", "url": "https://it.wikipedia.org/wiki?curid=2906890", "title": "\u00c7\u00ebrrav\u00eb", "text": "\u00c7\u00ebrrav\u00eb \u00e8 una frazione del comune di Pogradec in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Bu\u00e7imas, Dardhas, Pogradec, Proptisht, Trebinj\u00eb, Vel\u00e7an e Udenisht a costituire la municipalit\u00e0 di Pogradec.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906892", "revid": "767487", "url": "https://it.wikipedia.org/wiki?curid=2906892", "title": "Dardhas", "text": "Dardhas \u00e8 una frazione del comune di Pogradec in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Bu\u00e7imas, \u00c7\u00ebrrav\u00eb, Pogradec, Proptisht, Trebinj\u00eb, Vel\u00e7an e Udenisht a costituire la municipalit\u00e0 di Pogradec.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906894", "revid": "1573940", "url": "https://it.wikipedia.org/wiki?curid=2906894", "title": "Cynopterus sphinx", "text": "Il pipistrello dal muso corto maggiore (Cynopterus sphinx ) \u00e8 un pipistrello appartenente alla famiglia degli Pteropodidi, diffuso nell'Ecozona orientale.\nDescrizione.\nDimensioni.\nPipistrello di piccole dimensioni con la lunghezza della testa e del corpo tra 76 e 113\u00a0mm, la lunghezza dell'avambraccio tra 64 e 79\u00a0mm, la lunghezza della coda tra 4,5 e 19\u00a0mm, la lunghezza del piede tra 12,6 e 18\u00a0mm, la lunghezza delle orecchie tra 16 e 27,9\u00a0mm, un'apertura alare fino a 43,6\u00a0cm e un peso fino a 67\u00a0g.\nAspetto.\nLa pelliccia \u00e8 corta. Il colore del dorso varia dal grigio-brunastro scuro al bruno-nerastro, la testa \u00e8 pi\u00f9 scura, la nuca \u00e8 fulvo-rossastra, mentre le parti ventrali sono grigiastre chiare. Nei maschi il mento, le spalle e i lati del petto sono arancioni, nelle femmine \u00e8 presente soltanto un collare fulvo. Il muso \u00e8 relativamente corto, largo, ricoperto di peli e con le narici leggermente tubulari e divaricate. Gli occhi sono grandi. Le orecchie sono marroni scure, larghe, con l'estremit\u00e0 appuntita e i bordi vistosamente marcati di bianco. Le ali sono marroni scure, le dita e l'avambraccio sono bianchi. La coda \u00e8 corta, mentre l'uropatagio \u00e8 ridotto ad una sottile membrana lungo la parte interna degli arti inferiori.\nBiologia.\nComportamento.\nSi rifugia in piccole colonie fino a 30 individui tra le fronde delle palme, sugli alberi, sotto i tetti di case e in grotte superficiali ed illuminate. \u00c8 stato osservato anche all'interno di alberi cavi. Diviene attivo 30 minuti dopo il tramonto e prosegue per tutta la notte. Il volo \u00e8 lento e manovrato. Effettua migrazioni fino a 90 kM.\nAlimentazione.\nSi nutre di frutti di \"Annona muricata\", guava, mango e di fiori e frutti di vari tipi di palme e di banane.\nRiproduzione.\nDanno alla luce un piccolo alla volta pi\u00f9 volte l'anno. Femmine gravide sono state osservate in Thailandia da febbraio a giugno, in Vietnam tra giugno e luglio, mentre altre che allattavano sono state catturate nel mese di settembre. Esemplari giovani sono stati osservati a luglio e marzo. In India sono stati registrati due periodi di attivit\u00e0 sessuale tra settembre ed ottobre e ancora tra febbraio e marzo, intervallati da due periodi di inattivit\u00e0.\nDistribuzione e habitat.\nQuesta specie \u00e8 diffusa nell'Ecozona orientale dal Pakistan attraverso tutto il Subcontinente indiano, la Cina meridionale, l'Indocina fino all'isola indonesiana di Giava, del Borneo e di alcune isole vicine.\nVive in differenti tipi di habitat, dalle foreste primarie e secondarie fino agli insediamenti urbani e le zone rurali fino a 400 metri di altitudine.\nTassonomia.\nSono state riconosciute sei sottospecie:\nStato di conservazione.\nLa IUCN Red List, considerato il vasto Areale, la popolazione numerosa e la presenza in diverse aree protette, classifica \"C.sphinx\" come specie a rischio minimo (LC)."}
{"id": "2906896", "revid": "110157", "url": "https://it.wikipedia.org/wiki?curid=2906896", "title": "Proptisht", "text": "Proptisht \u00e8 una frazione del comune di Pogradec in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Bu\u00e7imas, \u00c7\u00ebrrav\u00eb, Dardhas, Pogradec, Trebinj\u00eb, Vel\u00e7an e Udenisht a costituire la municipalit\u00e0 di Pogradec.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906900", "revid": "110157", "url": "https://it.wikipedia.org/wiki?curid=2906900", "title": "Trebinj\u00eb", "text": "Trebinj\u00eb \u00e8 una frazione del comune di Pogradec in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Bu\u00e7imas, \u00c7\u00ebrrav\u00eb, Dardhas, Pogradec, Proptisht, Vel\u00e7an e Udenisht a costituire la municipalit\u00e0 di Pogradec.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906901", "revid": "110157", "url": "https://it.wikipedia.org/wiki?curid=2906901", "title": "Udenisht", "text": "Udenisht \u00e8 una frazione del comune di Pogradec in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Bu\u00e7imas, \u00c7\u00ebrrav\u00eb, Dardhas, Pogradec, Proptisht, Trebinj\u00eb e Vel\u00e7an a costituire la municipalit\u00e0 di Pogradec.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906902", "revid": "767487", "url": "https://it.wikipedia.org/wiki?curid=2906902", "title": "Vel\u00e7an", "text": "Vel\u00e7an \u00e8 una frazione del comune di Pogradec in Albania (prefettura di Coriza).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Bu\u00e7imas, \u00c7\u00ebrrav\u00eb, Dardhas, Pogradec, Proptisht, Trebinj\u00eb e Udenisht a costituire la municipalit\u00e0 di Pogradec.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2906907", "revid": "114677111", "url": "https://it.wikipedia.org/wiki?curid=2906907", "title": "Domenico Lo Vasco", "text": "Biografia.\nLaureato in Scienze Politiche e in Giurisprudenza, era avvocato penalista.\nGi\u00e0 militante nella Democrazia Cristiana, fu sindaco di Palermo dal 15 agosto 1990 al 28 giugno 1992 capeggiando dapprima per circa quattro mesi una giunta monocolore, a seguito delle dimissioni dalla carica di Leoluca Orlando, e successivamente, dal dicembre 1990, una giunta tripartita costituita da DC, PSI e PSDI.\nNegli anni settanta aveva ricoperto le cariche di consigliere comunale e sindaco del comune di Marineo, suo paese d'origine, e, fra il 1978 ed il 1990, quella di presidente del Comprensorio urbanistico di Lercara Friddi.\nFu consigliere comunale di Palermo nei quinquenni 1980-1985 e 1985-1990, con gli incarichi di assessore alla Casa ed agli Affari Generali (1985-1987) ed assessore alle Finanze e Tributi (1987-1990).\nFra il 1980 e il 1986, durante la presidenza di Rosario Nicoletti, fu componente del comitato regionale per il Grande Centro, allora capeggiato in Sicilia da Attilio Ruffini.\nNel 1997 si allontan\u00f2 da qualunque impegno politico, dedicandosi da allora esclusivamente alla professione di avvocato penalista."}
{"id": "2906910", "revid": "838137", "url": "https://it.wikipedia.org/wiki?curid=2906910", "title": "Reattore nucleare US-EPR", "text": ""}
{"id": "2906918", "revid": "1543377", "url": "https://it.wikipedia.org/wiki?curid=2906918", "title": "Open Gaz de France 2007", "text": "L'Open Gaz de France 2007 \u00e8 stato un torneo di tennis giocato sul cemento indoor. \u00c8 stata la 15\u00aa edizione dell'Open Gaz de France, che fa parte della categoria Tier II nell'ambito del WTA Tour 2007.Si \u00e8 giocato a Parigi in Francia dal 5 all'11 febbraio 2007.\nCampionesse.\nSingolare.\n Nadia Petrova ha battuto in finale Lucie \u0160af\u00e1\u0159ov\u00e1 4\u20136, 6\u20131, 6\u20134\nDoppio.\n Cara Black / Liezel Huber hanno battuto in finale Gabriela Navr\u00e1tilov\u00e1 / Vladim\u00edra Uhl\u00ed\u0159ov\u00e1 6\u20132, 6\u20130"}
{"id": "2906920", "revid": "114742731", "url": "https://it.wikipedia.org/wiki?curid=2906920", "title": "Matteo Ponzone", "text": "Vita.\nFino al ritrovamento del suo atto battesimale, si riteneva che Matteo Ponzone fosse nato ad Arbe, capoluogo dell'omonima isola all'estremo nord della Dalmazia. Invece venne alla luce a Venezia, nella parrocchia di San Mois\u00e8, da Claudio, cappellaio di origini cremonesi, e da Agnesina Negro. Il malinteso, che risulta gi\u00e0 in Francesco Scannelli (1657), deriva forse dal suo lungo soggiorno in Dalmazia e anche dalle parentele da parte di madre con alcune importanti famiglie dalmate: suo zio era Marco Antonio de Dominis, scienziato ed ecclesiastico, che nel 1616 lasci\u00f2 la guida dell'arcidiocesi di Spalato proprio a Sforza Ponzone, fratello di Matteo.\nSecondo il Moretti (\"op. cit.\"), il Ponzone ricevette una serie di commesse in Dalmazia anche grazie al fatto che suo fratello Sforza fu arcivescovo di Spalato dal 1616 al 1640.\nAllievo di Jacopo Palma il Giovane e legato al pittore Sante Peranda, che fu probabilmente uno dei suoi maestri e il cui influsso nell'opera di Ponzone appare evidente, fu iscritto alla \"Fraglia dei Pittori\" di Venezia dal 1613 al 1633, essendo uno dei pi\u00f9 attivi in citt\u00e0 lungo tutto questo periodo. Nella sua bottega ebbe come allievi Antonio Zanchi, Andrea Celesti e Pietro Negri, che lo coadiuvarono nelle varie commesse dell'ultimo periodo veneziano.\nLa cospicua mole di opere rimaste \"in situ\" ne definiscono adeguatamente l'importanza per la storia della pittura del primo '600 veneziano, pur se tale importanza \u00e8 stata rilevata solo in anni recenti. Allo stesso modo, la caratura delle commesse ricevute - fra le quali particolarmente importanti quelle delle chiese di San Giorgio Maggiore, Madonna dell'Orto e San Cassiano - fanno intendere quale fosse l'elevato grado di successo che Ponzone riscosse in vita."}
{"id": "2906921", "revid": "117158567", "url": "https://it.wikipedia.org/wiki?curid=2906921", "title": "Tione (fiume)", "text": "Il Tione, (detto anche Tione delle valli o Tione di Grezzano) \u00e8 un fiume di risorgiva della Provincia di Verona.\nPercorso.\nIl fiume nasce nei pressi di Villafranca di Verona. Attraversa Mozzecane, Nogarole Rocca, Trevenzuolo, Erb\u00e8, Sorg\u00e0, Villimpenta e Gazzo Veronese.\nA Gazzo si immette nel Tartaro per poi confluire nel Canalbianco presso Ostiglia.\nIl corso del fiume veniva utilizzato a difesa del Castello di Villimpenta.\nIl corso del Tione a nord di Erb\u00e8 venne modificato con una biforcazione artificiale, creando un ramo denominato \"Tione nuovo\", parallelo al vecchio corso \"Tione vecchio\". I due rami si ricongiungono poco prima del mulino di Pontepossero. L'area interna ai due corsi d'acqua ha dato origine al parco due Tioni."}
{"id": "2906922", "revid": "640277", "url": "https://it.wikipedia.org/wiki?curid=2906922", "title": "Pioneer P-31", "text": "La Pioneer P-31 (chiamata anche Atlas-Able 5B o Pioneer Z) era una sonda spaziale statunitense, facente parte del programma Pioneer, destinata ad orbitare attorno alla Luna e andata distrutta poco dopo il lancio. Lo scopo della missione era quello di posizionare una sonda ricca di strumentazione scientifica per studiare l'ambiente tra la Terra e la Luna e per testare e sviluppare le tecnologie necessarie per controllare e manovrare sonde spaziali da terra. La P-31 era equipaggiata con sistemi in grado di riprendere immagini ravvicinate del nostro satellite naturale, stimarne la massa, ottenere mappe topografiche dei poli, registrare la distribuzione e la velocit\u00e0 di micrometeoriti e studiare radiazioni, campi magnetici ed onde elettromagnetiche nello spazio. A bordo della sonda era ospitato anche il primo sistema statunitense di propulsione a razzo atto a funzionare anche per diversi mesi dopo il lancio e necessario a correggere la rotta della Pioneer P-31.\nLa sonda.\nLa P-31 fu virtualmente identica alla precedente Pioneer P-30, che fu anch'essa un fallimento. Il corpo principale possedeva la forma di una sfera di 1 metro di diametro, con il sistema di propulsione montato sul fondo che portava l'altezza principale della sonda a 1,4 metri. La massa della struttura e della copertura in lega di alluminio era di circa 30\u00a0kg, mentre l'unit\u00e0 propulsiva pesava circa 90\u00a0kg. L'alimentazione elettrica per il funzionamento della macchina era fornita da quattro pannelli solari, ognuno grande 60x60 cm e contenenti 2.200 celle fotovoltaiche, i quali si estendevano dai lati del rivestimento sferico per una lunghezza totale di 2,7 metri e ricaricavano delle batterie al nichel-cadmio. L'interno della sonda era occupato per la maggior parte da un grande serbatoio sferico di idrazina, sormontato da due piccoli serbatoi di azoto, anch'essi di forma sferica, e da un razzo frenante, che rallentava la sonda prima dell'immissione nell'orbita lunare e in grado di essere spento e riacceso pi\u00f9 volte durante il volo. Collocato sul fondo della sfera c'era un razzo verniero che poteva essere acceso quattro volte e che doveva essere utilizzato per le correzioni di rotta durante il viaggio della P-31.\nAttorno all'emisfero superiore del serbatoio di idrazina c'era una piattaforma per la strumentazione a forma di anello che trasportava le batterie divise in due pacchi, due trasmettitori UHF da 1,5 watt di potenza, moduli logici per la strumentazione scientifica, ricevitori, decoder, tre convertitori, un amplificatore separatore e la maggior parte degli strumenti scientifici. Due antenne dipolo UHF si protendevano dalla sommit\u00e0 della sfera sul lato opposto dell'ugello del razzo ad iniezione, mentre altre due antenne dipolo UHF e una lunga antenna VLF si protendevano dal fondo della sfera. I trasmettitori operavano ad una frequenza di 378 MHz.\nIl controllo termico veniva effettuato grazie a cinquanta piccoli dispositivi elicoidali disposti sulla superficie della sfera e realizzati in materiale riflettente. Ciascuno era costituito da quattro alette poste a livello della superficie della sfera, la quale era dipinta con colore nero, in grado di assorbire il calore. Una bobina sensibile al calore era collegata alle lamelle: un abbassamento del calore avrebbe fatto ruotare le lame in modo da esporre la superficie nera e di conseguenza la sonda si sarebbe riscaldata, mentre un aumento elevato della temperatura avrebbe ruotato le lame in modo da mascherare l'area nera e riflettere la luce e quindi il calore. Anche sulla superficie della sfera furono montate delle unit\u00e0 quadrate che erano in grado di dissipare il calore dall'interno.\nEquipaggiamento a bordo.\nLa strumentazione scientifica di bordo consisteva in una camera a ionizzazione, un contatore Geiger per misurare il flusso totale di radiazione, un rilevatore di radiazioni ad alta energia, uno scintillatore utilizzato per rilevare le radiazioni a bassa energia, uno spettrometro per studiare le Fasce di van Allen e per determinare se la Luna ne possedesse, una ricevente VLF per le onde radio naturali, un transponder per studiare la densit\u00e0 degli elettroni e dei magnetometri. A bordo c'era anche un rilevatore di particelle per studiare gli effetti dei brillamenti solari, un rilevatore di micrometeoriti e uno scanner solare.\nL'unica differenza tra la P-31 e la precedente P-30 fu l'aggiunta di un rilevatore a stato solido di protoni a bassa energia e di un'antenna sperimentale posta su un pod attaccato al booster. La massa totale della sonda era di 60\u00a0kg e il suo costo finale fu di 9-10 milioni di dollari statunitensi.\nLa missione.\nLa sonda venne lanciata su un missile balistico intercontinentale Air Force-Convair Atlas D accoppiato con gli stadi superiori del vettore Thor-Able includendo un terzo stadio Thor-Able a propellente solido. Il veicolo esplose 68 secondi dopo il lancio, ad un'altitudine di circa 12\u00a0km, a causa di un malfunzionamento del primo stadio del razzo. La sonda precipit\u00f2 nell'Oceano atlantico, a circa 12\u201320\u00a0km da Cape Canaveral e si inabiss\u00f2 nel mare ad una profondit\u00e0 di circa 20 metri."}
{"id": "2906923", "revid": "125019", "url": "https://it.wikipedia.org/wiki?curid=2906923", "title": "Direzione generale della Rotta Marittima del Nord", "text": "La Direzione generale della Rotta Marittima del Nord ( - \"Glavnoe Upravlenie Severnogo Morskogo Puti\", GUSMP), anche conosciuta come \"Glavsevmorput\", fu un'organizzazione governativa sovietica preposta all'organizzazione del traffico navale sulla rotta marittima artica tra l'Europa e il Pacifico; creata nel 1932 essa fu sciolta nel 1964.\nStoria.\nL'origine dell'organizzazione pu\u00f2 essere fatta risalire alla \"AO Komseveroput\", una compagnia di navigazione creata dal governo Kol\u010dak e nazionalizzata poi dai bolscevichi.\nNel maggio del 1931 \"AO Komseveroput\" fu riorganizzata e prese il nome di \"VO Glavkomseveroput\", un'amministrazione che dava lavoro a 35.000 persone e che, oltre ad essere diffusa per tutto l'Artico sovietico, era dotata di consistenti staff a Mosca e in altre importanti citt\u00e0. Un nuovo ente, il \"Glavsevmorput\", fu fondato nel 1935 ed assorb\u00ec \"VO Glavkomseveroput\" nel maggio del 1933.\nLa direzione generale del Glavsevmorput fu affidata all'esploratore artico Otto Schmidt, che aveva in precedenza diretto l\"'Istituto di ricerche artiche e antartiche\" (\"VAI\", pi\u00f9 tardi rinominato in \"AANII\"). L'ente gestiva anche Aviaarktika, un proprio \"Servizio Aereo Polare\" diretto da Mark Shevelev.\nIl Glavsevmorput, oltre che gestire le navigazione artica, divenne anche l'agenzia sovietica deputata alla sfruttamento economico delle risorse dell'estremo nord del paese e al coordinamento delle forniture e dei trasporti da e per gli insediamenti collocati in tale area. \nIl suo scopo era quello di contribuire allo sviluppo dell'area costiera settentrionale della Siberia; l'ente fu incaricato di creare nuovi porti, condurre ricerche a tutto campo e anche del commercio con gli Stati Uniti e con il Giappone nella misura ritenuta necessaria al raggiungimento del proprio obiettivo prioritario.\nL'espansione incontrollata dell'organizzazione, soprattutto per quanto riguardava i suoi uffici a Mosca, fu inizialmente mascherata dai successi ottenuti nelle stagioni tra il 1943 e il 1936.\nLa stagione 1937, a causa della combinazione tra cattive condizioni atmosferiche, sfortuna e una pianificazione non realistica, fu invece disastrosa.\n25 delle 64 navi dispiegate sulla rotta marittima del Nord (molte delle quali erano inadatte alle rigide condizioni dell'Artico) furono intrappolate dai ghiacci nel corso dell'inverno con il proprio carico e i propri equipaggi e una di esse, la \"Rabochiy\", affond\u00f2.\nQuesta d\u00e9bacle, che coincise con le grandi purghe staliniane, port\u00f2 a una sequela di arresti; almeno 673 membri del personale della Glavsevmorput furono arrestati con un'operazione ad effetto domino messa in atto dal NKVD.\nL'organizzazione, fino ad allora sovradimensionata, fu ridotta al minimo e fu privata delle funzioni ausiliarie che le erano state affidate, le quali furono trasferite al Dal'stroj (\"\u0413\u043b\u0430\u0301\u0432\u043d\u043e\u0435 \u0443\u043f\u0440\u0430\u0432\u043b\u0435\u0301\u043d\u0438\u0435 \u0441\u0442\u0440\u043e\u0438\u0301\u0442\u0435\u043b\u044c\u0441\u0442\u0432\u0430 \u0414\u0430\u0301\u043b\u044c\u043d\u0435\u0433\u043e \u0421\u0435\u0301\u0432\u0435\u0440\u0430\", letteralmente \"Ente per le costruzioni nell'estremo nord\") per quanto concerne le installazioni a terra e al Gostorg per quanto riguarda invece le funzioni legate al commercio estero. \nLa Glavsevmorput conserv\u00f2 esclusivamente la propria competenza sul mantenimento della rotta marittima del nord e, specificamente, sulla linea di navigazione costiera.\nAd Otto Schmidt, che prima di allora era stato una personalit\u00e0 pubblica molto apprezzata dalle autorit\u00e0, fu risparmiato l'arresto; egli venne per\u00f2 relegato a compiti esclusivamente scientifici. La direzione generale dell'ente fu invece affidata a Ivan Papanin, un veterano del NKVD oltre che dell'esplorazione artica.\nDurante il primo anno della direzione Papanin, il 1939, l'attivit\u00e0 della Glavsevmorput and\u00f2 avanti in modo relativamente sicuro e con discreto successo; la Rotta Marittima del Nord aveva infatti cominciato a funzionare come una linea di navigazione regolare piuttosto che come un pericoloso esperimento.\nNel 1953 l'organizzazione, che in precedenza aveva goduto del rango pari a quello di un ministero nazionale, fu ridotta ad essere un dipartimento del Ministero della Marina mercantile. Tale dipartimento fu infine sciolto nel 1964. Le unit\u00e0 che lo costituivano furono ripartite tra il Ministero della Marina mercantile, la Commissione meteorologica e il Ministero dell'aviazione civile. Il sistema di navigazione tuttavia continu\u00f2 ad operare e raggiunse la sua massima capacit\u00e0 operativa nel 1987.\nUna vasta isola alla foce del fiume Kolyma, anche nota col nome di \"Michalkino\", fu battezzata \"Isola Glavsevmorput\" (o \"Isola GUSMP\") in onore dell'organizzazione ."}
{"id": "2906924", "revid": "76963", "url": "https://it.wikipedia.org/wiki?curid=2906924", "title": "Angela Scoular", "text": "Carriera.\nFu una delle poche attrici ad apparire in due film di James Bond prodotti da compagnie diverse: interpret\u00f2 la Bond girl Buttercup nella commedia \"James Bond 007 - Casino Royale\" (1967) e successivamente Ruby Bartlett in \"Agente 007 - Al servizio segreto di Sua Maest\u00e0\" (1970), prodotto dalla EON Productions.\nTra gli altri film da lei interpretati, da ricordare \"La contessa di Hong Kong\" (1967), \"Girando intorno al cespuglio di more\" (1968) e \"Doctor in Trouble\" (1970).\nPer quanto riguarda le apparizioni televisive, recit\u00f2 nelle serie \"Doctor in the House\", \"Agente speciale\", \"Coronation Street\", \"Penmarric\", \"As Time Goes By\" e \"You Rang M'Lord?\", interpretando in quest'ultima il ruolo di Lady Agatha Shawcross.\nSposata dal 1982 con l'attore Leslie Phillips, nel 2009 le venne diagnosticato un cancro del colon-retto. Si suicid\u00f2 l'11 aprile 2011, all'et\u00e0 di 65 anni."}
{"id": "2906925", "revid": "1442080", "url": "https://it.wikipedia.org/wiki?curid=2906925", "title": "Open Gaz de France 2007 - Singolare", "text": "Il singolare dell'Open Gaz de France 2007 \u00e8 stato un torneo di tennis facente parte del WTA Tour 2007.\nNadia Petrova ha battuto in finale Lucie \u0160af\u00e1\u0159ov\u00e1 4\u20136, 6\u20131, 6\u20134."}
{"id": "2906928", "revid": "838137", "url": "https://it.wikipedia.org/wiki?curid=2906928", "title": "Open Gaz de France 2007 - Doppio", "text": "Il doppio dell'Open Gaz de France 2007 \u00e8 stato un torneo di tennis facente parte del WTA Tour 2007.\nCara Black e Liezel Huber hanno battuto in finale Gabriela Navr\u00e1tilov\u00e1 e Vladim\u00edra Uhl\u00ed\u0159ov\u00e1 6\u20132, 6\u20130"}
{"id": "2906931", "revid": "287204", "url": "https://it.wikipedia.org/wiki?curid=2906931", "title": "Proximus Diamond Games 2007", "text": "Il Proximus Diamond Games 2007 \u00e8 stato un torneo di tennis giocato sul cemento. \u00c8 stata la 6\u00aa edizione del Proximus Diamond Games, che fa parte della categoria Tier II nell'ambito del WTA Tour 2007. Si \u00e8 giocato al Sportpaleis di Anversa in Belgio dal 10 al 18 febbraio 2007.\nCampioni.\nSingolare.\n Am\u00e9lie Mauresmo ha battuto in finale Kim Clijsters, 6\u20134, 7\u20136(4)\nDoppio.\n Cara Black / Liezel Huber hanno battuto in finale Elena Lichovceva / Elena Vesnina, 7\u20135, 4\u20136, 6\u20131"}
{"id": "2906934", "revid": "253269", "url": "https://it.wikipedia.org/wiki?curid=2906934", "title": "Leslie Phillips", "text": "Biografia.\nPhillips proveniva da un ambiente molto povero, nato a Tottenham (quartiere nord di Londra) da Cecelia Margaret (nata Newlove) e da Frederick Samuel Phillips, che mor\u00ec all'et\u00e0 di 44 anni, a causa di danni al cuore ed edema causati dalle esalazioni di zolfo della fabbrica in cui lavorava ad Edmonton. Nel 1931 la famiglia si trasfer\u00ec nel quartiere di Chingford, a est di Londra, dove il piccolo Leslie frequent\u00f2 la scuola elementare.\nFu sua madre a decidere di mandarlo alla Italia Conti Academy, per fargli fare lezioni di dizione in modo da perdere il suo naturale accento cockney, poich\u00e9 all'epoca un forte accento regionale era causa di vari impedimenti nella carriera di un attore. La mossa si rivel\u00f2 fruttuosa, e il giovane Leslie a 14 anni era gi\u00e0 colui che guadagnava di pi\u00f9 in famiglia, permettendo a sua madre di uscire dalla povert\u00e0.\nCarriera.\nLa sua prima apparizione cinematografica risale agli anni trenta, quando era ancora un bambino, e ci\u00f2 lo rende l'unico attore ancora vivente che ha lavorato ai Pinewood Studios nella prima settimana della sua apertura, nel 1936. Agli inizi della sua carriera teatrale fu il sostituto di Binkie Beaumont e H.M. Tennent al West End, per poi apparire nel 1938, a 14 anni, insieme a Graeme Muir nello spettacolo del West End \"Dear Octopus\". Durante la seconda guerra mondiale gli spettacoli erano spesso interrotti dalle sirene dell'allerta civile, e Phillips nella sua autobiografia ricorda quando \"il pubblico si volatilizzava e si dirigeva negli scantinati o nelle stazioni della metropolitana\".\nGrazie all'acquisito accento delle classi alte, l'attore fu selezionato per affrontare l'addestramento come ufficiale a Catterick e, nel 1943, venne nominato Sottotenente dell'artiglieria reale. L'anno successivo fu trasferito alla Durham Light Infantry, ma fu poi dichiarato inadatto al servizio poich\u00e9 gli era stata diagnosticata una particolare condizione neurologica che avrebbe potuto causare una paralisi parziale. Fu mandato per errore in un ospedale psichiatrico, prima di raggiungere una struttura adeguata alla terapia.\nSmobilitato come Luogotenente nel dicembre del 1944, Phillips sub\u00ec un arresto anche nella carriera di attore, che ebbe una svolta solo durante gli anni cinquanta, quando egli ritorn\u00f2 popolare interpretando alcuni divertenti stereotipi inglesi. Il suo segno di riconoscimento era la voce carezzevole e seduttiva, che gli avrebbe molto pi\u00f9 tardi procurato degli ingaggi anche come doppiatore. Apparve in tre dei primi film della serie \"Carry On\" (\"Carry On Nurse\", \"Carry On Teacher\" e \"Carry On Constable\"), ai quali far\u00e0 seguito un revival negli anni novanta, \"Carry On Columbus\". A partire dal 1959, inoltre, divenne un popolare personaggio radiofonico come protagonista della serie \"The Navy Lark\".\nNello stesso anno interpret\u00f2 in Italia il ruolo di un giornalista inglese nel film commedia \"Ferdinando I\u00b0 re di Napoli\", accanto ai fratelli Eduardo, Peppino e Titina De Filippo, Aldo Fabrizi, Vittorio De Sica, Renato Rascel e Marcello Mastroianni.\nDopo il suo matrimonio con Angela Scoular nel 1982, l'attore decise di dare una svolta alla sua carriera, abbandonando i lavori comici o di commedia. Rimanendo comunque attivo sia a teatro che in televisione, ebbe anche ruoli preminenti in alcuni importanti lungometraggi quali \"L'impero del sole\" (1987) di Steven Spielberg e \"\" (2001). Come doppiatore, prest\u00f2 la voce al Cappello Parlante di Hogwarts nei primi due film della serie di Harry Potter, \"Harry Potter e la pietra filosofale\" (2001) e \"Harry Potter e la camera dei segreti\" (2002). \u00c8 inoltre apparso in diverse sitcom britanniche, quali \"Honey for Tea\" con Felicity Kendal, e in un cameo nella serie poliziesca \"The Bill\".\nNel 2007 \u00e8 apparso nel film di Hanif Kureishi \"Venus\" insieme a Peter O'Toole, ed \u00e8 stato candidato al premio BAFTA come \"Miglior Attore di Supporto\", nel ruolo dell'attore veterano Ian.\nNel 2006 ha pubblicato la sua autobiografia, \"Hello\" (Orion Books, ISBN 0-7528-8178-7), e due anni pi\u00f9 tardi \u00e8 stato nominato Commendatore dell'Ordine dell'Impero Britannico, in quanto gi\u00e0 prima era Ufficiale.\nVita privata.\nPhillips spos\u00f2 la sua prima moglie, l'attrice Penelope Bartley, il 30 maggio 1948. I due ebbero quattro figli, Caroline, Claudia, Andrew e Roger, ma il matrimonio entr\u00f2 in crisi negli anni sessanta per gli impegni lavorativi dell'attore. Nella sua autobiografia, Phillips ha commentato a questo proposito: \"Penny non fece mai obiezioni al denaro in entrata, ma aveva cominciato a lamentarsi delle mie assenze\".\nNel 1962 Phillips recit\u00f2 in uno spettacolo teatrale intitolato \"The Big Killing\", dove conobbe l'attrice diciannovenne Caroline Mortimer, figlia della scrittrice Penelope Mortimer e figliastra del drammaturgo e sceneggiatore Sir John Mortimer. La loro relazione fu riferita alla moglie di Phillips, che chiese il divorzio. Mentre la causa si protraeva, grazie alla conoscenza con la famiglia Mortimer e in particolare con Sir John, Phillips ottenne nuovi ruoli televisivi, in particolare quello del giudice in due serie dello stesso Mortimer. Durante la relazione con Caroline, i due comprarono una casa a Ibiza, e vi ospitarono personaggi del calibro di Diana Rigg, Nigel Davenport, Laurence Olivier e Denholm Elliott. Tuttavia la ragazza inizi\u00f2 a esprimere il desiderio di sposarsi e avere dei figli, cosa che port\u00f2 alla rottura tra lei e Phillips.\nI due ex partner si trovarono a recitare insieme in un film girato in Australia, tuttavia Phillips inizi\u00f2 presto una relazione con la co-star Vicki Luke. Quando accett\u00f2 un ruolo da protagonista nello spettacolo \"Sextet\" a Londra, fu immediatamente attratto dalla propria co-protagonista Angela Scoular, che aveva in passato interpretato due volte una Bond girl. I due andarono a vivere insieme. Nello stesso periodo la prima moglie di Phillips, Penelope Bartley, ebbe un attacco che la lasci\u00f2 debilitata. La nuova coppia si prese cura di lei per alcuni anni, ma nel 1981, mentre Angela era in tour, Penelope mor\u00ec in un incendio.\nLeslie Phillips e Angela Scoular si sposarono nel 1982, e la loro relazione prosegu\u00ec fino alla morte di lei, avvenuta nel 2011 per suicidio.\nNel 2013 Leslie Phillips ha sposato Zara Carr.\nDoppiatori italiani.\nNelle versioni in italiano dei suoi film, Leslie Phillips \u00e8 stato doppiato da:\nDa doppiatore \u00e8 sostituito da:"}
{"id": "2906935", "revid": "1442080", "url": "https://it.wikipedia.org/wiki?curid=2906935", "title": "Proximus Diamond Games 2007 - Singolare", "text": "Il singolare del Proximus Diamond Games 2007 \u00e8 stato un torneo di tennis facente parte del WTA Tour 2007.\nAm\u00e9lie Mauresmo era la detentrice del titolo e ha battuto in finale Kim Clijsters 6\u20134, 7\u20136(4)."}
{"id": "2906938", "revid": "1851848", "url": "https://it.wikipedia.org/wiki?curid=2906938", "title": "Osvaldo Arecco", "text": "Carriera.\nHa disputato 4 incontri in Serie A nelle file della nella stagione 1974-1975 (esordio il 24 novembre 1974 in occasione del pareggio interno contro l'Inter subentrando nel secondo tempo a Gianfranco Bedin), ed ha inoltre collezionato complessivamente 72 presenze ed una rete in Serie B con le maglie di Sampdoria, (contribuendo con 26 presenze ed una rete nella stagione 1979-1980 alla storica promozione in A dei toscani) e ."}
{"id": "2906940", "revid": "838137", "url": "https://it.wikipedia.org/wiki?curid=2906940", "title": "Proximus Diamond Games 2007 - Doppio", "text": "Il doppio del Proximus Diamond Games 2007 \u00e8 stato un torneo di tennis facente parte del WTA Tour 2007.\nDinara Safina e Katarina Srebotnik erano le detentrici del titolo.\nCara Black e L Huber hanno battuto in finale Elena Lichovceva e Elena Vesnina 6\u20131, 6\u20133."}
{"id": "2906945", "revid": "599013", "url": "https://it.wikipedia.org/wiki?curid=2906945", "title": "Nino Bule", "text": ""}
{"id": "2906951", "revid": "125974971", "url": "https://it.wikipedia.org/wiki?curid=2906951", "title": "Reattore nucleare VVER", "text": "Il Reattore nucleare VVER (; \"Reattore Energetico Acqua-Acqua\") \u00e8 una serie di reattori nucleari ad acqua pressurizzata progettati e costruiti dall'Unione Sovietica. Le differenze macroscopiche ed esteriori rispetto ai reattori occidentali sono la presenza di un gran numero di generatori di vapore, in genere da 6 a 8, contro i 4 o meno dei modelli occidentali, e che questi sono posizionati in orizzontale e non verticale. Altre differenze poi sono date dalla struttura degli elementi di combustibile, che sono di forma esagonale al posto di quella quadrata utilizzata di solito in occidente, e le pastiglie di combustibile nucleare sono forate al centro per ridurre la probabilit\u00e0 di fusione in transitori incidentali.\nScopi del progetto.\nGli scopi del progetto sono quelli di produrre una serie di reattori a basso costo ma al tempo stesso sicuri, utilizzando dei sistemi di sicurezza che rendano inutile la costruzione di un grande edificio di contenimento, che racchiuda al suo interno tutta la centrale. La costruzione infatti di tale scudo esterno, normalmente adottato in tutte le moderne filiere occidentali, \u00e8 un costo rilevante per una centrale nucleare.\nLe ultime versioni dei reattori hanno mantenuto bassi costi di installazione ma aumentando notevolmente i livelli di sicurezza equiparandoli a quelli occidentali.\nCaratteristiche ingegneristiche.\nL'abbreviazione VVER \u00e8 la sigla in russo di \"Vodo-Vodjanoj \u0116nergeti\u010deskij Reaktor\" ovvero \"Reattore Energetico Acqua-Acqua\", un reattore nucleare di potenza refrigerato e moderato ad acqua. Questo descrive un tipo di progetto inquadrabile come reattore nucleare ad acqua pressurizzata. Le barre di combustibile del reattore sono completamente immerse in acqua alla pressione di , in modo che non bolla alle normali temperature operative (da 220 a pi\u00f9 di 300\u00a0\u00b0C). L'acqua nel reattore serve sia come refrigerante che come moderatore, fatto che costituisce una caratteristica decisiva di sicurezza passiva. Se la circolazione del refrigerante dovesse mancare l'effetto di moderazione dei neutroni prodotto dall'acqua verrebbe a mancare, riducendo l'intensit\u00e0 della reazione e compensando per la perdita del refrigerante, una condizione nota come coefficiente di vuoto negativo. L'intero reattore \u00e8 racchiuso in un massiccio contenitore in acciaio. Le pastiglie sono in uranio a basso arricchimento (circa 2,4\u20134,4% 235U) diossido di uranio (UO2) o equivalente compresso.\nA differenza di quanto avviene nelle controparti occidentali, nei VVER gli elementi sono disposti in uno schema a triangolo equilatero, e non usano gruppi di barre di controllo in corrispondenza degli elementi di combustibile, ma elementi di controllo a loro adiacenti, ad inserimento dall'alto come nei reattori occidentali. Quando pienamente inseriti alcuni vani per gli elementi di combustibile sono quindi occupati da elementi di controllo.\nCircuito di refrigerazione primario.\nNel circuito primario degli impianti di seconda generazione l'acqua \u00e8 tenuta a una pressione di , sempre superiore a quella di ebollizione corrispondente alle normali temperature operative, ma inferiore a quella nelle controparti occidentali. L'acqua contenuta nel vessel, assolve la duplice funzione di moderare e refrigerare il core. Il calore sottratto dal refrigerante viene a sua volta ceduto nel secondario, tramite i generatori di vapore.\nNel circuito primario distinguiamo 4 componenti essenziali:\nAl fine di assicurare la sicurezza dell'impianto tali componenti assolvono la filosofia della ridondanza.\nCircuito secondario e potenza elettrica.\nNel circuito secondario troviamo i seguenti sottosistemi:\nL'acqua in questo circuito normalmente non \u00e8 radioattiva.\nCircuito di refrigerazione.\nSi tratta del circuito che permette la sottrazione del calore dal condensatore. Ci\u00f2 \u00e8 reso possibile dall'uso di acqua prelevata dall'ambiente, ad esempio da laghi o fiumi. Nel caso in cui la disponibilit\u00e0 di acqua fosse modesta si ricorre all'uso delle torri evaporative, cio\u00e8 di grandi camini in cui l'acqua viene spruzzata in alto e, durante la sua discesa, scambia calore con l'aria. In tale processo si registra una ridotta evaporazione dell'acqua, pertanto \u00e8 prevista una portata di reintegro.\nOltre alla generazione di energia elettrica, molti impianti VVER assolvono anche alla capacit\u00e0 di fornire calore alle utenze residenziali e industriali.\nBarriere di sicurezza.\nLe centrali nucleari devono scongiurare la fuga di materiali radioattivi nell'ambiente. Per assolvere tale mansione le centrali VVER, analogamente ad altre filiere, presentano 4 livelli di barriere:\nAttualmente i reattori VVER operativi presentano un'attenzione alla sicurezza che non ha nulla a che vedere con i progetti dei reattori di tipo RBMK, ossia della stessa filiera del reattore che caus\u00f2 il disastro di \u010cernobyl'.\nNei reattori RBMK, dell'Unione Sovietica, il moderatore era costituito da grafite (materiale infiammabile). Il reattore non presentava alcun edificio di contenimento, al fine di contenere i costi e permettere la sostituzione del combustibile durante la normale marcia del reattore. Questo fatto ha importanza in campo bellico: la facile sostituzione del combustibile permette l'irraggiamento del combustibile per breve tempo in modo da produrre Plutonio di qualit\u00e0 compatibile con la preparazione di armamenti nucleari.\nI reattori VVER, come si \u00e8 detto, presentano invece un robusto edificio di contenimento. La sostituzione del combustibile \u00e8 possibile soltanto spegnendo l'impianto.\nLe varie versioni del reattore.\nI reattori VVER hanno moltissime versioni, denominate ognuna come \"V-XXX\", per semplicit\u00e0 organizzativa si procede quindi a una schematizzazione secondo le classi di potenza e non secondo le generazioni, visto che una stessa potenza ha visto numerose evoluzioni che hanno fatto avanzare di generazione la classe di potenza, come il VVER-1000 che dalla versione V-320 di II generazione si \u00e8 arrivati (al momento) allo sviluppo del V-466B che era proposto per Belene ed ora per Kozloduj7 che \u00e8 di III+ generazione.\nVVER-1000.\nI reattori VVER hanno molte versioni che si differenziano per taglia elettrica e grado di sviluppo. Vi sono alcuni impianti che assolvono la duplice funzione di produrre energia termica ed elettrica per le utenze civili e industriali. Con la stessa sigla, spesso si confondono impianti di generazioni diverse. Vediamo in breve l'impianto tipico VVER-1000.\nIl suffisso 1000 si riferisce alla taglia elettrica dell'impianto: si tratta di una centrale nucleare capace di erogare in rete fino a 1000\u00a0MW di potenza elettrica. Il nocciolo ha una taglia termica di poco pi\u00f9 di .\nLa produzione del calore avviene dentro un grande scafo in acciaio, sulla cui sommit\u00e0 sono disposti i canali che permettono l'introduzione delle barre di controllo.\nLo scafo, in posizione centrale, \u00e8 connesso al circuito primario, costituito da 4 circuiti in parallelo. In ogni circuito di refrigerazione figura una pompa di ricircolo e il generatore di vapore. \u00c8 presente un unico grande pressurizzatore, collegato alle tubazioni del circuito primario, con lo scopo di mantenere sotto controllo la pressione del circuito, dato che nel primario l'acqua refrigerante si mantiene allo stato liquido, nelle normali condizioni di funzionamento. La pressione interna del circuito \u00e8 dell'ordine di , con temperature comprese tra i 300 e i 325\u00a0\u00b0C.\nL'impianto appartiene alla famiglia dei reattori PWR, e si differenzia dai PWR occidentali sotto due aspetti:\nVVER-1200.\nQuesta classe di potenza di reattori consta al momento di 2 differenti versioni, il V-392M derivante dai VVER-1000 modelli V-392 e V-412 e il V-491 derivante dal VVER-1000 modello V-428."}
{"id": "2906953", "revid": "181541", "url": "https://it.wikipedia.org/wiki?curid=2906953", "title": "Reattore nucleare VVER1000", "text": ""}
{"id": "2906960", "revid": "181541", "url": "https://it.wikipedia.org/wiki?curid=2906960", "title": "Reattore nucleare VVER1200", "text": ""}
{"id": "2906962", "revid": "729019", "url": "https://it.wikipedia.org/wiki?curid=2906962", "title": "Olive Branch Petition", "text": "La Olive Branch Petition fu un documento statunitense discusso durante il secondo congresso continentale nel luglio del 1775 e rappresenta l'estremo tentativo di riconciliazione delle tredici colonie con la madrepatria. \nIl documento afferma la fedelt\u00e0 delle colonie alla Gran Bretagna e supplica il re di evitare ulteriori conflitti. Il documento fu respinto, e nell'agosto di quello stesso anno le colonie manifestarono la loro ribellione."}
{"id": "2906963", "revid": "107981137", "url": "https://it.wikipedia.org/wiki?curid=2906963", "title": "Capra boera", "text": "La capra boera \u00e8 una razza di capra selezionata a partire dagli inizi del Novecento dagli allevatori boeri in Sudafrica. Nasce probabilmente da incroci fra le razze di capra indigene (allevate dai San e Nama), quelle europee portate dai coloni e forse anche ceppi di origine indiana. Hanno caratteristiche che le rendono pi\u00f9 adatte alla produzione di carne che a quella di latte, sono molto resistenti e adattate alla vita in climi semi-desertici come quelli dell'entroterra sudafricano e della Namibia. Oltre che in Sudafrica, la capra boera \u00e8 oggi allevata, fra l'altro, negli Stati Uniti (soprattutto in Texas) e in Nuova Zelanda."}
{"id": "2906965", "revid": "1982", "url": "https://it.wikipedia.org/wiki?curid=2906965", "title": "Italia irredenta", "text": ""}
{"id": "2906968", "revid": "767487", "url": "https://it.wikipedia.org/wiki?curid=2906968", "title": "Nino Ern\u00e9", "text": "Biografia.\nVisse la prima infanzia a Milano, per poi compiere gli studi prima a Berlino poi a Monaco. Nel 1947 lavor\u00f2 come insegnante e inizi\u00f2 la sua attivit\u00e0 letteraria. Nel 1950 lavor\u00f2 a Magonza come redattore del periodico \"Antares\". In seguito si trasfer\u00ec ad Aix-en-Provence dove insegn\u00f2 letteratura tedesca all'Universit\u00e0. Intorno ai 50 anni fu assunto come \"lettore\" da importanti case editrici tedesche (Fischer Verlag, Bl\u00fcchert). Nel 1963 inizi\u00f2 a lavorare come corrispondente da Roma per la ZDF. Nel 1973 torn\u00f2 a Magonza dove continu\u00f2 a collaborare con la ZDF come redattore culturale.\nL'opera letteraria.\nAutore di romanzi e novelle, saggi e memorie, \u00e8 per\u00f2 ricordato soprattutto come prolifico traduttore in tedesco dal francese (Honor\u00e9 de Balzac, Andr\u00e9 Maurois, Georges Brassens, Valery Larbaud), dall'inglese (Oscar Wilde, Arthur Conan Doyle), dall'italiano (Leonardo Sciascia, Carlo Collodi, Riccardo Bacchelli, Italo Calvino, Pier Paolo Pasolini, Dino Buzzati)."}
{"id": "2906975", "revid": "1948203", "url": "https://it.wikipedia.org/wiki?curid=2906975", "title": "The Zen Circus", "text": "Gli Zen Circus sono un gruppo rock italiano composto da Andrea Appino, Karim Qqru, Massimiliano \"Ufo\" Schiavelli e Francesco Pellegrini, fondato nel 1994 a Pisa dallo stesso Appino e da Marcello Bruzzi.\nStoria.\nEsordi.\nNel 1994, all'et\u00e0 di 16 anni, Andrea Appino (chitarra e voce) e Marcello 'Teschio' Bruzzi (batteria) decidono di formare un gruppo punk rock. Dopo numerosi cambi di formazione, riescono a registrare due demo, una nel 1996 e un'altra nel 1997. Nello stesso 1997 appaiono nella compilation \"Soniche avventure\" edita dalla Fridge Records di Milano insieme ad altri gruppi nascenti all'epoca, tra cui i Verdena (che si chiamavano Verbena). Dopo essere riusciti a creare la propria sala prove al primo piano dello storico centro sociale Macchia Nera di Pisa (davanti al quale abitava Appino), debuttano con il nome di \"The Zen\" nel 1998 con l'album autoprodotto \"About Thieves, Farmers, Tramps and Policemen\". La formazione dei The Zen prevedeva la presenza, oltre che di Appino e Teschio, anche del bassista Emiliano 'Fuf\u00f9' Valente. L'autoproduzione del primo album sfocer\u00e0 nella creazione di una personale etichetta, la Iceforeveryone Records, con la quale la band pubblicher\u00e0 anche il secondo album. La maggior parte delle copie del CD viene venduta nei Paesi Bassi, dove Appino decide di trasferirsi per tentare la carriera come one man band.\nAppino \u00e8 costretto a tornare in patria nel 2000 a causa del servizio civile. L'amico Teschio lo convince a coinvolgere un terzo componente, il bassista Massimiliano 'Ufo' Schiavelli nel loro progetto, che cos\u00ec acquisisce il nome definitivo di \"The Zen Circus\". Vero punto di svolta \u00e8 la vittoria alle selezioni regionali di Arezzo Wave e la partecipazione all'Arezzo Wave On The Rocks. \u00c8 proprio per questo tour che decidono di investire dei soldi e comprare Nello, un camper del 1978, che terr\u00e0 loro compagnia anche per tutte le altre numerose date in giro per l'Italia.\nPrime pubblicazioni.\nNel 2001 esce il primo album, intitolato \"Visited by the Ghost of Blind Willie Lemon Juice Namington IV\". Nel 2003 il batterista Teschio lascia il gruppo e viene sostituito da Karim Qqru. Con il suo arrivo e con l'uscita dell'album \"Doctor Seduction\" la band comincia a diventare uno dei nomi di punta della scena rock italiana, grazie anche ad un'estenuante attivit\u00e0 live.\nNel 2004 pubblicano \"Doctor Seduction\" per la Le Parc Music/Self e prodotto da Richard Milella che li aveva scoperti ad Arezzo Wave. L'album contiene anche la ballata \"Sweet Me\" in collaborazione con i Perturbazione, gruppo rivolese, e il brano \"Sailing Song\" per cui viene girato un video spesso in rotazione sulle TV musicali. Il 2004 \u00e8 un anno decisamente positivo per gli Zen Circus: l'album \u00e8 accolto positivamente dai fan e dalla critica e il \"Doctor Seduction Tour\" \u00e8 un successo. L'unica nota negativa \u00e8 il pignoramento di chitarra e amplificatore di Appino, che non era riuscito a pagarli. Il cantante \u00e8 anche protagonista di un episodio interessante: riesce a finire nella Cadillac rosa di Little Tony per presentare una puntata di un programma TV insieme a Piero Pel\u00f9, Modena City Ramblers, Verdena e Pierpaolo Capovilla.\nNel 2005 pubblicano \"Vita e opinioni di Nello Scarpellini, gentiluomo\", registrato completamente in analogico, dove sono presenti per la prima volta alcune tracce cantate in italiano. Dopo una puntata a Parigi per registrare il video di \"Les Poches Sont Vides Les Gens Sont Fous\", gli Zen Circus partono per il \"Nello Scarpellini Tour 05/06\".\nA gennaio 2006 festeggiano il decimo compleanno della formazione con un mega-concerto al Metarock Club di Pisa. E subito dopo i festeggiamenti Appino parte per un minitour di quattro date per presentare i suoi brani da solista.\nLa collaborazione con Brian Ritchie.\nDurante il tour aprono il palco agli americani Violent Femmes. In particolare il bassista della band statunitense, Brian Ritchie, in occasione della data all'Estragon di Bologna, decide di collaborare con gli Zen e di produrre il loro successivo album, entrando come quarto membro anche in veste live.\nQuesta collaborazione sfocia in \"Villa Inferno (2008\", Unhip), album che vede anche la partecipazione in veste di ospiti di Kim e Kelley Deal (Pixies, Breeders), Jerry Harrison (Modern Lovers, Talking Heads), e Giorgio Canali (CSI, Rossofuoco). \"Villa Inferno\" contiene la hit \"Figlio di pu**ana\" il cui video viene spesso trasmesso dalle TV musicali e viene anche eseguito live in alcune ospitate televisive.\nSempre nel 2008 Appino compare nel videoclip del brano \"La nuova musica italiana\" dei Linea 77, presente in \"Horror vacui\". Il tour del disco, di oltre 100 date, tocca oltre all'Italia anche Europa ed Australia con Nick Cave.\nLa svolta nei testi in italiano.\nNel 2009 pubblicano il loro sesto album, intitolato \"Andate tutti affanculo\" (Unhip/La tempesta), che vede la band per la prima volta a produrre un disco cantato completamente in italiano. \"Andate tutti affanculo\" \u00e8 stato acclamato come uno dei migliori dischi dell'anno, guadagnando la copertina di settembre del mensile musicale \"Il mucchio selvaggio\". All'album prende parte anche Nada nella canzone \"Vuoti a perdere\". Appino, Ufo e Qqru hanno collaborato con la cantante toscana anche per la registrazione del suo disco \"Vamp\" (2011).\nSempre nel 2009, partecipano al progetto \"Il paese \u00e8 reale\", ideato da Manuel Agnelli degli Afterhours, inserendo un loro brano inedito dal titolo \"Gente di merda\" nella compilation \"\". Al P.I.M.I. (Premio Italiano Musica Indipendente organizzato dal meeting delle etichette indipendenti di Faenza) del 2010, gli Zen Circus vincono il premio come \"Miglior tour\", grazie anche alle recenti 110 date del tour di \"Andate tutti affanculo\".\nIl 2 marzo 2011 sul canale YouTube della band viene caricato un documentario per i 10 anni di attivit\u00e0 degli Zen Circus realizzato da Annapaola Martin. Con questo documentario il gruppo fa sapere ai fan di aver deciso di ristampare gli ormai introvabili primi quattro album. \"Villa Inferno\" e \"Vita e opinioni di Nello Scarpellini, gentiluomo\" verranno ristampati per La Tempesta Dischi, mentre \"Doctor Seduction\" e \"Visited by the Ghost of Blind Willie Lemon Juice Namington IV\" verranno ristampati dalla Black Candy Records.\n\"Nati per subire\".\nL'11 ottobre 2011 esce l'album \"Nati per subire\". Il disco dopo una settimana debutta al posto numero 31 nella classifica ufficiale di vendite F.I.M.I. Questo lavoro \u00e8 stato realizzato con la collaborazione di numerosi artisti della scena indipendente italiana, tra cui Enrico Gabrielli, Giorgio Canali (voce e armonica in \"La democrazia semplicemente non funziona\"), i Ministri (in \"L'amorale\"), Alessandro Fiori (in \"Franco\") e Il Pan del Diavolo (in \"Ragazzo eroe\").\nL'album \u00e8 stato anticipato dal singolo \"L'amorale\", avvenuta il 12 settembre, di cui \u00e8 stato anche realizzato il videoclip per la regia di Roberto D'Ippolito e Dario Basile. \nIl 16 novembre 2011 esce il video di \"Nati per subire\" per la regia di Marco Salom. L'11 giugno 2012 viene pubblicato anche il video di \"Milanesi al mare\" (regia di Annapaola Martin e Lorenzo Muto). Seguir\u00e0, l'8 ottobre, la pubblicazione del video de \"I qualunquisti\" (diretto da Annapaola Martin).\nDal 16 marzo al 5 maggio 2012 organizzano il busking tour, nel quale suonano in versione acustica.\nIl 21 aprile 2012 pubblicano \"Metal Arcade Vol. 1\", il primo di quattro EP punk.\n\"Canzoni contro la natura\".\nNell'ottobre 2013 viene comunicato che il 21 gennaio 2014 verr\u00e0 pubblicato l'album \"Canzoni contro la natura\".\nIl 16 dicembre 2013 viene pubblicato il singolo \"Viva\", di cui viene anche realizzato un videoclip diretto dal collettivo Sterven Jonger.\nIl 14 gennaio 2014 viene diffuso il secondo brano estratto dal disco, ossia \"Postumia\".\nNella prima settimana il disco raggiunge la prima posizione nella classifica di iTunes ed il 9\u00ba posto nella classifica ufficiale di vendite FIMI/Gfk, stazioner\u00e0 poi nella top 100 per altre 4 settimane.\nPochi giorni prima del tour, il 3 marzo 2014, pubblicano il video del terzo singolo \"Canzone contro la natura\" sempre diretto dal collettivo Sterven Jonger.\nCon un post sulla pagina facebook della band viene annunciata per il 3 febbraio 2015 l'uscita del nuovo singolo \"Il nulla\", insieme ad un minitour di presentazione di quattro date, prima di uno stop che durer\u00e0 oltre un anno. il brano viene presentato come \"un piccolo vademecum ironico (ed autoironico) su come scrivere il testo di una canzone indipendente oggi\".\n\"La terza guerra mondiale\".\nIl 13 giugno 2016 il gruppo pubblica il singolo \"Ilenia\", con annesso videoclip. Il brano anticipa l'uscita dell'album di inediti \"La terza guerra mondiale\", che esce il 23 settembre su etichetta La Tempesta Dischi. ed entra subito nella Top 10 di vendite ufficiale FIMI alla posizione numero 6.\nSuccessivamente entra a far parte del gruppo \"Il Maestro\" Francesco Pellegrini, che gi\u00e0 aveva suonato l'assolo nella traccia \"L'Anima Non Conta\" presente nell'album.\n\"Il fuoco in una stanza\".\nIl 19 ottobre 2017 annunciano sui social di essere tornati in studio per registrare il nuovo disco. Le registrazioni si svolgono al 360 Music Factory Studio Recording. Il 21 dicembre seguente annunciano le prime date del tour del nuovo disco in uscita il 2 marzo 2018 e che si chiamer\u00e0 \"Il fuoco in una stanza\" pubblicato da Woodworm e La Tempesta dischi.\nIl 25 gennaio 2018 il gruppo pubblica il singolo e video \"Catene\". Il video \u00e8 stato realizzato dalla casa di produzioni Ground's Oranges, per la regia di Zavvo Nicolosi ed \u00e8 ispirato al film A spasso con Daisy. Il 28 febbraio esce il secondo singolo, la title track \"Il fuoco in una stanza\". Anche di questo brano Ground's Oranges e Zavvo Nicolosi realizzeranno un video, pubblicato il 2 marzo 2018.\nL'album \"Il fuoco in una stanza\" entra in classifica alla posizione numero 1 nella sezione Vinili della classifica FIMI, oltre a classificarsi alla posizione numero 7 come album pi\u00f9 venduto nella classifica FIMI generale.\nPartecipazione a Sanremo 2019 e altri progetti.\nIl 20 dicembre 2018 viene annunciata la partecipazione della band al Festival di Sanremo 2019 con \"L'amore \u00e8 una dittatura\". Nella classifica finale la canzone si posiziona al 17\u00ba posto. Il brano \u00e8 contenuto nella raccolta \"Vivi si muore 1999-2019\", pubblicata l'8 febbraio 2019.\nSuccessivamente per celebrare i vent'anni di attivit\u00e0 e i dieci dal primo album in italiano, annunciano un concerto presso il Paladozza di Bologna.\nNell'aprile 2019 esce l'album \"Faber nostrum\", disco tributo a Fabrizio De Andr\u00e9 in cui vari esponenti della musica italiana reinterpretano un brano del cantautore genovese. Gli Zen Circus partecipano realizzando la cover di \"Hotel Supramonte\".\nIl 23 aprile pubblicano il singolo \"Canta che ti passa\", con La Rappresentante di Lista ai cori, con il relativo video ufficiale e l'annuncio dell'omonimo tour estivo che parte l'8 giugno seguente da Borgorose, per poi proseguire a Milano, Roma, Torino, Arezzo Sestri Levante e Senigallia.\nNel maggio 2019 si esibiscono durante le serate finali di Musica da Bere, dove vengono premiati con la \"Targa\" della decima edizione della manifestazione.\nIl 10 settembre 2019 esce \"Andate tutti affanculo\", il primo romanzo degli Zen Circus, scritto in collaborazione con Marco Amerighi. Nel testo si ripercorrono i momenti fondamentali della storia della band in chiave \u201canti-biografica\u201d.\n\"L'ultima casa accogliente\".\nIl 13 novembre 2020 viene pubblicato l'album \"L'ultima casa accogliente\", undicesimo album in studio del gruppo edito da Polydor Records e Universal. Il disco segue, a due anni di distanza, il precedente lavoro in studio \"Il fuoco in una stanza\". Dall'album sono estratti i singoli \"Appesi alla luna\", \"Catrame\" e \"Come se provassi amore\", quest'ultimo ispirato al saggio \"Il dramma del bambino dotato e la ricerca del vero s\u00e9\" di Alice Miller.\nIl nome.\nIl gruppo riprender\u00e0 i titoli dei due album degli H\u00fcsker D\u00fc nuovamente nel 2012, pubblicando l'EP \"Metal Arcade Vol. 1\".\nIl metaconcerto.\nGli Zen Circus ricorrono all'espediente del \"metaconcerto\", cio\u00e8 un concerto che vive di momenti di concerti gi\u00e0 avvenuti. Diverse infatti sono le canzoni che citano storie di concerti passati o che sono nate dal rapporto con i fan:\nIl testo \u00e8 nato dalla lettera che una ragazza ha scritto alla band.\nLa canzone cita un momento di un concerto tenuto a Scisciano davanti alla stazione della Circumvesuviana, in occasione del Farcisentire Festival.\nIl pezzo parla di un fal\u00f2 fatto sulla spiaggia insieme ai fan dopo un festival.\nProgetti paralleli.\nAndrea Appino ha realizzato, in veste di produttore artistico, nel 2009 l'album d'esordio dei Criminal Jokers, dal titolo \"This Was Supposed to Be the Future\" e nel 2011 l'album \"Cavalli\" dei Fast Animals and Slow Kids. Inoltre ha collaborato con numerosi artisti e gruppi italiani tra cui Marina Rei, A Toys Orchestra, Il Teatro degli Orrori e Nada. Il 5 marzo 2013 viene pubblicato il disco solista di Appino, dal titolo \"Il testamento\", prodotto dallo stesso Appino e da Giulio Favero e pubblicato da La Tempesta Dischi. Il 26 maggio 2015 viene pubblicato \"Grande raccordo animale\", suo secondo album solista, prodotto da Paolo Baldini.\nKarim Qqru ha collaborato con Brian Ritchie (Violent Femmes) da percussionista nella band Shakuachi Jazz Club Italy. Ha suonato la batteria in studio ed in tour con Nada. Il 21 gennaio 2013 pubblica un album con un suo progetto solista chiamato La notte dei lunghi coltelli. Il disco si intitola \"Morte a credito\" e viene pubblicato da Black Candy/Warner. Come produttore artistico ed ingegnere del suono ha prodotto varie band, tra le quali i Progetto Panico, i La Notte ed i Cara Calma.\nIceforeveryone Records.\nCon l'autoproduzione del primo album nasce l'etichetta personale della band, che nonostante abbia pubblicato solo il secondo album sotto il nome Iceforeveryone Records, continua la sua attivit\u00e0. Infatti ha pubblicato album di artisti della scena indipendente italiana come The Casanovas, Criminal Jokers e Fast Animals and Slow Kids."}
{"id": "2906979", "revid": "310575", "url": "https://it.wikipedia.org/wiki?curid=2906979", "title": "Giuseppe Aldo Di Ricaldone", "text": ""}
{"id": "2906981", "revid": "310575", "url": "https://it.wikipedia.org/wiki?curid=2906981", "title": "Aldo di Ricaldone", "text": ""}
{"id": "2906985", "revid": "93556", "url": "https://it.wikipedia.org/wiki?curid=2906985", "title": "Ordine al merito agricolo", "text": "L'Ordre du m\u00e9rite agricole \u00e8 un ordine cavalleresco concesso dalla Repubblica francese.\nStoria.\nL'ordine venne fondato a Parigi il 7 luglio 1883 per merito del ministro dell'agricoltura dell'epoca, Jules M\u00e9line. Nacque con l'intento di premiare quanti, con la loro operosit\u00e0 e con i loro studi, si fossero distinti nella promozione e nello sviluppo dell'agricoltura in Francia.\nClassi.\nL'ordine dispone delle seguenti classi di benemerenza:"}
{"id": "2906986", "revid": "729019", "url": "https://it.wikipedia.org/wiki?curid=2906986", "title": "Aeroporto Massey Ranch", "text": "L'aeroporto Massey Ranch (FAA LID X50) \u00e8 un aeroporto situato ad Edgewater, Florida, Stati Uniti. L'aeroporto si trova all'interno di un Airpark, un centro residenziale dove le case sono costruite intorno all'aeroporto e la maggior parte degli hangar \u00e8 costruita accanto alle case. L'Aeroporto opera dal 1957 ed \u00e8 aperto al pubblico."}
{"id": "2906987", "revid": "731511", "url": "https://it.wikipedia.org/wiki?curid=2906987", "title": "Marco Mazza", "text": "\u00c8 il fratello minore di Paolo Mazza.\nCarriera.\nClub.\nMarco Mazza inizia la sua carriera calcistica nel 1970, all'et\u00e0 di 7 anni, nelle file dell'Urbetevere insieme a suo fratello Paolo e vi rimane per 8 annate, quando nel 1978 viene chiamato dalla Lazio dell'allora presidente Umberto Lenzini. Nel 1982 la societ\u00e0 biancoceleste lo cede al Frosinone e Marco rimase per due stagioni con i \"gialloblu\", ottenendo ottimi risultati.\nNel 1984, il Frosinone lo cede all'Isernia, societ\u00e0 di Serie C2 e vi rimane per una stagione.\nNell'annata 1985-1986 passa all'Isola Liri, militante nell'Interregionale, e vi rimane per una stagione prima di andare a giocare vestendo la maglia del Lavinio in Eccellenza.\nNel 1987 Mazza viene ceduto all'Acilia, di nuovo nell'Interregionale, squadra nella quale rimane fino al 1989.\nAi nastri di partenza della stagione 1989-1990 viene ceduto in Serie C2 al Cerveteri Calcio e rimane con i \"verdiblu\" per 4 stagioni, vincendo anche il Campionato Interregionale nella stagione 1990-1991.\nNella stagione 1993-1994 gioca per il . Mazza giocher\u00e0 con i toscani per le successive due stagioni, al termine delle quali si ritirer\u00e0.\nNazionale.\nCon la maglia del San Marino disputa tra il 1987 ed il 1998 45 partite. Per il numero di presenze (45) \u00e8 l'ottavo di sempre nella storia della Nazionale sammarinese."}
{"id": "2906992", "revid": "547034", "url": "https://it.wikipedia.org/wiki?curid=2906992", "title": "Ray Cooney", "text": "Il suo pi\u00f9 grande successo, \"Run For Your Wife\", \u00e8 stato messo in scena nei teatri del West End di Londra per nove anni consecutivi, raggiungendo il record della sua commedia di durata pi\u00f9 lunga. In tutto, 17 delle sue opere sono state messe in scena nel medesimo luogo.\nBiografia.\nAvendo iniziato a recitare nel 1946, durante gli anni cinquanta e sessanta Ray \u00e8 apparso in diverse delle \"Farse di Whitehall\" di Brian Rix. Nello stesso periodo ha co-scritto la sua prima commedia, \"One For The Pot\".\nInsieme a Tony Hilton, ha scritto la sceneggiatura del fim commedia britannico \"Sette allegri cadaveri\" (1961), con Sid James e Kenneth Connor.\nInsieme al figlio Michael, ha scritto una farsa intitolata \"Tom, Dick and Harry\" che, come tutte le farse di Ray, combina la tradizionale oscenit\u00e0 inglese con delle complicazioni strutturali, facendo in modo che i personaggi siano forzati a fingere di essere quello che non sono, saltando di presupposizione in presupposizione con effetti esilaranti.\nNel 1983, Ray fond\u00f2 la compagnia teatrale Theatre of Comedy, diventandone il direttore artistico. Sotto la sua direzione la compagnia produsse pi\u00f9 di venti spettacoli, quali \"Pigmalione\" con Peter O'Toole e John Thaw, \"Loot\" e \"Run For Your Wife\".\nOltre alla carriera teatrale, l'attore \u00e8 apparso anche in televisione ed in alcuni lungometraggi, tra i quali un adattamento cinematografico di successo della sua farsa \"Not Now, Darling\" (1973), che aveva scritto a quattro mani con John Chapman.\nNel 2005 Ray Cooney \u00e8 stato nominato Ufficiale dell'Ordine dell'Impero Britannico, come riconoscimento ai suoi servizi teatrali.\nVita privata.\nIl figlio di Ray, Michael, \u00e8 sceneggiatore ed ha scritto la sceneggiatura originale del film \"Identit\u00e0\", con John Cusack."}
{"id": "2906993", "revid": "287204", "url": "https://it.wikipedia.org/wiki?curid=2906993", "title": "Nino Ern\u00e8", "text": ""}
{"id": "2906997", "revid": "767487", "url": "https://it.wikipedia.org/wiki?curid=2906997", "title": "Qatar Total Open 2007", "text": "Il Qatar Total Open 2007 \u00e8 stato un torneo di tennis giocato sul cemento.\n\u00c8 stata la 7\u00aa edizione del Qatar Total Open,che fa parte della categoria Tier II nell'ambito del WTA Tour 2007.\nSi \u00e8 giocato al Khalifa International Tennis Complex di Doha in Qatar,\ndal 26 febbraio al 4 marzo 2007.\nCampioni.\nSingolare.\n Justine Henin ha battuto in finale Svetlana Kuznecova, 6\u20134, 6\u20132\nDoppio.\n Martina Hingis / Marija Kirilenko hanno battuto in finale \u00c1gnes Sz\u00e1vay / Vladim\u00edra Uhl\u00ed\u0159ov\u00e1, 6\u20131, 6\u20131"}
{"id": "2906999", "revid": "767487", "url": "https://it.wikipedia.org/wiki?curid=2906999", "title": "Pierluigi Benedettini", "text": "Carriera.\nClub.\nDal 1981 al 1995 gioca per il San Marino.\nNazionale.\nCon la maglia del San Marino disputa tra il 1990 e il 1995 25 partite partecipando anche alla qualificazione al mondiale del 1994."}
{"id": "2907001", "revid": "1442080", "url": "https://it.wikipedia.org/wiki?curid=2907001", "title": "Qatar Total Open 2007 - Singolare", "text": "Il singolare del Qatar Total Open 2007 \u00e8 stato un torneo di tennis facente parte del WTA Tour 2007.\nMarija \u0160arapova era la detentrice del titolo, ma quest'anno non ha partecipato.\nJustine Henin ha battuto in finale Svetlana Kuznecova 6\u20134, 6\u20132.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2907002", "revid": "729019", "url": "https://it.wikipedia.org/wiki?curid=2907002", "title": "Hillbilly Jim", "text": "Nonostante la forte popolarit\u00e0 negli anni ottanta, Jim non \u00e8 mai riuscito a vincere un titolo importante ma \u00e8 stato premiato nel 2018 con l'ingresso nella WWE Hall of Fame.\nCarriera.\nPrima di debuttare in WWF (ora WWE) con il ring name Hillbilly Jim e la gimmick del \"campagnolo\", Morris lott\u00f2 nella Continental Wrestling Association di Memphis, con il nome di Harley Davidson, una sorta di\" biker\". In CWA, Morris form\u00f2 un popolare tag team con Roger Smith, che utilizzava il nome d'arte \"Dirty Rhodes\" per la sua rassomiglianza con il pi\u00f9 celebre Dusty Rhodes.\nA fine 1984, Morris apparve inizialmente in WWF come un fan di wrestling che andava ad assistere agli incontri ed occasionalmente decideva di salire sul ring per provare a combattere. Furono mandate in onda varie scenette durante i programmi WWF nelle prime settimane del 1985, dove Hulk Hogan allenava Jim e gli faceva dono dei suoi primi stivali da lottatore. Ci\u00f2 introdusse il personaggio di Hillbilly Jim; un sempliciotto dal cuore tenero, un campagnolo barbuto che vestiva con salopette di jeans e portava un cappellaccio da contadino. Hillbilly Jim apparve in qualche match di coppia insieme all'amico Hulk Hogan, ed ebbe il suo primo incontro importante nel corso dell'evento \"The War to Settle the Score\" svoltosi il 18 febbraio 1985, dove sconfisse Rene Goulet. Sfortunatamente, Morris si infortun\u00f2 pochi giorni dopo. Durante uno show a San Diego, apparve nell'angolo di Hogan in un match che vedeva contrapposto l'Hulkster a Brutus Beefcake. Mentre rincorreva il manager di Beefcake Johnny V intorno al ring, Morris scivol\u00f2 sul pavimento bagnato dell'arena rompendosi una gamba per davvero. La riabilitazione completa si ebbe solo dopo sette lunghi mesi di convalescenza.\nTornato alla carriera sul ring, il suo momento d'oro era per\u00f2 ormai passato. Venne spesso impiegato come avversario di grandi monster heel dell'epoca, come Big John Studd e King Kong Bundy. Ebbe anche un breve feud con Mr. Fuji, ma non ebbe mai occasioni per un titolo.\nHillbilly Jim veniva generalmente considerato come personaggio \"divertente\" per i pi\u00f9 piccoli, raramente coinvolto in storyline serie o importanti. La sua unica apparizione a WrestleMania al di fuori di battle royal fu un match a WrestleMania III disputato contro King Kong Bundy e vari wrestler nani. La sua theme music era un brano ruspante intitolato \"Don't Go Messin' With a Country Boy\", sulle cui note spesso Morris si metteva a danzare battendo le mani.\nHillbilly Jim continu\u00f2 ad apparire regolarmente in WWF fino all'estate del 1990. Il suo ultimo match di rilievo fu contro Earthquake a \"Saturday Night's Main Event\" dell'aprile '90, che per\u00f2 perse in meno di due minuti. Ritorn\u00f2 nel dicembre 1995 come arbitro ospite e un mese dopo divenne il manager di Henry O. e Phineas I. Godwinn, i \"cugini\" allevatori di maiali. Quando per\u00f2 i Godwinns divennero degli heel nella primavera del 1997, Hillbilly Jim non fu pi\u00f9 loro manager. Da l\u00ec in poi Morris inizi\u00f2 a lavorare dietro le quinte in WWF/E viaggiando in giro per il mondo rappresentando la federazione per la Coliseum Video prima e poi per la Sony Videos, case distributrici dei video WWE. Successivamente Morris prese parte alla \"Gimmick Battle Royal\" a WrestleMania X-Seven del 2001 riesumando il personaggio di Hillbilly Jim.\nIl 6 aprile 2018 Jim \u00e8 stato ufficialmente introdotto nella WWE Hall of Fame da Jimmy Hart."}
{"id": "2907005", "revid": "107831", "url": "https://it.wikipedia.org/wiki?curid=2907005", "title": "Bausch &amp; Lomb Championships 2007", "text": "Il Bausch &amp; Lomb Championships 2007 \u00e8 stato un torneo di tennis giocato sulla terra battuta.\n\u00c8 stata la 28\u00aa edizione del Bausch &amp; Lomb Championships che fa parte della categoria Tier II nell'ambito del WTA Tour 2007. Si \u00e8 giocato al Racquet Park at the Amelia Island Plantation nella Amelia Island in Florida dal 2 all'8 aprile 2007.\nCampionesse.\nSingolare.\n Tatiana Golovin ha battuto in finale Nadia Petrova, 6\u20132, 6\u20131\nDoppio.\n Mara Santangelo / Katarina Srebotnik hanno battuto in finale Anabel Medina Garrigues / Virginia Ruano Pascual, 6\u20133, 7\u20136(4)"}
{"id": "2907006", "revid": "1305772", "url": "https://it.wikipedia.org/wiki?curid=2907006", "title": "Pacific Coast Highway", "text": "Pacific Coast Highway (\"autostrada della costa del Pacifico\" in lingua inglese) pu\u00f2 riferirsi a:"}
{"id": "2907008", "revid": "1305772", "url": "https://it.wikipedia.org/wiki?curid=2907008", "title": "The London Concert", "text": "The London Concert (\"il concerto di Londra\" in lingua inglese) pu\u00f2 riferirsi a:"}
{"id": "2907010", "revid": "1442080", "url": "https://it.wikipedia.org/wiki?curid=2907010", "title": "Bausch &amp; Lomb Championships 2007 - Singolare", "text": "Il singolare del Bausch &amp; Lomb Championships 2007 \u00e8 stato un torneo di tennis facente parte del WTA Tour 2007.\nNadia Petrova era la detentrice del titolo, ma ha perso in finale contro Tatiana Golovin 6\u20132, 6\u20131.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2907015", "revid": "709565", "url": "https://it.wikipedia.org/wiki?curid=2907015", "title": "Teen Angel", "text": ""}
{"id": "2907017", "revid": "34862", "url": "https://it.wikipedia.org/wiki?curid=2907017", "title": "Eurolega di pallanuoto 2010", "text": ""}
{"id": "2907018", "revid": "34862", "url": "https://it.wikipedia.org/wiki?curid=2907018", "title": "Eurolega di pallanuoto 2009", "text": ""}
{"id": "2907019", "revid": "34862", "url": "https://it.wikipedia.org/wiki?curid=2907019", "title": "Eurolega di pallanuoto 2008", "text": ""}
{"id": "2907023", "revid": "1543377", "url": "https://it.wikipedia.org/wiki?curid=2907023", "title": "Klemania", "text": "Klemania \u00e8 il terzo album in studio di Christopher Franke, pubblicato nel 1993 dalla Sonic Images.\nIl disco.\nDifferentemente dai primi due lavori solisti di Franke, \"Klemania\" \u00e8 un album le cui sonorit\u00e0 sono riconducibili in buona parte ai lavori eseguiti con i Tangerine Dream. Si tratta dell'album pi\u00f9 sperimentale del tedesco, incentrato sul ritmo e con varie influenze di musica etnica e world. Vi \u00e8 anche un ritorno alla forma-suite che caratterizz\u00f2 i primi lavori del gruppo, con i primi due brani dell'album la cui lunghezza supera i 20 minuti. Differentemente dai primi due lavori, l'album \u00e8 esclusivamente elettronico e non vi \u00e8 la presenza della \"Berlin Symphonic Orchestra\".\nIl brano che chiude l'album, \"Silent Waves\", era precedentemente gi\u00e0 apparso nel secondo album di Franke, \"Enchanting Nature\"."}
{"id": "2907024", "revid": "767487", "url": "https://it.wikipedia.org/wiki?curid=2907024", "title": "M\u00e9daille de l'A\u00e9ronautique", "text": "La M\u00e9daille de l'A\u00e9ronautique (\"Medaglia dell'Aeronautica\") \u00e8 una medaglia di merito concessa dalla Repubblica francese.\nStoria.\nLa medaglia venne istituita ufficialmente il 14 febbraio 1945 con l'intento di ricompensare quanti, militari e civili, si fossero distinti nel campo dell'aeronautica (non l'equipaggio di condotta). Una prima idea della fondazione di questa medaglia era gi\u00e0 balenata nel 1939, ma venne presto abbandonata. Successivamente dei decreti del 1950 e del 1956 ne regolamentarono maggiormente la concessione.\nAl 1\u00ba gennaio 2003 si \u00e8 calcolato che circa 18.000 medaglie sono state concesse dall'istituzione della decorazione.\nTra gli insigniti notabili vi \u00e8 anche l'ex presidente francese Jacques Chirac."}
{"id": "2907026", "revid": "287204", "url": "https://it.wikipedia.org/wiki?curid=2907026", "title": "Gran Premio motociclistico delle Nazioni 1950", "text": "Il Gran Premio motociclistico delle Nazioni 1950 fu il sesto e ultimo appuntamento del motomondiale 1950.\nSi svolse il 10 settembre 1950 sul circuito di Monza e vide la vittoria di Geoff Duke su Norton in 350 e 500, di Dario Ambrosini nella Classe 250, di Gianni Leoni nella Classe 125 e di Eric Oliver (in coppia con Lorenzo Dobelli) nei sidecar.\nPer l'unica volta nella stagione furono presenti in gara tutte e 5 le classi che sono ammesse a concorrere nel motomondiale. Essendo anche l'ultima gara della stagione si determinarono definitivamente i titoli mondiali che vennero conquistati dai piloti italiani Bruno Ruffo e Dario Ambrosini rispettivamente nelle Classe 125 e 250, dal pilota britannico Bob Foster nella Classe 350, dall'italiano Umberto Masetti nella Classe 500 e dalla coppia britannico-italiana Eric Oliver-Lorenzo Dobelli tra i sidecar."}
{"id": "2907029", "revid": "889336", "url": "https://it.wikipedia.org/wiki?curid=2907029", "title": "Ali Bin Nasser", "text": "Noto anche come Ali Bennaceur, dopo essere diventato internazionale dal 1976, diresse al Campionato mondiale di calcio 1986 -, durante il primo turno, e il quarto di finale -, vinto dai sudamericani per 2-1 con doppietta di Diego Armando Maradona; durante l'incontro convalid\u00f2 il primo gol argentino nonostante Maradona avesse segnato con la mano. Non intervenne in suo aiuto il guardalinee bulgaro Bogdan Dotchev. Quel gesto \u00e8 passato alla storia con il termine Mano de Dios.\nIn carriera ha diretto anche due finali della Coppa d'Africa: nel 1984 Camerun-Nigeria e nel 1986 Egitto-Camerun, prendendo parte anche all'edizione del 1988.\nVanta anche la partecipazione al Campionato mondiale di calcio Under-20 del 1985, svoltosi in URSS, dove assiste con funzioni di guardalinee l'arbitro della finale (lo scozzese Syme)."}
{"id": "2907030", "revid": "1305772", "url": "https://it.wikipedia.org/wiki?curid=2907030", "title": "Franco Rizzi", "text": "Biografia.\nSi laurea in Giurisprudenza presso l'Universit\u00e0 Cattolica del Sacro Cuore di Milano.\nDal 1967 al 1969 \u00e8 borsista presso l'Istituto Luigi Sturzo di Roma e successivamente borsista CNR e addetto alle esercitazioni presso l'Universit\u00e0 di Salerno \u201cFacolt\u00e0 di Magistero\u201d.\nNel 1972 diventa assistente ordinario presso la cattedra di Storia Moderna della Facolt\u00e0 di Lettere e Filosofia dell'Universit\u00e0 di Salerno e nel 1974 incaricato stabilizzato di Storia del Risorgimento presso la Facolt\u00e0 di Magistero dell'Universit\u00e0 di Salerno. Diviene in seguito professore associato di Storia dell'Europa e del Mediterraneo presso l'Universit\u00e0 di Roma La Sapienza e poi professore ordinario di Storia dell'Europa e del Mediterraneo presso l'Universit\u00e0 degli studi di Roma Tre.\nHa insegnato in Francia, Gran Bretagna, Spagna ed in numerosi Paesi della riva sud del Mediterraneo. Ha collaborato, tra gli altri, con Fran\u00e7ois Furet, Robert Mandrou e Maurice Agulhon del Coll\u00e8ge de France.\nHa diretto assieme a Marc Ab\u00e9l\u00e8s, un gruppo di studio sul territorio del Politico a Parigi. Ha lavorato presso gli archivi di Lione in Francia riordinando, fra l'altro, i dossier sull'emigrazione italiana. .\n\u00c8 stato responsabile de \"Il Chiosco\" rassegna settimanale della stampa euro-araba e dell'intera regione mediterranea, in onda sul canale satellitare Rai News 24. Ha fondato e diretto dal 1995 al 1997 la rivista di politica e cultura del Mediterraneo \"Rive\".\nNel 2003 Ha coordinato un gruppo di ricerca su un programma dell'Unione europea cui hanno partecipato ricercatori di cinque Paesi della riva sud del mediterraneo (Turchia, Libano, Marocco, Tunisia ed Egitto), che ha preso in esame dal punto di vista storico e sociologico la struttura dell'organizzazione sociale di tali Paesi. Il lavoro di ricerca \u00e8 stato pubblicato in un volume dal titolo \"Social Security in the Mediterranean Focus. An analysis of Five Countries\" (Roma 2000) e successivamente tradotto in francese e in arabo.\nHa diretto un gruppo di ricerca con il focus sull'immigrazione e sulle esperienze del Mediterraneo culturale.\n\u00c8 stato direttore responsabile di MedArabNews, portale di approfondimento politico e culturale su argomenti di interesse per la regione mediterranea e il mondo arabo pi\u00f9 in generale.\nIl prof. Rizzi \u00e8 stato il direttore della collana Diwan, edita dalla Castelvecchi Editore, una collana a cavallo tra saggistica e letteratura, politologia e storia, societ\u00e0 e cultura.\nRecentemente ha curato un blog per il Fatto Quotidiano on-line, dove affronta sempre temi legati alla migrazione, al terrorismo e al Mediterraneo in generale.\nOpere e pubblicazioni.\nTra le ultime pubblicazioni del prof. Rizzi, si possono annoverare \"Dove va il Mediterraneo?\" (Castelvecchi, Roma 2013) e \"Storia di un jihadista\" (Castelvecchi, Roma 2015).\nRiconoscimenti.\nIl suo lavoro a servizio del dialogo tra le due rive del Mediterraneo \u00e8 stato premiato attraverso numerosi riconoscimenti internazionali. Nel 2009 \u00e8 stato premiato con il Premio d'Onore del Sallentino alla Cooperazione \"per la sua lunga carriera accademica e i suoi studi nell'ambito della Storia dell'Europa e del Mediterraneo, per aver fondato l'Unione delle Universit\u00e0 del Mediterraneo allo scopo di promuovere una maggiore integrazione tra i Paesi delle due sponde del Mediterraneo e per l'apprezzata e l'autorevole direzione di Medarabnews\".\nLa pubblicazione \"L'islam giudica l'Occidente\", premiata col premio letterario \"I filosofi e il Mediterraneo\" della Societ\u00e0 Filosofica Italiana, ha aperto un dibattito su internet e in varie sedi universitarie italiane ed europee.\nNel 2011 l'opera \"Mediterraneo in rivolta\" vince il premio letterario Francesco Alziator per la sezione saggistica.\nNel maggio 2015 il prof. Rizzi ha ricevuto una menzione speciale a Tunisi per il Premio Ibn Khaldoun per il ruolo dell'UNIMED nella cooperazione tra le universit\u00e0 del Mediterraneo."}
{"id": "2907033", "revid": "111373", "url": "https://it.wikipedia.org/wiki?curid=2907033", "title": "Gran Premio motociclistico d'Italia 1949", "text": ""}
{"id": "2907035", "revid": "111373", "url": "https://it.wikipedia.org/wiki?curid=2907035", "title": "Gran Premio motociclistico d'Italia 1950", "text": ""}
{"id": "2907046", "revid": "599013", "url": "https://it.wikipedia.org/wiki?curid=2907046", "title": "Science Debate 2008", "text": "Il Science Debate 2008 \u00e8 stata un'iniziativa sviluppata sul web senza fini di lucro, allo scopo di aprire un dibattito pubblico in cui i candidati per le elezioni presidenziali 2008 negli Stati Uniti d'America hanno risposto a questioni relative all'ambiente, alla salute, alla medicina, alla scienza e alla tecnologia.\nIl lavoro fu co-presieduto da rappresentanti della Camera dei Rappresentanti degli Stati Uniti (Vernon Ehlers J. e Rush D. Holt, Jr.) e dal comitato direttivo formato da: Chris Mooney, Matthew Chapman, Arne Carlson, Lawrence M. Krauss, Sheril Kirshenbaum, John Rennie, e Shawn Lawrence Otto.\nStoria.\nNel novembre del 2007, un gruppo di 6 cittadini (due sceneggiatori, un fisico, un biologo marino, un filosofo e un giornalista scientifico) inizi\u00f2 a lavorare per il \"Science Debate 2008\", ponendosi l'obiettivo di ripristinare la scienza e l'innovazione per gli Stati Uniti d'America.\nScience Debate 2008 raccolse 34 milioni di proposte di domande da fare ai candidati, selezionandone 14, ritenute sufficienti per consentire ampie variazioni nella risposta.\nUno dei punti chiave del Science Debate 2008 \u00e8: \"L'America sta perdendo il primato nella competitivit\u00e0 ?\".\nIl 18 aprile furono invitati i quattro maggiori candidati per le elezioni del 2008 (Hillary Clinton, Barack Obama, Mike Huckabee e John McCain) per discutere di questioni scientifiche e tecnologiche al Franklin Institute di Filadelfia, ma nessun candidato accett\u00f2 di partecipare al dibattito.\nUn secondo invito fu inviato, proponendo un dibattito televisivo a Portland State University, il 2 maggio, 9 maggio, o il 16 maggio, per discutere delle loro strategie politiche per le questioni scientifiche e tecnologiche che determinano la salute economica, umana ed ecologica, sia a livello nazionale (cio\u00e8 degli Stati Uniti d'America) che a livello mondiale.\nJohn McCain e Barack Obama non furono d'accordo sui dibattiti televisivi, ma intervennero sul web, e Obama in particolare disse che il programma di Science Debate poteva costituire una base iniziale per la sua politica scientifica.\nGli impegni degli intervistati.\nBarack Obama si impegn\u00f2, nel caso fosse stato eletto, di eliminare le restrizioni sui finanziamenti federali per la ricerca sulle cellule staminali embrionali (in vigore dal 9 agosto 2001) e che avrebbe garantito che tutte le ricerche sulle cellule staminali sarebbero state condotte eticamente e sotto vigilanza rigorosa (domanda 8).\nIl presidente Obama si impegn\u00f2 inoltre a ripristinare l'integrit\u00e0 della scienza del governo, motivazione principale alla base dell'iniziativa del Science Debate 2008.\nSostenitori dell'iniziativa.\nNonostante l'assenza di pubblicit\u00e0, di sostegno finanziario e di scarsa attenzione da parte dei mass media, l'iniziativa ottenne oltre 800 milioni di contatti sul web e fu sostenuta da 37.000 firmatari individuali.\nTra questi:\nScience Debate 2008 ricevette inoltre l'attenzione dei media da parte di centinaia di punti vendita negli Stati Uniti e in tutto il mondo, tra cui MSNBC, Science Friday, Wired.com, EarthSky, come nonch\u00e9 la redazione di Scientific American e della Science.\nMolti dei primi sostenitori di Science Debate 2008 sono nell'amministrazione Obama: il segretario dell'Energia Steven Chu, il direttore della NOAA Jane Lubchenco e l'assessore alla Scienza John Holdren."}
{"id": "2907048", "revid": "1802185", "url": "https://it.wikipedia.org/wiki?curid=2907048", "title": "Ordine della Stella nera", "text": "L'Ordine della Stella nera fu un ordine cavalleresco concesso inizialmente dal Benin come ordine nazionale e successivamente dalla Repubblica francese come ordine coloniale.\nStoria.\nL'ordine venne fondato ufficialmente il 1\u00ba dicembre 1889 a Porto-Novo da Toffa, futuro re del Dahomey (attuale Repubblica del Benin).\nDal 1892 la Repubblica francese aveva esteso a questo territorio la propria influenza coloniale e cos\u00ec, il 30 luglio 1894, dopo il riconoscimento dei nuovi statuti firmati dal re stesso il 30 agosto 1892, l'ordine venne accolto tra gli ordini coloniali francesi e concesso direttamente dal governo di Francia a partire dal 1899 quando il Dahomey divenne a tutti gli effetti colonia francese.\nL'ordine venne ufficialmente abolito nel 1963 dal presidente francese Charles de Gaulle quando il Dahomey divenne indipendente, consentendo ad ogni modo a chi fosse stato insignito di questa onorificenza di continuare a portarla.\nClassi.\nL'ordine disponeva di cinque classi di benemerenza:"}
{"id": "2907049", "revid": "363629", "url": "https://it.wikipedia.org/wiki?curid=2907049", "title": "Plasma expander", "text": "Il termine anglosassone plasma expander indica soluzioni acquose di sostanze biologicamente inerti e ad elevato peso molecolare (colloidi), usate per via endovenosa dopo gravi emorragie. \u00c8 una soluzione isooncotica, quindi a differenza di altre, ha un effetto duraturo (non abbandona precocemente il letto circolatorio).\nIn particolare, essendo succedanei del plasma, la loro funzione \u00e8 quella di ristabilire provvisoriamente la volemia per impedire il collasso cardiocircolatorio.\nTra i \"plasma expander\" si possono annoverare il destrano, le gelatine, polivinil-pirrolidone e l'amido idrossietilico."}
{"id": "2907050", "revid": "287204", "url": "https://it.wikipedia.org/wiki?curid=2907050", "title": "Stanley Cup playoff 2010", "text": "I playoff della Stanley Cup 2010 del campionato NHL 2009-2010 hanno avuto inizio il 14 aprile 2010. Le sedici squadre qualificate per i playoff, otto da ciascuna Conference, hanno giocato una serie di partite al meglio di sette per i quarti di finale, semifinali e finali di Conference. I vincitori delle due Conference hanno disputato una serie di partite al meglio di sette per la conquista della Stanley Cup. I campioni di ciascuna Division conservarono il proprio ranking per l'intera durata dei playoff, mentre le altre squadre furono ricollocate nella graduatoria dopo ciascun turno.\nIn occasione dei playoff 2009-10 accadde un fatto raro negli sport professionistici, infatti i Philadelphia Flyers riuscirono a ribaltare uno svantaggio di tre partite nei confronti dei Boston Bruins, mentre in Gara-7 dopo essere arrivati ad uno svantaggio di tre reti a zero riuscirono ad imporsi con il punteggio di 4-3.\nSquadre partecipanti.\nTabellone.\nIn ciascun turno la squadra con il ranking pi\u00f9 alto si sfid\u00f2 con quella dal posizionamento pi\u00f9 basso, usufruendo anche del vantaggio del fattore campo. Nella finale di Stanley Cup il fattore campo fu determinato dai punti ottenuti in stagione regolare dalle due squadre. Ciascuna serie, al meglio delle sette gare, segu\u00ec il formato 2\u20132\u20131\u20131\u20131: la squadra migliore in stagione regolare avrebbe disputato in casa Gara-1 e 2, (se necessario anche Gara-5 e 7), mentre quella posizionata peggio avrebbe giocato nel proprio palazzetto Gara-3 e 4 (se necessario anche Gara-6). Il tabellone dei playoff fu mostrato l'11 aprile 2010.\nFinale Stanley Cup.\nGrazie al maggior numero di punti conquistati dai Chicago Blackhawks (112) rispetto ai Philadelphia Flyers (88) nella stagione regolare, i primi hanno avuto il vantaggio casalingo durante la serie finale della Stanley Cup. Questa \u00e8 stata la seconda serie di playoff tra le due squadre, la prima dal 1971 quando il Blackhawks sconfissero i Flyers nei quarti di finale della Stanley Cup. Prima della finale del 2010, entrambe le squadre hanno sempre perso nelle loro ultime cinque apparizioni in finale: Chicago nel 1962, 1965, 1971, 1973 e 1992; mentre Philadelphia nel 1976, 1980, 1985, 1987 e 1997.\nStatistiche.\nClassifica marcatori.\nLa seguente lista elenca i migliori marcatori al termine dei playoff.\nClassifica portieri.\nQuesta \u00e8 una tabella che combina i cinque migliori portieri dei playoff per media di gol subiti a gara con i cinque migliori portieri per percentuale di parate, con almeno 420 minuti disputati. La tabella \u00e8 ordinata per la media gol subiti, e i criteri di inclusione sono in grassetto."}
{"id": "2907054", "revid": "1543377", "url": "https://it.wikipedia.org/wiki?curid=2907054", "title": "Jeddito", "text": "Jeddito (navajo: J\u00e1d\u00edt\u00f3) \u00e8 un census-designated place degli Stati Uniti d'America, nella Contea di Navajo nello Stato dell'Arizona. Ha una popolazione di 390 abitanti secondo il censimento del 2000. Secondo lo United States Census Bureau ha un'area totale di 14,43\u00a0km\u00b2.\nGeografia fisica.\nJeddito si trova nell'Arizona nord-occidentale lungo la Statale 264 dell'Arizona, a circa met\u00e0 strada fra Window Rock e Tuba City.\nJeddito ed il territorio circostante, costituiscono una enclave della Riserva Navajo nel territorio della Riserva Hopi. L'enclave prende il nome di \"Jeddito Census Tract 9448\" ed ha una superficie di 121,8\u00a0km\u00b2 ed una popolazione, al censimento del 2000, di 1.065 abitanti."}
{"id": "2907062", "revid": "287204", "url": "https://it.wikipedia.org/wiki?curid=2907062", "title": "Iselin Steiro", "text": "Carriera.\nIselin Steiro viene scoperta nel 1999 mentre si trovava a Londra con la propria famiglia, tuttavia la sua carriera nel mondo della moda inizia solo nel 2003, quando dopo essersi trasferita a New York, debutta sulle passerelle di Prada, Donna Karan e Calvin Klein.\nNei periodi successivi Iselin Steiro lavora per numerosi altri stilisti (tra l'altro aprendo le sfilate newyorchesi di Calvin Klein al posto della \"veterana\" Natal'ja Vodjanova) e compare sulle copertine di \"French\"', \"D La Repubblica delle donne\", \"Flair\", \"Vogue\", \"Harper's Bazaar\", \"Henne\", \"Tique\" ed \"Elle\". Nonostante la popolarit\u00e0 acquisita, nel 2007 la modella decide di tornare a vivere in Norvegia per poter studiare architettura e lavorare come modella solo sporadicamente.\nNel 2010, durante la settimana della moda di New York Iselin Steiro ritorna a calcare le passerelle sfilando per venti stilisti fra cui Marc Jacobs, Anna Sui, Rodarte, Proenza Schouler, Phi, Carolina Herrera, Michael Kors, Alexander Wang, Tommy Hilfiger, a cui si aggiungeranno in seguito Balenciaga, Valentino, Chanel, Givenchy, Stella McCartney, Isabel Marant, C\u00e9line, Chloe e Nina Ricci.\nNel corso della sua carriera \u00e8 stata protagonista delle campagne pubblicitarie di Adidas, Jill Stuart, Hugo Boss, Just Cavalli, Balenciaga, Gucci, Dolce &amp; Gabbana, Versace, Valentino, Chanel, Missoni, Mulberry, Lanvin e Jil Sander."}
{"id": "2907075", "revid": "1543377", "url": "https://it.wikipedia.org/wiki?curid=2907075", "title": "The B-52s", "text": "The B-52s (precedentemente chiamati The B-52's) \u00e8 un gruppo new wave statunitense.\nIl gruppo \u00e8 stato fondato nel 1976 ad Athens, in Georgia.\nCaratteristiche.\nFin dalla sua formazione originale, il gruppo \u00e8 caratterizzato dalle voci femminili di Cindy Wilson e Kate Pierson, a cui fanno da contrappunto le voci maschili degli altri componenti del gruppo (il chitarrista Ricky Wilson e il batterista Keith Strickland), il tutto completato dalla voce parlata o in recitativo di Fred Schneider.\nLa sonorit\u00e0 tipica del gruppo si basa proprio sul mix di voci femminili e maschili, con l'impiego frequente della tecnica del \"botta e risposta\" (come nel caso dei brani \"Private Idaho\" e \"Good Stuff\") che \u00e8 diventato una sorta di \"marchio di fabbrica\" della band.\nProponendosi come un gruppo dalle sonorit\u00e0 solari e positive, i loro brani, tutti di impostazione new wave ballabile, raccontano lunghe storie (\"Rock Lobster\", \"Girl from Ipanema Goes to Greenland\"), esaltano l'incoscienza della giovent\u00f9 (\"Love Shack\", \"Deadbeat Club\") o parlano di storie d'amore infuocate (\"Strobe Light\", \"Hot Pants Explosion\").\nPer molti anni il nome ufficiale del gruppo \u00e8 stato \"The B-52's\", ma nel 2008 l'apostrofo venne rimosso e sia sul sito ufficiale che sulle copertine dell'album \"Funplex\" e dei singoli il vecchio nome \u00e8 stato sostituito con l'attuale \"The B-52s\".\nStoria.\nI primi anni (dalla fondazione al 1981).\nIl gruppo si form\u00f2 in seguito a una jam session improvvisata in un ristorante cinese tra i cinque componenti originari, i fratelli Cindy e Ricky Wilson, all'epoca rispettivamente diciannovenne e ventenne, il batterista e percussionista Keith Strickland, la tastierista e cantante Kate Pierson, all'epoca ventisettenne e il cantante Fred Schneider.\nLa band esegu\u00ec il suo primo concerto nel 1977 durante una festa organizzata da amici per San Valentino.\nIl nome della band deriva da una particolare acconciatura dei capelli, con un ciuffo che riprende la forma del muso dell'omonimo bombardiere. Keith Strickland propose il nome dopo aver sognato una notte che la banda si esibiva in concerto nella sala di un albergo; nel sogno, qualcuno gli sussurrava nell'orecchio che il nome del gruppo era \"The B-52s.\"\nL'approccio musicale, di tipo New wave come in voga all'epoca, era una combinazione di dance music e di surf contraddistinta dai giri di chitarra insoliti e originali di Ricky Wilson. Anche il loro abbigliamento stravagante e allo stesso tempo elegante costituiva un elemento di distinzione.\nIl loro primo singolo, \"Rock Lobster\", registrato nel 1978 per l'etichetta DB Records, riscosse successo nel circuito underground e port\u00f2 il gruppo a esibirsi dal vivo al CBGB e al Max's Kansas City di New York. Nel Regno Unito vennero distribuite due versioni del singolo, con due brani diversi sul lato B: quella originale, con \"52 Girls\" sul lato B, e un'altra con \"Running Around\". L'impatto del disco nel Regno Unito procur\u00f2 al gruppo il tutto esaurito al suo primo concerto a Londra nel 1979, con molte popstar inglesi tra il pubblico tra i quali Green Gartside degli Scritti Politti e Joe Jackson.\n\"The B-52's\", \"Wild Planet\" e \"Party Mix!\".\nL'album di esordio, \"The B-52's\", conteneva una versione ri-registrata di \"Rock Lobster\" e \"52 Girls\", sei brani originali composti appositamente per il disco e un rifacimento del brano \"Downtown\" di Petula Clark. Il disco riscosse un ampio successo, specialmente in Australia dove raggiunse la terza posizione nelle classifiche di vendita, insieme ai tre singoli estratti \"Planet Claire\", \"Rock Lobster\" e \"Dance This Mess Around\".\nNegli USA il singolo \"Rock Lobster\" entr\u00f2 nella Billboard Hot 100, mentre l'album ottenne il disco di platino certificato dalla RIAA.\nIn un'intervista John Lennon dichiar\u00f2 che \"Rock Lobster\" era stato di ispirazione per il suo ritorno alla musica.\nIl secondo album, \"Wild Planet\", entr\u00f2 nella Top 20 della musica pop di \"Billboard\" e fu certificato dalla RIAA come disco d'oro. Il singolo \"Private Idaho\" entr\u00f2 anch'esso nella Billboard Hot 100.\nIl 26 gennaio 1980 i B-52s si esibirono durante il programma \"Saturday Night Live\". Nell'agosto dello stesso anno si esibirono dal vivo anche a Toronto, in Canada, nell'ambito del festival Heatwave, considerato la \"Woodstock della New Wave\".\nIl terzo album, \"Party Mix!\", era sostanzialmente un remix di brani estratti dagli album precedenti e riarrangiati in versione estesa.\nGli anni successivi e la morte di Ricky Wilson (1982-1986).\n\"Mesopotamia\", \"Whammy!\" e \"Bouncing off the Satellites\".\nNel 1981, il gruppo inizi\u00f2 una collaborazione col musicista David Byrne per produrre il loro quarto album di studio. Tuttavia, in seguito a una serie di forti disaccordi con Byrne sulla direzione musicale, le sessioni di registrazione vennero interrotte e il gruppo pubblic\u00f2 l'album, \"Mesopotamia\" (1982), sotto forma di EP dalla Warner Bros. negli USA e dalla Island in Europa e nel resto del mondo. Le due versioni per\u00f2 risultarono notevolmente diverse, con quella europea contenente brani con missaggi differenti e in versioni pi\u00f9 lunghe. Nel 1991, \"Party Mix!\" e un'edizione remixata di \"Mesopotamia\" furono ripubblicate insieme su un unico compact disc.\nNel 1983, la band pubblic\u00f2 l'album \"Whammy!\", che rappresent\u00f2 una sperimentazione con i synthesizer e la drum machine. Il brano \"Legal Tender\" fu il terzo singolo del gruppo a entrare nelle classifiche mentre l'album entr\u00f2 nella top 200 di \"Billboard\" 200. Dopo la distribuzione delle prime copie di \"Whammy!\", una controversia di copyright sorta con Y\u014dko Ono port\u00f2 all'eliminazione dall'album del brano \"Don't Worry\", sostituito nelle stampe successive dal brano \"Moon 83\", versione remixata di \"There's a Moon in the Sky (Called the Moon)\", contenuta nel loro album di debutto.\nNel 1985, dopo una pausa di tre anni, i B-52s si riunirono per realizzare il loro quarto album di studio \"Bouncing off the Satellites\" ma durante le registrazioni il chitarrista Ricky Wilson manifest\u00f2 seri problemi di salute collegati all'AIDS. Nessuno degli altri membri del gruppo era al corrente della malattia di Wilson: in un'intervista, Kate Pierson dichiar\u00f2 che Wilson aveva taciuto sulla sua malattia con il resto del gruppo perch\u00e9 \"non voleva che nessuno si preoccupasse o si mettesse in ansia per lui\".\nIl 12 ottobre 1985, all'et\u00e0 di 32 anni, Ricky Wilson mor\u00ec per le complicazioni collegate all'AIDS. Distrutti, i membri del gruppo si chiusero nel riserbo e rinunciarono al tour promozionale, iniziando un periodo di pausa che si sarebbe protratto per altri tre anni.\nIl ritorno e la consacrazione (1986-1992).\n\"Cosmic Thing\", le attivit\u00e0 soliste e \"Good Stuff\".\nDurante la pausa che segu\u00ec alla morte di Wilson, Strickland pass\u00f2 dalle percussioni alla chitarra e inizi\u00f2 a comporre musica. Dopo aver proposto alcuni dei suoi brani agli altri membri del gruppo, fu presa la decisione di tornare a lavorare tutti insieme, con Pierson, Wilson e Schneider che si aggiunsero come autori dei testi e delle melodie. Nel 1989 fu pubblicato \"Cosmic Thing\", l'album del ritorno ampiamente annunciato. Il brano estratto come singolo, \"Channel Z\", divenne un successo radiofonico e presso il pubblico pi\u00f9 giovane e negli USA arriv\u00f2 al primo posto della classifica Alternative Songs di \"Billboard\" con ampia diffusione televisiva da parte di MTV nel programma \"120 Minutes\".\nIl secondo singolo estratto dall'album, \"Love Shack\" \u00e8 diventato il brano di punta del gruppo. Grazie anche a un video coloratissimo e festoso \"Love Shack\" non solo fu il primo singolo a entrare nella top-40 dei Billboard Hot 100, ma a novembre 1989 arriv\u00f2 a raggiungere la terza posizione. Il medesimo piazzamento fu ottenuto, nel mese di marzo 1990, anche dal singolo successivo \"Roam\".\nIn Australia, la nazione che dieci anni prima aveva accolto con maggior successo il gruppo, \"Love Shack\" rimase al primo posto delle classifiche per otto settimane.\nIl quarto singolo, \"Deadbeat Club\", che richiamava il primo periodo del gruppo ai tempi di Athens e il cui video, girato sul posto, contiene la partecipazione-cameo di Michael Stipe dei R.E.M. (anch'egli originario di Athens), raggiunse la posizione numero 30.\nL'album \"Cosmic Thing\" entr\u00f2 nella \"top five\" degli Stati Uniti e fu certificato con pi\u00f9 di un disco di platino.\nAnche il tour mondiale di promozione del disco ebbe un enorme successo e nel marzo 1990 \"Rolling Stone\" dedic\u00f2 la sua copertina ai B52s.\nNello stesso periodo alcuni componenti ebbero esperienze artistiche anche come solisti. Iggy Pop chiam\u00f2 Kate Pierson a duettare con lui nel suo singolo \"Candy\", che entr\u00f2 nella top-40 di \"Billboard\". Nel 1991, Fred Schneider ripropose da solista con i Shake Society il suo brano \"Monster\" che entr\u00f2 anch'esso nella top-ten dei singoli di \"Billboard\" arrivando alla posizione numero 85. Kate Pierson collabor\u00f2 ancora come voce duettante in un altro brano di successo registrato con i R.E.M. per il loro album \"Out of Time\", \"Shiny Happy People\", che nel settembre 1991 raggiunse il decimo posto nella \"Billboard Hot 100\". Sempre nello stesso album dei R.E.M., Kate Pierson ha prestato la sua voce anche per il brano \"Me in Honey\".\nVerso la fine del 1990, Cindy Wilson si prese un periodo di distacco dal gruppo e venne sostituita da Julee Cruise nelle tappe finali del tour. I B52's, rimasti temporaneamente in tre, nel 1992 pubblicarono un nuovo album, \"Good Stuff\", da cui fu estratto il singolo omonimo che negli Stati Uniti si piazz\u00f2 al 28 posto nell'agosto dello stesso anno., mentre l'album arriv\u00f2 al 18 posto nell'apposita classifica, sempre negli Stati Uniti. Questo \u00e8 anche l'album pi\u00f9 apertamente politicizzato, anche se da anni il gruppo era gi\u00e0 impegnato come attivista e promotore finanziario su temi ambientali, dell'AIDS e della protezione degli animali. Gli altri singoli estratti non riscossero particolare successo e anche le vendite dell'album furono inferiori rispetto a quelle di \"Cosmic Thing\".\nL'ultimo periodo (dal 1992 in avanti).\nLe colonne sonore.\nNel 1994 un altro brano del gruppo entr\u00f2 in classifica grazie al film \"I Flintstones\" in cui la band, oltre a incidere il brano del titolo, recit\u00f2 in un ruolo di \"cameo\" con il nome \"The B.C.-52's\". Il singolo, un rifacimento del tema del cartone animato originale nello stile del gruppo, arriv\u00f2 alla posizione 33 della classifica di \"Billboard\" e alla posizione numero 3 nel Regno Unito.\nSempre nello stesso anno, i B-52s eseguirono il tema della serie animata \"La vita moderna di Rocko\" di Nickelodeon, usato dalla seconda stagione in avanti.\nNel frattempo, l'ex-batterista dei Duran Duran Sterling Campbell si un\u00ec al gruppo, per poi lasciarlo nel 2000 quando suon\u00f2 per il tour di David Bowie e venne rimpiazzato da Zachary Alford, che aveva gi\u00e0 collaborato con i B-52s nella registrazione e nel tour promozionale di \"Cosmic Thing\".\nLe antologie: \"Time Capsule\" e \"Nude on the Moon\".\nNel 1998 fu pubblicata una raccolta retrospettiva, \"\", che conteneva anche due maxi-singoli remixati, \"Summer of Love '98\" e \"Hallucinating Pluto\". Cindy Wilson si riun\u00ec al gruppo per due dei nuovi brani e per il tour di promozione dell'antologia, che vide anche i Pretenders sul palco. Il singolo estratto dall'album, \"Debbie\" (un omaggio a Debbie Harry dei Blondie), si piazz\u00f2 alla posizione 35 della Alternative Songs di \"Billboard\".\nNel 1999 incisero una versione parodia di \"Love Shack\", col titolo di \"Glove Slap\" per un episodio del cartone animato \"I Simpsons\".\nNel 2000 la band tenne un altro tour insieme alle Go-Go's di Belinda Carlisle. Nello stesso anno incisero il brano \"The Chosen One\" per il film \"Pok\u00e9mon 2 - La Forza di Uno\".\nNel 2002 fu pubblicata un'antologia pi\u00f9 ampia col titolo \"\".\nI B-52s incisero il brano \"Orange You Glad It's Summer\" per uno spot pubblicitario per la catena di discount Target, andato in onda nella primavera-estate del 2002. Successivamente, nel 2007, Target utilizz\u00f2 un altro brano dei B52's, \"Junebug\", per uno spot televisivo.\nAlla fine del 2004 il gruppo apr\u00ec il concerto di Cher in alcune date del suo tour di addio.\nNel periodo tra il 2005 e il 2007 Planet Clique pubblic\u00f2 tre EP: \"Whammy!\" (2005), \"Mesopotamia\" (2006) e \"Wild Planet\" (2007).\nNel marzo 2006 i B-52s aprirono un concerto dei Rolling Stones a favore della \"Robin Hood Foundation\"'.\nNel frattempo, i B-52s furono ospiti di molte trasmissioni televisive tra cui \"The L Word\", \"V.I.P.\", \"The Rosie O'Donnell Show\", \"The Tonight Show with Jay Leno\", Late Night with David Letterman, \"The Arsenio Hall Show\", \"Saturday Night Live\", \"Live with Regis and Kelly\", \"The Today Show\", \"Good Morning America\", nonch\u00e9 numerose apparizioni su VH1.\n\"Funplex\".\n\"Funplex\", il nuovo album di inediti, fu pubblicato il 25 marzo 2008 per l'etichetta Astralwerks, a sedici anni di distanza dall'ultimo album originale, \"Good Stuff\". L'album \u00e8 stato prodotto da Steve Osborne, che fu scelto dopo il suo lavoro con i New Order per il loro album \"Get Ready\". Con quest'album, il gruppo modific\u00f2 il suo nome da B-52's a B-52s (senza l'apostrofo).\nL'album si piazz\u00f2 subito alla posizione numero 11 della classifica statunitense di Billboard, la seconda posizione pi\u00f9 alta occupata da un album dei B-52s. L'album fu promosso anche con un tour e con diverse apparizioni televisive nei talk-show, tra cui \"The Tonight Show\" e \"The Ellen DeGeneres Show\" e da un'esecuzione dal vivo nel \"The Today Show\" in occasione del Memorial Day del 2008. I B-52s parteciparono anche al \"True Colors Tour\" del 2008, con Cyndi Lauper, e a luglio portarono il loro tour in Europa.\nIl primo singolo estratto dall'album \u00e8 stato \"Funplex\", pubblicato in formato digitale il 29 gennaio 2009 su iTunes Store. Il secondo singolo \u00e8 stato \"Juliet of the Spirits\". In un'intervista, Fred Schneider dichiar\u00f2 che l'album \u00e8 stato un successo immediato ma che potrebbe essere l'ultimo album in studio dei B-52s.\nNel 2009 i B-52s hanno eseguito dal vivo il loro brano \"Love Shack\" insieme ai Sugarland durante i \"Country Music Television Music Awards\"."}
{"id": "2907076", "revid": "122507450", "url": "https://it.wikipedia.org/wiki?curid=2907076", "title": "Sigurd I di Norvegia", "text": "Biografia.\nEra conosciuto anche con il nome di \"Sigurd il Crociato\" (norreno: \"Sigur\u00f0r J\u00f3rsalafari\", norvegese: \"Sigurd Jorsalfarer\"). \nFu uno dei tre figli di Magnus III di Norvegia e nacque dalla relazione tra il re e la concubina Thora. Suoi fratelli erano \u00d8ystein e Olav. Magnus III ebbe tutti figli illegittimi da amanti diverse ma ebbero tutti eguale diritto al trono; per evitare faide o guerre i tre fratelli co-governarono dal 1103. \nInizialmente condivise il trono con i fratelli \u00d8ystein e Olav, ma dopo che \u00d8ystein mor\u00ec 1123 govern\u00f2 da solo. Prima di essere proclamato re di Norvegia, venne anche designato Re di Man e nelle isole Orcadi e conte di Orkney. Molti storici hanno considerato il regno di Sigurd come un periodo d'oro dell'et\u00e0 medievale della Norvegia. Il paese prosper\u00f2 sia in termini di ricchezza sia in termini di espansione, ottenendo il riconoscimento internazionale e prestigio grazie alla partecipazione di Sigurd alle crociate. \nLa maggior parte delle informazioni raccolte su Sigurd provengono dal Heimskringla, scritto da Snorri Sturluson intorno a 1225, la cui accuratezza \u00e8 ancora dibattuto dagli studiosi.\nLa spedizione con Magnus III.\nNel 1098 Sigurd accompagn\u00f2 suo padre, re Magnus III, nella sua spedizione alle Isole Orcadi, Ebridi e nel Mare d'Irlanda. Fu nominato Conte di Orkney nello stesso anno, dopo la rimozione rapida dei Conti in carica delle Orcadi, Paul e Erlend Thorfinnsson. Era anche, a quanto pare, re di Mann e delle isole in quello stesso anno, in seguito al rovesciamento del loro re ad opera di Magnus. \nAnche se Magnus non era direttamente responsabile della morte del precedente re dell'Isola di Man e delle altre Isole, fu il sovrano del regno vicino, molto probabilmente a causa della sua conquista delle isole. Questa fu la prima volta che il regno stette sotto il controllo diretto di un re norvegese. \nNon \u00e8 certo se Sigurd torn\u00f2 a casa con suo padre in Norvegia dopo la spedizione del 1098, tuttavia, \u00e8 noto che egli era a Orkney quando Magnus torn\u00f2 verso ovest nel 1102 per la sua prossima spedizione. Mentre era l\u00ec, un'alleanza matrimoniale venne \u00e8 negoziata tra Magnus e Muircheartach Ua Briain, che fu re supremo d'Irlanda. \nL'intento di Sigurd era quello di sposare la figlia di Muirchertach Blathmin O'Brien, una giovane principessa irlandese. Tuttavia, quando Magnus cadde in un'imboscata e venne ucciso a Ulaid per mano irlandese nel 1103, Sigurd torn\u00f2 in Norvegia insieme al resto dell'esercito norvegese, lasciando la sua sposa-bambina, e divenne re insieme ai fratelli \u00d8ystein e Olav. \nAppena arrivato a casa in Norvegia, lui e i suoi due fratelli vennero proclamati re di Norvegia con l'accordo di co-governare il regno insieme per qualche tempo. Le spedizioni condotte da Magnus furono in qualche modo vantaggiose per il Regno di Norvegia, in quanto avrebbero fornito la ricchezza, le difese e la manodopera. Sigurd avrebbe governato sulle isole fino alla morte.\nRe Sigurd e la crociata norvegese.\nNel 1107 Sigurd condusse una crociata in sostegno del Regno di Gerusalemme, che era stato fondato dopo la Prima Crociata. In un primo momento fu oggetto di contestazione tra i due re, \u00d8ystein e Sigurd, su chi avrebbe dovuto guidare il contingente e chi invece sarebbe dovuto restare a casa a governare il regno. \nSigurd fu infine scelto, forse perch\u00e9 era un viaggiatore pi\u00f9 esperto. \nSulla strada per Gerusalemme (norreno \"Jorsalaland\") fece visita al Re di Sicilia Ruggero II d'Altavilla nella sua residenza di Palermo. Giunto in Terra Santa venne accolto da Baldovino I, re di Gerusalemme. Ricevette un caloroso benvenuto e trascorse molto tempo con il re l\u00ec; i due re arrivarono, cavalcando fino al fiume Giordano, dove Sigurd voleva essere battezzato. \nDopo il loro viaggio verso il fiume, re Baldovino I chiese a Sigurd aiuto per conquistare la citt\u00e0 costiera di Sidone, che era stata ri-fortificata dai Fatimidi nel 1098. L'assedio rappresent\u00f2 un grande successo per le forze dei crociati, e la citt\u00e0 venne presa il 5 dicembre 1110. \nCon ordinanza di Baldovino e del Patriarca di Gerusalemme, Ghibbelin di Arles, una scheggia venne presa dalla Santa Croce e data a Sigurd dopo l'assedio, in segno di amicizia e come una reliquia per la sua partecipazione eroica nelle crociate. \nIn seguito, il re Sigurd ritorn\u00f2 alla sua nave e lasci\u00f2 la Terra Santa. Navig\u00f2 verso nord fino all'isola di Cipro dove sarebbe rimasto per qualche tempo. Si rec\u00f2 anche a Costantinopoli (norreno: \"Miklagard\") e entr\u00f2 a cavallo in citt\u00e0 attraverso la porta detta Torre d'Oro, accolto dall'imperatore Alessio I Comneno.\nRitorno in Norvegia.\nPrima di lasciare Costantinopoli, Sigurd diede a tutti le sue navi e i tesori all'imperatore bizantino. In cambio l'imperatore gli diede molti cavalli forti. \nSigurd programmava di far ritorno in Norvegia via terra. Alcuni dei suoi uomini progettarono di ritornare con lui, molti invece volevano rimanere nella grande citt\u00e0 per prendere servizio presso l'imperatore. \nIl viaggio di ritorno, presumibilmente, richiese tre anni. Il re e il suo seguito toccarono la Bulgaria (Bolgaraland) e attraverso l'Ungheria (Ungarar\u00edki), la Pannonia, Schwabia e Baviera \nPi\u00f9 tardi arriv\u00f2 in Danimarca, dove venne accolto dal re Niels che gli diede una nave per raggiungere la Norvegia. \nDopo il ritorno in Norvegia nel 1111, Sigurd torn\u00f2 in un regno fiorente e prospero. Re \u00d8ystein si era impegnato molto per creare un paese forte e stabile, e la chiesa, in particolare, aveva guadagnato in questo. \nSigurd fece la sua capitale Kung\u00e4lv (nell'attuale Svezia) e si fece costruire un castello fortificato in cui vivere. \nNel 1123 Sigurd torn\u00f2 ancora una volta a combattere in nome della chiesa, questa volta per Sm\u00e5land, in Svezia, dove gli abitanti avevano rinunciato alla loro fede cristiana ed erano tornati ad adorare i loro d\u00e8i pagani. \nDurante il regno di Sigurd, venne introdotta in Norvegia la decima (una tassa del 10% a beneficio della chiesa), che rafforz\u00f2 notevolmente la chiesa del paese. Sigurd fond\u00f2 anche la diocesi di Stavanger, perch\u00e9 gli era stato negato il divorzio dal vescovo di Bergen.\nLa morte di Sigurd.\nSigurd mor\u00ec nel 1130 e fu sepolto nella Hallvardskirken (in italiano: \"chiesa di Hallvards\") a Oslo. \nSigurd e la sua regina Malmfred, figlia del Gran Principe Mstislav I di Kiev e nipote del re Ingold I di Svezia, ebbero una figlia, Kristin Sigurddatter, ma non ebbe figli maschi legittimi. Questo port\u00f2 ad una lotta di potere tra vari figli illegittimi e altri pretendenti reali che si trasform\u00f2 in una guerra civile lunga e devastante."}
{"id": "2907077", "revid": "1800218", "url": "https://it.wikipedia.org/wiki?curid=2907077", "title": "Ermin Zec", "text": "Caratteristiche tecniche.\n\u00c8 un attaccante rapido e veloce, dotato di buona tecnica.\nCarriera.\nClub.\nDal 2007 al 2010 ha militato per i croati del \u0160ibenik.\nNell'estate 2010 si trasferisce ai turchi del Gen\u00e7lerbirli\u011fi dove ci rimane per quattro anni, collezionando globalmente 118 partite e 23 reti.\nNel settembre 2014 passa al Rijeka dove rimane solamente per 4 mesi, disputando qualche partita.\nNel gennaio 2015 torna in Turchia dove conclude la stagione al Balikesirspor, collezionando 16 partite e realizzando 7 reti.\nIl 27 luglio 2015 passa agli azeri del Q\u0259b\u0259l\u0259, dove firma un contratto triennale.\nNazionale.\nDebutta ufficialmente con la Nazionale bosniaca.\nil 19 novembre 2008.\nIl 29 maggio 2010, segna il primo gol in nazionale in amichevole contro la .\nIl 6 settembre 2015 torna a giocare in nazionale a distanza di 4 anni dall'ultima partita, giocando da titolare nella sfida contro .\nStatistiche.\nPresenze e reti nei club.\n\"Statistiche aggiornate al 28 ottobre 2015.\""}
{"id": "2907079", "revid": "367445", "url": "https://it.wikipedia.org/wiki?curid=2907079", "title": "The B-52's", "text": ""}
{"id": "2907080", "revid": "6923", "url": "https://it.wikipedia.org/wiki?curid=2907080", "title": "Autovettura neoclassica", "text": ""}
{"id": "2907087", "revid": "767487", "url": "https://it.wikipedia.org/wiki?curid=2907087", "title": "Asim \u0160ehi\u0107", "text": ""}
{"id": "2907092", "revid": "47767", "url": "https://it.wikipedia.org/wiki?curid=2907092", "title": "Rifugio Sette Selle", "text": "Il rifugio Sette Selle \u00e8 un rifugio situato nel comune di Pal\u00f9 del Fersina in alta val dei Mocheni, in val Laner, nella catena del Lagorai, a 1.978\u00a0m s.l.m.\nIl rifugio si trova ai piedi della cima denominata cima Sette Selle (2394\u00a0m).\nStoria.\nIl rifugio \u00e8 stato inaugurato nel 1975. \u00c8 stato realizzato dai soci della sezione SAT di Pergine Valsugana. Nel 2006 il rifugio \u00e8 stato ristrutturato per rispettare le esigenze delle normative vigenti in materia di igiene e salvaguardia della natura e rispetto dell'ambiente e funzionalit\u00e0 del rifugio stesso.\nAccessi.\nIl rifugio \u00e8 facilmente raggiungibile partendo da Pal\u00f9 del Fersina (valle dei Mocheni).\nGli accessi principali al Rifugio Sette Selle sono:"}
{"id": "2907097", "revid": "1418004", "url": "https://it.wikipedia.org/wiki?curid=2907097", "title": "Premio Pozzale Luigi Russo", "text": "Il premio Pozzale Luigi Russo viene assegnato ad opere di narrativa, saggistica e poesia edite in Italia nell'anno in corso.\nStoria.\nIl Premio, nato nel 1948 per volont\u00e0 di alcuni contadini e operai della sezione del Partito Comunista Italiano di Pozzale, una frazione di Empoli, sorgeva dall'esperienza maturata durante la Resistenza per auspicare e per produrre un incontro e una collaborazione tra intellettuali e lavoratori. Della giuria fanno parte fin dalla fondazione intellettuali e scrittori di rilievo come Romano Bilenchi, Sibilla Aleramo, Cesare Luporini, Silvio Guarnieri, Cesare Garboli, Ambrogio Donini, Augusto Livi, Leonida Repaci, Adriano Seroni, Renata Vigan\u00f2, Sergio Antonielli, Ernesto Ragionieri, Raffaello Ramat, Carlo Salinari, Elio Vittorini, Ernesto Balducci, Gian Carlo Ferretti, Franco Fortini, Giovanni Giudici, Cesare Luporini, Walter Pedull\u00e0, Stefano Agosti, Nicola Badaloni, Achille Bonito Oliva, Carlo Ginzburg, Corrado Stajano, Adriano Prosperi.\nPrimo presidente del premio fu Luigi Russo, alla morte del quale subentrarono Lanfranco Caretti e Mario Soldati \nDal 1991 il tema del Premio viene riconosciuto per Statuto nella \"diversit\u00e0\".\nDal 2008 il Pozzale \u00e8 stato posto sotto l'Alto Patronato del Presidente della Repubblica.\nLa giuria \u00e8 attualmente composta da Roberto Barzanti, Remo Bodei, Giuliano Campioni, Laura Desideri, Giuseppe Faso, Giacomo Magrini, Cristina Nesi, Alessandra Sarchi, Biancamaria Scarcia, Matteo Bensi (segretario).\nGli autori premiati.\n1948 \n1949\n1950\n1951\n1952\n1953\n1954\n1955\n1956\n1957\n1958\n1959\n1960\n1961\n1962\n1963\n1964\n1965\n1966\n1967\n1968\n1972 \n1973\n1974-1975\n1975\n1976-1977\n1977-1978\n1979-1980\n1981\n1982\n1983\n1984\n1985\n1986\n1987\n1988\n1989\n1990\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014\n2015\n2016\n2017\n2018\n2019\n2020-2021"}
{"id": "2907107", "revid": "1632387", "url": "https://it.wikipedia.org/wiki?curid=2907107", "title": "Gli occhiali d'oro (romanzo)", "text": "Gli occhiali d'oro \u00e8 un romanzo di Giorgio Bassani. Apparve nel 1958 presso Giulio Einaudi Editore, poi in \"Le storie ferraresi\" (ivi, 1960), dunque in una nuova stesura presso Arnoldo Mondadori Editore nel 1970, con introduzione di Luigi Baldacci, infine, ogni volta con revisioni, come secondo libro appartenente al ciclo de \"Il romanzo di Ferrara\", (1974, 1977 e 1980, edizioni ancora Mondadori). Tra tutti i testi del ciclo (\"Dentro le mura\", \"Il giardino dei Finzi-Contini\", \"Dietro la porta\", \"L'airone\", \"L'odore del fieno\"), \"Gli occhiali d'oro\" \u00e8 quello pi\u00f9 rimaneggiato. \nTrama.\nUn giovane studente ebreo della facolt\u00e0 di lettere (si crede Bassani stesso) racconta la storia tramite la narrazione in prima persona: Fadigati, gi\u00e0 affermato medico a Ferrara, \u00e8 conosciuto sia per la sua abilit\u00e0, la sua raffinatezza e la sua cultura, sia per la sua presunta e latente omosessualit\u00e0, che gli costa l'emarginazione dalla sua alta classe sociale (sorte analoga, sia pur cagionata da diverse ragioni, a quella che poi capiter\u00e0 anche al narratore della storia, in seguito all'emanazione delle leggi razziali da parte del regime fascista).\nInizia a prendere lo stesso treno mattutino per Bologna del narratore e dei suoi amici. Sul treno, tra i ragazzi universitari, conoscer\u00e0 anche lo scapestrato ed egoista Deliliers: giovane e ribelle pronto a giocarsi tutto nella vita, che non esita ad usare la sua sfrontatezza, il suo fascino, la sua bellezza per ammaliare lo stesso dottore e prendersi gioco di lui, sfruttandolo per i suoi desideri egoistici.\nFadigati diventer\u00e0 vittima del ragazzo e sconter\u00e0, per questo amore omosessuale, la pena dell'isolamento dalla Ferrara benestante. Il narratore, un po' perch\u00e9 nella stessa condizione di emarginazione dovuta alle sue origini ebraiche, un po' per compassione, inizia a frequentare in amicizia il dottore, che accetta di essere messo al bando dalla societ\u00e0 ferrarese per colpa del suo amore con Deliliers, che tanto lo rispettava. Quando verr\u00e0 abbandonato dal suo giovane amore, scappato con i suoi beni ed i suoi soldi, Fadigati inizier\u00e0 un periodo di depressione che lo porter\u00e0 poi al suicidio."}
{"id": "2907110", "revid": "599013", "url": "https://it.wikipedia.org/wiki?curid=2907110", "title": "Miljenko Mumlek", "text": ""}
{"id": "2907112", "revid": "6923", "url": "https://it.wikipedia.org/wiki?curid=2907112", "title": "Rodarte", "text": "Rodarte \u00e8 un marchio di abbigliamento ed accessori fondato da Kate e Laura Mulleavy. Le sorelle Mulleavy hanno ricevuto numerosi riconoscimenti nell'ambito del proprio lavoro da quando hanno lanciato la loro prima linea moda nel 2005. L'azienda ha inoltre collaborato con Gap, e pi\u00f9 recentemente con Target, in alcune collezioni a tiratura limitata.\nDopo la loro prima collezione di appena dieci pezzi, le sorelle Mulleavys apparvero sulla copertina di \"Women's Wear Daily\" ed ottennero un incontro con Anna Wintour, direttrice della celebre rivista \"Vogue\". Grazie alla popolarit\u00e0 acquisita, l'azienda ottenne l'iniziale supporto della distribuzione da parte di Bergdorf Goodman, Barneys, Neiman Marcus e Nordstrom.\nAlcuni capi Rodarte sono stati indossati da varie celebrit\u00e0, fra cui Tilda Swinton, Emma Watson, Chlo\u00eb Sevigny, Kirsten Dunst, Millie Bobby Brown, Cate Blanchett, Keira Knightley, e Dita von Teese. Durante l'81\u00aa edizione della cerimonia di premiazione degli Oscar sia Reese Witherspoon che Natalie Portman avevano indosso vestiti Rodarte.\nIl 23 aprile 2009 Michelle Obama ha indossato un abito Rodarte in occasione dell'incontro con la regina Rania di Giordania nell'ufficio ovale.\nNella cover della rivista Pop Magazine Britney Spears indossa un vestito da sposa Rodarte.\nIl servizio \u00e8 incentrato sul Giappone, in particolare i manga."}
{"id": "2907118", "revid": "648716", "url": "https://it.wikipedia.org/wiki?curid=2907118", "title": "Albrecht Konrad Finck von Finckenstein", "text": "Biografia.\nAlbrecht Konrad Finck von Finckenstein apparteneva ad una nobile famiglia tedesca con diramazioni in Austria e in Lorena. Come molti nobili dell'epoca, intraprese la carriera militare nell'esercito bavarese prima e in quello prussiano poi.\nEbbe una rapida carriera e divenne generale nel 1702; fu tra quei generali prussiani, che come Alexander Hermann von Wartensleben preferivano la nascente scienza della strategia militare applicata, e si erano distaccati dal metodo medievale di altri generali, che basavano la loro forza in battaglia pi\u00f9 sulla superiorit\u00e0 numerica e alle potenti cariche della cavalleria che a vere e proprie strategie militari.\nCos\u00ec von Finckenstein sostenne veri e propri dibattiti contro i generali rimasti fedeli alla vecchia teoria, come Samuel von Schmettau; la sua teoria sulla strategia gli valse l'amicizia e l'approvazione di importanti autorit\u00e0 militari dell'epoca, quali Eugenio di Savoia, con il quale combatt\u00e9 la Battaglia di Malplaquet l'11 settembre 1709, e del re di Prussia Federico Guglielmo I che affid\u00f2 a lui e al principe Leopoldo di Anhalt-Dessau la riorganizzazione dell'esercito prussiano; inoltre von Finckenstein fece parte, sempre per volere del re prussiano dei gabinetti politici di Caspar-Otto von Glasenapp e Dubislav Gneomar von Natzmer, coloro che posero le basi alla politica espansionistica prussiana che si sarebbe sviluppata sotto Federico II.\nNel 1733 Finck von Finckenstein fu promosso feldmaresciallo e gli venne donato il castello romanico di Finckenstein, che fece ricostruire in stile barocco abbellire dall'architetto tedesco John von Collas. Egli fu inoltre il padre di Karl Wilhelm Finck von Finckenstein."}
{"id": "2907122", "revid": "282094", "url": "https://it.wikipedia.org/wiki?curid=2907122", "title": "Alexander Soloviev", "text": ""}
{"id": "2907142", "revid": "144796", "url": "https://it.wikipedia.org/wiki?curid=2907142", "title": "Heinrich von Podewils", "text": "Apparteneva ad una famiglia di aristocratico e antichissimo lignaggio, che discendeva dal duca Mestwin II di Pomerania-Wolgast e che era imparentata con Joachim Ernst von G\u00f6rzke, un importante generale svedese. Zio di Podelwils era il generale prussiano Friedrich Wilhelm von Grumbkow.\nDopo aver studiato all'Universit\u00e0 di Leida, il conte von Podelwils intraprese la carriera politica, divenendo nel 1720 ministro della guerra del re Federico Guglielmo I.\nFece parte di quel gruppo di militari che appoggiarono la nascita della nuova scienza della guerra, in contrapposizione a Samuel von Schmettel e Dubislav Gneomar von Natzmer, che invece rimanevano legati all'antico concezioni di guerra.\nNel 1728 fu ambasciatore a Copenaghen e l'anno dopo a Stoccolma.\nDurante le Guerre di Slesia contro l'Austria (Prima guerra di Slesia e Seconda guerra di Slesia) negozi\u00f2 la Pace di Berlino del 1742 e la Pace di Dresda del 1745. Inoltre partecip\u00f2 personalmente alle battaglie di Soor e Kesselsdorf dello stesso anno essendo inviato come commissario di guerra presso l'esercito prussiano.\nNel 1755 fece parte del gabinetto filo-illuminista del conte Karl Wilhelm Finck von Finckenstein."}
{"id": "2907146", "revid": "110157", "url": "https://it.wikipedia.org/wiki?curid=2907146", "title": "Jean Baptiste Barla", "text": "Fu direttore del Museo di Storia naturale di Nizza che aveva realizzato nel 1846 insieme a Jean-Baptiste V\u00e9rany."}
{"id": "2907156", "revid": "1543377", "url": "https://it.wikipedia.org/wiki?curid=2907156", "title": "The Celestine Prophecy", "text": "The Celestine Prophecy \u00e8 il quarto album in studio di Christopher Franke, pubblicato l'11 giugno 1996 dalla Sonic Images.\nIl disco.\nSi tratta, a tutt'oggi, del suo ultimo lavoro in studio da solista. Dopo la parentesi elettronico-ritmica di \"Klemania\", Franke ritorna con quest'album a calcare sonorit\u00e0 tipiche della musica new Age; il sound di questo lavoro, per\u00f2, si distingue da quello dei precedenti per una forte influenza world, testimoniata dalla presenza di numerosissimi musicisti ospiti, e da un utilizzo minoritario della strumentazione elettronica, per lasciare spazio in prevalenza a strumenti acustici, molti dei quali appartenenti a tradizioni etniche. L'album prende il nome dal romanzo omonimo di James Redfield: l'intero lavoro \u00e8 infatti una trasposizione in musica del libro stesso."}
{"id": "2907158", "revid": "287204", "url": "https://it.wikipedia.org/wiki?curid=2907158", "title": "Association municipale des sports et loisirs de Fr\u00e9jus volley-ball", "text": "L'Association Sportive Fr\u00e9jus \u00e8 una societ\u00e0 pallavolistica maschile francese, con sede nella citt\u00e0 di Fr\u00e9jus; milita nella quarta categoria francese, ma nella sua storia vanta la vittoria di diversi titoli nazionali.\nStoria.\nLa societ\u00e0 nacque nel 1974, con il nome completo di \"Association Municipal de Sports et Loisir de Fr\u00e9jus\". Scal\u00f2 i campionati francesi fino a raggiungere la massima serie, e vincere nel 1986 il suo primo trofeo, la Coppa di Francia. La formazione domin\u00f2 la scena nazionale della fine degli anni ottanta, vincendo anche 3 scudetti consecutivi.\nCon il titolo di Campione di Francia partecip\u00f2 a diverse edizioni della Coppa dei Campioni. Il miglior risultato nel massimo trofeo continentale \u00e8 datato 1990, quando raggiunse la finale e venne sconfitta dalla Pallavolo Modena.\nNel 1992, nonostante la vittoria della terza accoppiata campionato-coppa, sub\u00ec un pesante dissesto finanziario che fece retrocedere la squadra nelle serie inferiori, dove milita ancora oggi."}
{"id": "2907159", "revid": "287204", "url": "https://it.wikipedia.org/wiki?curid=2907159", "title": "A lyga 2010", "text": "La A lyga 2010 \u00e8 stata la 21\u00aa edizione della massima categoria del calcio lituano. Ebbe inizio il 20 marzo e si \u00e8 conclusa il 14 novembre 2010. L' era campione in carica e si conferm\u00f2 anche nel 2010 vincendo il suo 3\u00ba titolo consecutivo, il sesto in totale.\nNovit\u00e0.\nVisto lo scarso numero di squadre nella stagione precedente (solo 8) la federazione decise di bloccare le retrocessioni ed accogliere la promozione di tre squadre: FK Klaip\u0117da, FK Ma\u017eeikiai e lo \u017dalgiris Vilnius.\nSi registra il cambio di nome dell'LKKA ir Teledema in FK Atletas Kaunas.\nFormula.\nLe 11 squadre partecipanti si sfidano in tre tornate per un totale di 30 giornate.\nLa squadra campione di Lituania ha il diritto a partecipare alla UEFA Champions League 2011-2012, partendo dal secondo turno preliminare.\nLe squadre classificate al secondo e terzo posto sono ammesse alla UEFA Europa League 2011-2012, partendo rispettivamente dal secondo e dal primo turno preliminare.\nMentre il campionato viene disputato nell'arco dell'intero anno solare (2010), la Coppa Nazionale si dipana fra 2010 e 2011. Il vincitore della Coppa 2010-2011 \u00e8 ammesso alla UEFA Europa League 2011-2012, partendo dal secondo turno preliminare.\nCon il ritiro del Vetra fu retrocessa solo la squadra ultima classificata."}
{"id": "2907163", "revid": "10652", "url": "https://it.wikipedia.org/wiki?curid=2907163", "title": "Leopold Fuckel", "text": ""}
{"id": "2907164", "revid": "174925", "url": "https://it.wikipedia.org/wiki?curid=2907164", "title": "Albrecht-Konrad Finck von Finckenstein", "text": ""}
{"id": "2907165", "revid": "10652", "url": "https://it.wikipedia.org/wiki?curid=2907165", "title": "Botryotinia fuckeliana", "text": ""}
{"id": "2907168", "revid": "484362", "url": "https://it.wikipedia.org/wiki?curid=2907168", "title": "Bandiera di San Davide", "text": ""}
{"id": "2907172", "revid": "125360296", "url": "https://it.wikipedia.org/wiki?curid=2907172", "title": "Leguigno", "text": "Leguigno (pronuncia L\u00e8guigno , \"L\u00e8g-gna\" in dialetto leguignese), \u00e8 una frazione del Comune di Casina posto geograficamente nella media valle del torrente Tassobbio, fra gli antichi abitati di Mar\u00f2la, Gombio, Trinit\u00e0, Cortogno e Casina, nell'Appennino reggiano.\nGeografia fisica.\nIl paese \u00e8 composto da tanti piccoli borghi che formavano anticamente la struttura dell'omonima contea, cessata nel 1796, fra cui i pi\u00f9 significativi: Montata, Casetico, Trezzara, Faggeto, Incrostolo, Il Monte, Cucchio, Ziliano e Foresto. Alcuni di questi borghi, soprattutto Montata, su molte carte geografiche sono indicati erroneamente come frazioni a s\u00e9 stanti. I borghi di Leguigno sono distesi su di un altopiano collinare fertile e ventilato, le cui pendici circoscritte in prevalenza da calanchi sono cinte a nord e ovest dal corso del torrente Tassobbio e a sud dal Rio Leguigno, a est dal Rio della Lovara e dalla strada comunale di Beleo. Questi i confini dell'antichissima contea. Flora e fauna di questa zona sono quelle tipiche dell'appennino reggiano di bassa-media quota. La zona \u00e8 ricchissima di sorgenti d'acqua e piccoli laghetti (soprattutto lo fu anticamente) da cui forse la derivazione del toponimo (Leguigno/Leg-gna/laguna).\nStoria.\nLeguigno apparve come parrocchia agli inizi del secondo millennio, e come contea verso il XIV secolo, quando la nobile famiglia reggiana dei Fogliani eresse il suo mastio sulla collina pi\u00f9 alta del borgo di Montata. Il Castello di Leguigno, in realt\u00e0 oggi una corte fortificata visitabile ed in ottimo stato, sorse sul luogo dove probabilmente si trovava una piccola guardiola, o torrione, necessario ai tempi delle vicende di Matilde di Canossa per far funzionare il \"sistema\" di castelli, spesso in comunicazione visiva a catena, con cui la Gran Contessa amministrava il suo vastissimo territorio. I Fogliani protessero fino al XV secolo la Contea di Leguigno mantenendola in una specie di \"exclave\" visconteo-parmense incuneata oltre il torrente Enza in pieno territorio estense, per poi venderla proprio a Ferrara che la affid\u00f2 alla turbolenta famiglia dei Bebbi i quali la mantennero come un'oasi nascosta in cui rifugiarsi durante le scorrerie e le battaglie fra \"guelfi e ghibellini\" locali, ovvero fra le fazioni dette della \"Tvaia\" (tovaglia) e della \"Cuseina\" (cucina) che per tanti anni durante la prima met\u00e0 del cinquecento insanguinarono il territorio reggiano. Leguigno ebbe cos\u00ec da una parte il privilegio di ritrovarsi \"zona franca\" con relativi privilegi, esenzioni e detassazioni, dall'altra l'inquieto status di \"zona dimenticata\", rifugio di fuorilegge, con i concetti stessi di \"diritto\" e di \"legge\" saldamente nelle mani del Conte di turno. Nel secondo medioevo quindi la collina leguignese fu teatro di sanguinose faide, distruzioni e ricostruzioni: da qui la famiglia Bebbi si organizzava, esiliata dal governatore di Reggio Gozzadini, per le sue battaglie cittadine che arrivarono fino all'assassinio dello stesso nel Duomo diocesano. Alla met\u00e0 del Seicento arriv\u00f2 da Modena la pacifica e coltissima famiglia degli Scapinelli che amministr\u00f2 il feudo pi\u00f9 o meno graditamente, nel difficile periodo degli assolutismi cui pare non si sottrassero completamente, come - per\u00f2 - da costume dell'epoca. Nel 1796 l'arrivo delle truppe di Napoleone spazz\u00f2 via feudo e Feudalesimo, e Leguigno divenne Comune indipendente prima del distretto di Carpineti, nella Repubblica Cispadana, poi di Castelnovo ne' Monti. La Restaurazione riport\u00f2 gli Scapinelli al loro castello non pi\u00f9 come d\u00f2mini ma semplicemente come privati proprietari: dopo vari passaggi amministrativi infatti Leguigno divenne parte del Comune di Casina di cui tuttora \u00e8 la maggiore frazione dopo il capoluogo. Prima degli eventi bellici del XX\u00b0 secolo la corte fortificata, divenuta residenza privata del Cardinale Raffaele Scapinelli di Leguigno - Nunzio Apostolico a Vienna durante la Grande Guerra - ospit\u00f2 numerosi ambasciatori e grandi esponenti di stati esteri, soprattutto durante il periodo estivo. Il ricordo tanto caro di questo grande uomo e principe dal carattere taciturno, riflessivo ma generoso \u00e8 giunto fino alle nostre generazioni attraverso nonni e bisnonni, e la sua luce splende ancora. Fu il pronipote Pietro Scapinelli, grande asso dell'aviazione italiana, che risiedette per ultimo fra le mura dell'antica residenza comitale con la sua grande famiglia. La seconda guerra mondiale port\u00f2 anche a Leguigno il dramma dell'occupazione tedesca, della guerra di resistenza e delle relative rappresaglie, in misera comunione con tutto il territorio circostante. Dalla ricostruzione ad oggi Leguigno ha vissuto principalmente di agricoltura e terziario, con una piccola ma efficace crescita economica legata soprattutto ad una produzione di Parmigiano Reggiano di massima qualit\u00e0.\nPopolazione.\nOggi il territorio \u00e8 abitato da circa 400 persone, con buona percentuale di giovani rispetto alla circostante realt\u00e0 appenninica. Secondo documenti, archivi parrocchiali e censimenti, Leguigno nel 1300 contava gi\u00e0 circa 140 abitanti, 300/400 fino al '700 per poi avere un incremento verticale fino al 1950 dove raggiunse e super\u00f2 i 1000 abitanti. La deriva verso le citt\u00e0 industrializzate ha stabilizzato fino ai giorni nostri il numero dei presenti. Nessun immigrato straniero appare come residente all'anno 2020.\nFede e tradizione.\nUna caratteristica importante dell'area leguignese \u00e8 la profonda cultura cristiana che ha donato alla Chiesa un impressionante numero di vocazioni fra sacerdoti, monaci, diaconi e missionari anche laici. Il giorno del santo patrono \u00e8 il 24 giugno (San Giovanni Battista) che viene festeggiato con la cosiddetta \"piccola sagra\", rinviando per comodit\u00e0 dopo le fienagioni la gran festa estiva al 26 luglio, Sant'Anna, titolare di un seicentesco oratorio fatto costruire dai conti nel borgo di Montata, che i Leguignesi riconoscono come evento di maggiore importanza ed impegno dal punto di vista turistico e gastronomico di tutto l'anno. Il ricco associazionismo culturale e sportivo locale da sempre coordina le annuali baldorie \"laiche\" con spettacoli di ballo, concerti e attivit\u00e0 ludiche, mentre le celebrazioni in ambito religioso sono dirette dal Parroco coadiuvato da un nutrito e attivissimo Gruppo Parrocchiale.\nTurismo e attivit\u00e0 sportiva.\nDurante il periodo estivo vi \u00e8 grande afflusso di cittadini in villeggiatura, in gran parte figli e nipoti di emigrati per lavoro principalmente verso Reggio Emilia e Milano ma anche Genova, Ginevra, Parigi. Ad accoglierli il grande circolo Acli parrocchiale, la \"Casa della Giovent\u00f9\", fatta costruire dall'ultimo curato Don Pietro Gallerini negli anni '60, un piccolo albergo Bed and Breakfast in localit\u00e0 Faggeto, un ristorante entro le mura del castello specializzato in matrimoni ed un caratteristico agriturismo ricavato da un borgo ristrutturato in riva al Tassobbio, gi\u00e0 antico mulino. Il circolo Acli \u00e8 munito di un attivissimo bar che \u00e8 il centro vero e proprio della vita sociale leguignese, assieme all'Oratorio parrocchiale. La societ\u00e0 sportiva pi\u00f9 longeva \u00e8 la Unione Turistica Sportiva Leguigno. Nata nell'ottobre del 1983 ha partecipato e partecipa attivamente ad alcune manifestazioni sportive della FIGC e del CSI, fra cui spicca il noto Torneo della Montagna di calcio del CSI reggiano, antica \"battaglia\" sportiva fra i campanili di tutto l'Appennino. Oltre la Festa di Sant'Anna ad attirare turisti, sportivi ed avventori in villeggiatura vi sono la grande festa di ferragosto, gi\u00e0 Festa della Birra (oggi \"Ferragostfest\", dal 2018 replicata d'inverno come \"Winter Session\"), la tradizionale Camminata del Parmigiano-Reggiano (gara podistica campestre fra boschi e borgate, gi\u00e0 vinta negli anni '90 dal maratoneta olimpico iridato Stefano Baldini), e le altre attivit\u00e0 sportive fra cui spicca la passione per il calcio con i suoi campionati e tornei estivi di piccolo o anche grande richiamo.\nAltre associazioni che lavorano - o hanno lavorato - con presenza determinante sul territorio sono il Consiglio Pastorale, l'Associazione Acli leguignese, l'Associazione Circolo Pressing (celebre ormai la loro trentennale Festa degli Oscar), l'associazione culturale Radiomad\u00e8 e di pi\u00f9 recente costituzione il Comitato Feste Oratorio ed il gruppo Amici di Leguigno.\nGrande \u00e8 la goliardica rivalit\u00e0 di campanile fra Leguigno e la frazione capoluogo (Casina) in ambito sportivo e non solo, oggetto di grandi sfott\u00f2 di reciproca mano soprattutto in ambito calcistico.\nStrutture.\nNonostante le modeste dimensioni della comunit\u00e0 leguignese - che \u00e8 sempre stata ed \u00e8 tuttora di tipo rurale - le strutture sportive e ricreative non mancano: a parte l'immensa ricchezza di percorsi naturalistici fra boschi e torrenti Leguigno dispone di un attrezzato campo sportivo, un campo polivalente per tennis-volley, calcio a 5 e basket, un grande refettorio coperto per le sagre con cucina e spogliatoi costruito su donazione privata del leguignese Don Giulio Rossi, parroco di Roteglia, una piazzetta-anfiteatro con pista da ballo e parco giochi, un'antica canonica restaurata ed adibita a Oratorio per incontri religiosi ma anche culturali, un'ex scuola elementare in via di ristrutturazione che verr\u00e0 impiegata come sede di mostre ed associazioni locali, uno Skate Park (unico nell'Appennino Reggiano a tutto il 2020) e nei locali del circolo Acli anche un grande salone ricreativo attrezzato dove prendeva anche sede il seggio elettorale di zona.\nGastronomia.\nLeguigno \u00e8 zona di privilegio nella qualit\u00e0 della produzione del Parmigiano Reggiano. Dopo la chiusura della prestigiosa Latteria Sociale S. Giovanni Battista la produzione locale casearia \u00e8 confluita nelle latterie circostanti, soprattutto a Migliara, Marola e Cortogno. Dalla tradizione agricola e casearia deriva ogni usanza alimentare, che identifica il territorio con la cucina regionale Emiliana. Tortelli e cappelletti (versione reggiana e pressoch\u00e9 identica dei \"tortellini\" bolognesi), scarpazzone (erbazzone) ovvero torta di bietole o spinaci in versione montanara, cacciagione (il territorio \u00e8 ricchissimo di caprioli, lepri, cinghiali e fagiani) e gnocco fritto sono le principali leccornie, accompagnate dal fresco e leggero vino della zona (Lambrusco). Gli insaccati di suino e i prosciutti non mancano nelle cantine locali, cos\u00ec come molto diffuso \u00e8 l'allevamento domestico del pollame.\nMusica.\nGrande quanto singolare \u00e8 la passione per la musica in tutta la zona di Leguigno e con essa la cultura musicale diffusa fra i giovani: singoli e band provenienti da tutto l'Appennino e anche di diversi stili (soprattutto rock, prog, pop, hip-hop e indie) si ritrovano per prove, saggi e registrazioni nello studio musicale \"Mathildika\", autofinanziato dai musicisti stessi e non a scopo di lucro, gi\u00e0 in funzione dal 1997."}
{"id": "2907174", "revid": "31413079", "url": "https://it.wikipedia.org/wiki?curid=2907174", "title": "Rana greca", "text": ""}
{"id": "2907180", "revid": "174925", "url": "https://it.wikipedia.org/wiki?curid=2907180", "title": "Heinrich von Podelwils", "text": ""}
{"id": "2907184", "revid": "767487", "url": "https://it.wikipedia.org/wiki?curid=2907184", "title": "Giulia Del Buono", "text": "Biografia.\nNota soprattutto negli anni novanta per alcuni singoli dance incisi con lo pseudonimo di Indiana, nel 1976 Giulia Del Buono esordisce con il suo vero nome vincendo il Festival di Castrocaro, e aggiudicandosi nello stesso anno anche la Gondola d'Argento alla Mostra Internazionale di Musica Leggera con il brano \"Io la sera\", pubblicato su 45 giri dalla RCA Italiana con sul retro un'intensa cover di Claudio Baglioni: \"Con tutto l'amore che posso.\"\nDopo i singoli \"Fumo\" (1982) e \"Senza te\" (1987), che non ottengono il successo sperato, la cantante riappare sulla scena musicale nel 1990, acquisendo il nome d'arte di Indiana. Il singolo \"Una Scossa Al Cuore/Il Migliore (The Best)\" \u00e8 prodotto da Cristiano Malgioglio.\nDel 1993 \u00e8 la svolta dance, con il passaggio all'etichetta Discomagic: escono i singoli \"Mac Arthur Park\" e \"Amame En La Boca\", mentre nel 1994 \u00e8 la volta di \"Let The Music Play\", cover di Shannon, originariamente portata al successo nel 1983 e \"All i need is love\", che ebbe un discreto successo commerciale.\nDel 1995 sono i suoi due veri successi: in estate esce il singolo riempipista \"Tears On My Face (I Can See The Rain)\", e realizza con la collaborazione dei Ti.pi.cal il singolo \"Together Again\", fra i dischi pi\u00f9 ballati nell'autunno/inverno 1995/'96.\nLa sua ultima incisione risale all'inverno 1996 con il singolo \"I Wanna Be Loved\"."}
{"id": "2907186", "revid": "729019", "url": "https://it.wikipedia.org/wiki?curid=2907186", "title": "Castello di Bruzolo", "text": "Il castello di Bruzolo \u00e8 fra i pi\u00f9 interessanti castelli della val di Susa. Fu sede nel 1610 della firma del Trattato di Bruzolo, un'importante alleanza matrimoniale e militare tra Regno di Francia e Ducato di Savoia.\nNel suo nucleo pi\u00f9 antico risale almeno al feudo dei Bertrandi, istituito da Tommaso I di Savoia nel 1227. Ancora circondato in parte da prati e vigneti, \u00e8 situato a met\u00e0 del pendio alluvionale del paese.\nNel 2015 l'edificio principale, appartenuto in ultimo alla famiglia Marconcini, \u00e8 stato acquisito dallo Stato per il suo interesse storico-artistico e affidato alla Soprintendenza Archeologia, Belle Arti e Paesaggio di Torino.\nStruttura architettonica.\nAbitato ancora oggi, se uno sguardo superficiale pu\u00f2 essere ingannato dal parziale interramento dovuto alle alluvioni, in realt\u00e0 la sua struttura \u00e8 piuttosto ampia. Venne definito nell'800 \"considerevole per vastit\u00e0 e per una particolare foggia di costruzione\". Non essendo costruito su un punto elevato, nel Medioevo adott\u00f2 appositi accorgimenti difensivi come un vallo una doppia cinta muraria: quella esterna racchiude il cortile dell'antico ricetto. Quella interna, ancora visibile dalla corte, ricomprende la struttura principale (il maniero vero e proprio).\nIl castello centrale.\nNella parte nord-ovest del ricetto, l'edificio principale si sviluppa a ferro di cavallo intorno a un cortile quadrato di circa 400 m2 detto \"Cort Nobla\", cui si accede tramite la \"Porta Nobla\", portale barocco in marmo di Chianocco o Foresto di Susa (XVIII secolo), che ha forse sostituito un ingresso antico a levante. Le due ali Ovest (che ingloba il mastio) e Nord, constano di tre piani fuori terra, risalenti nei muri perimetrali al medioevo (XIII secolo), con ammezzati lignei a \"travi e travetti\" identici a quella della \"Salle Basse\" del castello di Issogne (e l\u00ec datata al finire del '400).\nDelle quattro torri cilindriche angolari del corpo principale, forse un rafforzamento quattrocentesco, ne rimangono due superstiti a ponente; le due a levante vennero abbattute nel '700 e di quella a Nord rimangono tracce evidenti negli intonaci.\nTestimonianze di primo '900 attestavano l'esistenza di ulteriori spazi ipogei sottostanti i sotterranei (infernotti?), oggi non pi\u00f9 visibili essendo stato colmato l'accesso.\nLa cinta esterna e il ricetto.\nLa medioevale \"Porta Granda\", con caditoia, d\u00e0 accesso alla piazza del ricetto, la \"Cort Granda\", racchiuso da una cinta fortificata del (XIII-XIV secolo) con torrette angolari sugli spigoli a meridione e una colombaia a Nord-Est. Fino agli anni '60 la porta era sormontata da un campaniletto; la soglia \u00e8 oggi a un livello pi\u00f9 basso del piano stradale esterno a causa di forti depositi alluvionali che hanno innalzato il piano di campagna circostante.\nLa \"basse-cour\", ampia circa 3.000 m2, racchiudeva un vallo intorno al castello centrale, ad ulteriore fortificazione; forse colmato nel 1700, ne permane una parte sull'angolo Sud-Ovest.\nLa Cappella del Castello.\nUna cappella settecentesca (mancano attestazioni medievali) \u00e8 posta di fronte alla \"Porta Granda\", in un giardino chiuso da antiche mura e circondato dai \"Toppioni\". Dedicata al culto di San Michele Arcangelo, sino al 2013 \u00e8 stata officiata in occasione della festa patronale il 29 settembre, quando si teneva anche un tradizionale fal\u00f2.\nI caratteristici \"Toppioni\".\nNelle vie circostanti sono ancora visibili i resti dei grandi \"toppioni\", pilastri alti circa 4-5 metri di sostegno ai pergolati per coltivare la vite al di sopra della strada, un elemento peculiare e a suo modo monumentale ed identitario del paesaggio agricolo locale. Oltre che intorno alla cappella e allo sbocco di Via Marconcini di fronte alla Porta del Castello, particolarmente suggestivo, una lunga fila di sostegni (alcune centinaia di metri) ancora oggi si conserva nella campagna a Est lungo \"via del Toppione\" e uno singolo a Ovest in direzione di Prato Barale, presso l'intersezione tra le attuali vie Marconcini e Susa. Gi\u00e0 attestati nel 1610 da una lettera del Duca di Savoia Carlo Emanuele I, i \"toppioni\" sono quasi identici per forma e uso a quelli di Settimo Vittone. Secondo Luca Patria, potrebbero essere un elemento mutuato dalla campagna intorno a Lione, dove i Grosso possedevano importanti propriet\u00e0.\nI dintorni.\nParti di edifici medievali con pietrame \"a spina di pesce\" sono visibili nei muri sul lato sud della vicina Via dei Mille. \u00c8 attestato un insediamento di antica data nella locale zona detta della \"Maffiodenza\".\nAttestazioni storiche.\nLa presenza di un feudo \u00e8 attestata nel 1227, anno in cui il conte Tommaso I di Savoia lo concede a Bertrandino dei Bertrandi di Montm\u00e9lian, presumibile iniziatore del primo nucleo castrale, forse intorno a un mastio che alcuni indizi costruttivi lascerebbero ipotizzare pi\u00f9 antico.\nDiverse famiglie si sono poi succedute nel feudo; ultima e di pi\u00f9 lunga durata quella dei Conti Grosso di Bruzolo, i quali trasformarono l'austero fortilizio in maniero residenziale. Nel 1797 l'ultima discendente, Maria Faustina Nicola Dorotea, vendette l'intero complesso per 170.000 lire, con terra per 100 giornate piemontesi di estensione e altre propriet\u00e0, a Giuseppe Olivero.\nIl Trattato e i Grosso di Bruzolo.\nForse proprio la funzione di residenza nobiliare dei conti Grosso, non lontano dal confine col Delfinato, nel 1610 favor\u00ec la scelta di questo maniero per ospitare le trattative del Trattato di Bruzolo, firmato fra gli emissari di Enrico IV di Francia, Claudio di Bullion e Fran\u00e7ois de Bonne de Lesdigui\u00e8res, e il Duca di Savoia Carlo Emanuele I.\nSecondo le pi\u00f9 recenti analisi storiche svolte da Luca Patria su fondi archivistici conservati da famiglie nobiliari torinesi e da archivi francesi, i Grosso, che avevano interessi economici tra Riva presso Chieri, la Valle di Susa e Lione, ebbero tra la fine del '500 e l'inizio del '600 un ruolo di canale diplomatico riservato tra la corte francese e quella sabauda, culminato con la firma del Trattato nella loro dimora valsusina. Il 29 settembre 2018 in occasione della festa patronale del Castello, il Comune, il Centro Ricerche Cultura Alpina e Segusium hanno organizzato un convegno dal titolo \"Migranti di lusso. I Grosso di Riva di Chieri tra Lyon e Bruzolo\" nel quale Luca Patria ha illustrato le ricerche in corso sulla famiglia, mettendone in luce il ruolo di primo piano tra '500 e '600 nella finanza a cavallo tra Alpi occidentali e area alpino-rodaniana.\nPatrimonio del feudo.\nDel patrimonio del feudo insieme al castello facevano anche parte terre, boschi, pascoli, mulini e la Fucina di Bruzolo, risalente al XIII secolo e ancora conservata, oggi di propriet\u00e0 comunale.\nAcquisto e restauri da parte dello Stato.\nAcquisto.\nNel 1911 Edoardo Barraja chiudeva con questo auspicio il suo testo dedicato a Bruzolo, riferendosi anche all'inserimento del \"\"Castello dei Grossi\" nel primo \"Elenco degli edifizi monumentali in Italia\"\" pubblicato nel 1902 dal Ministero della Pubblica Istruzione, allora competente in materia.\nIn seguito alla scomparsa di Raffaella Marconcini, a gennaio 2015 il monumento \u00e8 stato oggetto di rinuncia motivata di eredit\u00e0 da parte del FAI - Fondo Ambiente Italiano, il quale ha tuttavia dato disponibilit\u00e0 alla collaborazione con gli enti pubblici per una sua successiva valorizzazione.\nNell'autunno 2015 il maniero \u00e8 stato acquisito al patrimonio dello Stato esercitando il diritto di prelazione per il suo interesse storico-artistico; infatti, dal Medioevo fu residenza di famiglie nobiliari con relazioni in Savoia (i Bertrandi di Bruzolo vescovi della Tarantasia, i Rivoire signori di feudi oltralpe, i Grosso attivi nei commerci nell'area del Rodano), poi luogo della firma del Trattato che prefigurava gi\u00e0 nel 1610 la nuova strategia diplomatica di Casa Savoia (consolidamento nella penisola italiana e alleanza con la Francia), infine fu residenza del senatore Federico Marconcini, docente all'Universit\u00e0 Cattolica dagli esordi, fra i fondatori del Partito Popolare e nel novero dei primi esponenti nel Consiglio d'Europa.\nIl 25 novembre 2017 il Ministero dei Beni Culturali tracciando un bilancio delle 151 opere acquisite a livello nazionale dallo Stato nel 2016-2017 comunica l\"'acquisto in via di prelazione proposto dalla Soprintendenza Archeologia Belle Arti e Paesaggio di Torino\" per l'anno 2016 di tre quadri gi\u00e0 appartenenti agli arredi del Castello. Si tratta de \"L'annunciazione\" attribuita a Guglielmo Caccia, il \"San Michele Arcangelo\" un tempo nella Cappella del Castello, attribuito a Stefano Maria Legnani e il \"Vittorio Amedeo I di Savoia\" di pittore piemontese ignoto. Significativo che per le opere acquisite venga identificata la futura collocazione museale, indicando per i tre quadri in oggetto \"BRUZOLO (TO)- Castello di Bruzolo\".\nRestauri.\nIl 4 agosto 2016 l'edificio principale \u00e8 stato inserito (insieme alla Basilica di Superga) tra i 75 beni italiani destinatari di fondi ministeriali per il restauro dal decreto \"Cantieri della cultura\" a valere sul quadriennio 2016-2019, per un importo di 2 milioni di euro.\nIl 6 novembre 2017 \u00e8 stata conclusa la procedura di gara per la progettazione con la pubblicazione del decreto di aggiudicazione al raggruppamento temporaneo formato da ICIS Srl - Isola Architetti Srl - Onleco Srl - Rinetti Barbara Srl - Arch. Marta Colombo.\nIn data 7 novembre 2017 \u00e8 stato registrato il Decreto di programmazione del 29 Settembre 2017 che destina al maniero 2,5 milioni di euro di fondi ministeriali per l'annualit\u00e0 2019, nell'ambito del programma \"Grandi Progetti Beni Culturali\". In data 19 febbraio 2018 il D.M. 106 ha previsto tra i diversi interventi il finanziamento di 300.000 euro annui per il 2018 e 2019 per restauro delle coperture e consolidamenti strutturali..\nIl 13 settembre 2018 i giornali locali riportano la notizia data dal sindaco del paese dopo recenti incontri con la Soprintendenza di Torino, responsabile del bene, circa l'inizio dei lavori di restauro delle copertura nella primavera 2019, con destinazione d'uso ipotizzata per finalit\u00e0 culturali e ricettivit\u00e0.\nUn primo intervento finanziato dalla Compagnia di San Paolo ha permesso il restauro degli apparati lapidei della Porta Nobla e del muro di cinta della Cort Nobla."}
{"id": "2907188", "revid": "337866", "url": "https://it.wikipedia.org/wiki?curid=2907188", "title": "X-Men (II serie)", "text": ""}
{"id": "2907195", "revid": "120014151", "url": "https://it.wikipedia.org/wiki?curid=2907195", "title": "Tamzin Merchant", "text": "Biografia.\nTamzin Merchant proviene dal Sussex, e ha frequentato il \"Brighton College\", sebbene abbia anche vissuto a Dubai. Dopo aver rinviato per due volte gli studi universitari per concentrarsi sulla carriera da attrice, \u00e8 ora una studentessa di \"Education studies\" (Pedagogia) all'Homerton College, all'Universit\u00e0 di Cambridge.\nLa Merchant ha scritto numerose poesie, incluse \"Where Does Revenge Stop?\" e \"Ode to a Toilet\", per il \"Platforms Magazine\".\nCarriera.\nNel 2005 ha recitato nel ruolo di Georgiana Darcy nel film \"Orgoglio e pregiudizio\", basato sull'omonimo romanzo di Jane Austen, diretto da Joe Wright.\nAltri ruoli interpretati dalla Merchant sono quelli Margo Durrell nel 2005 nel film per la TV della BBC \"My Family and Other Animals\". Nel 2006 \u00e8 apparsa in altri due dramas della BBC, come Sara Fox, la studentessa figlia di Alan Davies e Michelle Gomez, nella commedia \"The Good Housekeeping Guide\", e come Probationer Eastwood nella serie storica \"Casualty 1906\". Nel 2008 \u00e8 apparsa in \"Radio Cape Cod\".\n\u00c8 apparsa anche nel video musicale \"If You've Got The Money\" di Jamie T.\nHa fatto parte del cast della terza edizione (2009) de \"I Tudors\", dove ha debuttato nella \"Season Finale\" nel ruolo di Catherine Howard, la quinta moglie di Enrico VIII.\nMerchant ha interpretato Daenerys Targaryen nel primo episodio pilota dea serie HBO \"Il Trono di Spade\", basato sulla serie di romanzi fantasy di George R. R. Martin, \"Cronache del ghiaccio e del fuoco\". Il pilota venne accolto negativamente dai dirigenti della HBO e venne rigirato completamente, e l'attrice venne sostituita da Emilia Clarke."}
{"id": "2907197", "revid": "1372005", "url": "https://it.wikipedia.org/wiki?curid=2907197", "title": "Kaunitz", "text": "I Kaunitz (in ceco: \"Kounicov\u00e9\" o \"z Kounic\") erano una nobile famiglia con origini in Boemia e Moravia.\nLa famiglia dei conti von Kaunitz apparteneva all'alta nobilt\u00e0 ceca i austriaca, e se ne ha notizia per la prima volta nel 1412 con Wenzel I von Kaunitz (V\u00e1clav I. z Kounic), barone di \u0160lapanice in Boemia.\nNel 1519 invece la famiglia raggiunse il titolo comitale con Ulrich von Kaunitz (Old\u0159ich z Kounic), amico di Carlo V e paladino della controriforma. Divenuta molto potente in Austria, la famiglia von Kaunitz diede a questo paese politici e militari, imparentandosi con antiche dinastie dell'alta nobilt\u00e0 asburgica: i Colloredo, i Mensdorff-Pouilly, i Clam-Gallas.\nIl ramo moravo della famiglia assunse maggiore potenza e ricchezze quando il conte Massimiliano Ulrico (Maxmili\u00e1n Old\u0159ich, +1746) spos\u00f2 la contessa Maria Ernestina Cirksena, erede della piccola contea sovrana di Rietberg in Vestfalia. Ci\u00f2 gli permise di ricevere il diritto di voto e di seggio nel Collegio dei Conti dell'impero di Vestfalia. Il figlio Wenzel Anton (V\u00e1clav Anton\u00edn) divenne anche conte di Questenburg (1752) e signore di Esens, Stadesdorf, Wittmund e Melrich. Fu famoso ministro degli esteri austriaco (1753-1792). Nel 1784 fu elevato alla dignit\u00e0 principesca ricevendo il diritto di voto personale al Reichstag.\nAlcuni importanti esponenti della linea morava della famiglia dei conti von Kaunitz furono:"}
{"id": "2907199", "revid": "21880", "url": "https://it.wikipedia.org/wiki?curid=2907199", "title": "Felis lybica", "text": ""}
{"id": "2907203", "revid": "111129582", "url": "https://it.wikipedia.org/wiki?curid=2907203", "title": "Sun Jian", "text": "Si alle\u00f2 con Yuan Shu nel 190, quando i signori della guerra della Cina orientale formarono una coalizione per rimuovere Dong Zhuo, un tirannico signore della guerra che controllava l'imperatore Xian come un pupazzo. Sebbene non controllasse n\u00e9 molte terre n\u00e9 molte truppe, Sun Jian temeva molto Dong Zhuo, che veniva posto insieme a Yuan Shao, a Yuan Shu e a Liu Biao come uomo pi\u00f9 influente del periodo. Dopo lo sciogliersi della coalizione, la Cina cadde in una profonda guerra civile. Nel 191, Sun Jian venne ucciso in battaglia durante una campagna contro Liu Biao.\nSun Jian era anche il padre di Sun Quan, una delle figure centrali dei Tre Regni che stabilizz\u00f2 il potere del regno di Wu e si dichiar\u00f2 come suo primo imperatore nel 229, in seguito venne dato a Sun Jian il titolo di Imperatore Wulie (\u6b66\u70c8\u7687\u5e1d).\nVita.\nGiovinezza.\nNato nella Prefettura di Fuchun (\u5433\u90e1\u5bcc\u6625, ora Fuyang, in Zhejiang), Sun Jian era discendente del rinomato stratega militare Sun Tzu, autore de \"L'arte della guerra\". Durante la sua giovinezza \u00e8 stato un generale civile della prefettura. All'et\u00e0 di sedici anni, Sun Jian viaggi\u00f2 con suo padre a Qiantang (\u9322\u5510, ora Hangzhou, in Zhejiang), dove si imbatterono in un gruppo di pirati che si dividevano a terra il loro bottino. S\u016bn Ji\u0101n salt\u00f2 sulla riva indicandoli con una sciabola, come se stesse comandando ad un esercito di circondare i pirati. Vedendo questo, i pirati vennero tratti in inganno e fuggirono. Sun Jian li insegu\u00ec, e torn\u00f2 solo dopo aver preso la testa di ogni pirata (o solo quella del capo, secondo altre versioni). Da allora il suo nome si diffuse.\nNel 184, la Rivolta dei Turbanti Gialli guidata da Zhang Jiao irruppe nel paese. Sun Jian si un\u00ec al generale Zhu Jun per sedare la ribellione di Yuzhou (\u8c6b\u5dde, oggi nel sud di Henan e nel nord di Anhui). I soldati combatterono duramente, costringendo i ribelli a ritirarsi a Wancheng (\u5b9b\u57ce, oggi Nanyang, in Henan). Sun Jian si pose in prima linea e si arrampic\u00f2 sulle mura nemiche da solo. Poi gli altri irruppero e sconfissero i nemici.\nIn questo periodo, Bian Zhang (\u908a\u7ae0) e Han Sui si unirono con le trib\u00f9 di Qiang e si ribellarono nella regione di Liangzhou (\u6dbc\u5dde, oggi Gansu orientale). Dopo il fallimento di Dong Zhuo nel sedare la rivolta, il governo centrale invi\u00f2 sul posto il Ministro del Lavoro Zhang Wen (\u5f35\u6eab), che invit\u00f2 Sun Jian a unirsi a lui come consigliere. Quando Zhang Wen convoc\u00f2 Dong Zhuo all'accampamento di Chang'an, Dong Zhuo procrastin\u00f2 e impieg\u00f2 molto tempo ad arrivare. Quando lo fece, mostr\u00f2 poco rispetto per Zhang Wen. Sun Jian consigli\u00f2 poi a Zhang Wen di giustiziare Dong Zhuo, ma Zhang Wen rifiut\u00f2 poich\u00e9 Dong Zhuo aveva una forte reputazione nell'ovest.\nSentendo dell'arrivo di un grosso esercito, i ribelli si arresero. Quando Zhang Wen torn\u00f2 con l'esercito alla capitale Luoyang, comunque, la corte dichiar\u00f2 che l'esercito non si era scontrato con il nemico e che non dovevano essere accordati onori. Intanto, un'altra ribellione locale si scateno a Changsha, che i ribelli stavano assediando. Sun Jian era il governatore di Changsha. Nel giro di un mese da quando si era preso l'onere, Sun Jian aveva gi\u00e0 sedato la rivolta. Intanto, scoppiarono altre rivolta anche nelle vicine province di Lingling (\u96f6\u9675, oggi Yongzhou, a Hunan) e Guiyang (\u6842\u967d). Entrambe furono sedate da Sun Jian, che venne poi nominato Marchese di Wucheng (\u70cf\u7a0b\u4faf).\nCoalizione contro Dong Zhuo.\nNel 189, l'Imperatore Ling mor\u00ec, lasciando il suo giovane figlio alle cure del reggente Dowager He e del generale in Capo He Jin. He Jin incaric\u00f2 poi Dong Zhuo di guidare la truppe nella capitale per aiutare a eliminare la potente fazione eunuchi. Prima che Dong Zhuo arrivasse, comunque, He Jin venne assassinato dagli eunuchi e Luoyang cadde nel caos dopo uno scontro fra i sostenitori di entrambe le parti. Dong Zhuo pose poi un controllo militare sulla citt\u00e0 e depose il giovane imperatore per l'imperatore pupazzo Xian. Comunque, i suoi metodi tirannici incorsero nell'ira di molti e negli anni successivi, i signori della guerra della Cina orientale formarono una coalizione contro di lui.\nAnche Sun Jian form\u00f2 un esercito con pi\u00f9 di 10.000 uomini e si un\u00ec a Yuan Shu, uno dei capi nella coalizione di Luyang (\u9b6f\u967d, oggi Lushan, in Henan). Yuan Shu nomin\u00f2 Sun Jian il \"Generale che reprime i ribelli\" (\u7834\u865c\u5c07\u8ecd) e governatore di Yuzhou. Poi Sun Jian inizi\u00f2 a preparare le sue truppe per Luyang. Una forza inviata da Dong Zhuo rimase cos\u00ec impressionata dall'incredibile disciplina delle truppe di Sun Jian che abbandonarono il piano di attaccare Luyang. Quando Sun Jian si mosse verso Liangdong (\u6881\u6771, est dell'attuale Linru, a Henan), era di numero superiore alle truppe di Dong Zhuo. Con diverse dozzine di cavalieri, Sun Jian fin\u00ec circondato. Si tolse allora la sciarpa rossa che aveva sempre indossato e la diede al fidato aiutante Zu Mao (\u7956\u8302), che i soldati di Dong Zhuo inseguirono scambiandolo per lui, dandogli cos\u00ec il tempo di fuggire. Incapace di seminare gli inseguitori, Zu Mao smont\u00f2 da cavallo, appese la sciarpa ad un pilastro, e si nascose nell'erba alta vicina. I nemici videro il pilastro e si avvicinarono con cautela finch\u00e9 non si resero conto di essere stati imbrogliati, cos\u00ec si ritirarono.\nDopo aver riunito le proprie truppe, Sun Jian part\u00ec per la conquista della capitale e si scontr\u00f2 con le forze di Dong Zhuo a Yangren (\u967d\u4eba, a nord ovest del paese di Linru). Ottenne una brillante vittoria e uccise in battaglia il comandante in capo nemico Hua Xiong. (Nel \"Romanzo dei Tre Regni\", Hua Xiong era stato ucciso da Guan Yu.) A quel punto, qualcuno disse a Yuan Shu che se Sun Jian avesse sconfitto Dong Zhuo e preso la capitale, non sarebbe pi\u00f9 stato controllabile. Yuan Shu tolse allora i rifornimenti a Sun Jian. Sun Jian percorse i cento \"L\u01d0\" da Yangren a Luyang nella notte per vedere Yuan Shu, dopo di che gli disse, \"Mi sono esposto ai pericoli in battaglia, primo per eliminare il ribelle (Dong Zhuo) per il paese e secondo per vendicare la morte della tua famiglia (i membri della famiglia di Yuan Shu a Luoyang erano stati tutti uccisi da Dong Zhuo). Non ho rancori personali contro Dong Zhuo. Ora, sospettate ancora di me?\" Le parole fecero vergognare Yuan Shu che ordin\u00f2 immediatamente di riprendere l'invio dei rifornimenti.\nTemendo Sun Jian, Dong Zhuo poi invi\u00f2 il suo generale Li Jue come emissario di pace e a proporre un matrimonio per consolidarla. Comunque, Sun Jian rifiut\u00f2 la proposta con parole dure e continu\u00f2 la sua campagna verso Luoyang. Alla fine del 190, le sue forze erano solamente a novanta \"li\" dalla capitale quando Dong Zhuo si ritir\u00f2 ad ovest a Chang'an dopo aver dato fuoco a Luoyang. Entrando a Luoyang, Sun Jian ordin\u00f2 di risotterrare la tomba del precedente imperatore, che era stata dissotterrata da Dong Zhuo. Nel \"Libro di Wu\" (\u5433\u66f8) di Wei Zhao viene detto che Sun Jian prese il sigillo di giada dell'imperatore e lo port\u00f2 via da Luoyang. Pi\u00f9 tardi, quando Yuan Shu si dichiar\u00f2 imperatore, tenne la moglie di Sun Jian Lady Wu in ostaggio, scambiandola con il sigillo.\nMorte.\nNel 191, Yuan Shu invi\u00f2 Sun Jian ad attaccare Liu Biao nella Provincia di Jing (\u8346\u5dde, oggi Hubei e Hunan). La resistenza guidata da Huang Zu, subordinato di Liu Biao, venne sconfitta da Sun Jian, che insegu\u00ec i nemici lungo il fiume Han fino al distretto di Xiangyang. Durante una marcia solitaria sulla pianura di Xian (\u5cf4\u5c71), Sun Jian sub\u00ec un'imboscata delle truppe di Huang Zu, che lo colpirono a morte con delle frecce. I \"Ricordi di Eroi\" (\u82f1\u96c4\u8a18) di Wang Can, comunque, raccontano che Sun Jian mor\u00ec nel 193 rimanendo ucciso in una frana, invece che colpito da una freccia mentre inseguiva il generale nemico L\u00fc Gong. Suo nipote Sun Ben raccolse le truppe e torn\u00f2 da Yuan Shu, che pi\u00f9 tardi nomin\u00f2 Sun Ben Ispettore della Provincia di Yu.\nSun Jian venne sepolto a Qu'e (\u66f2\u963f, oggi Situ, Jiangsu), lasciando cinque figli: Sun Ce, Sun Quan, Sun Yi, Sun Kuang e Sun Lang e una figlia, solitamente chiamata Sun Shangxiang, visto che il suo nome reale non \u00e8 presente nei documenti storici riguardanti l'era dei Tre Regni. Il suo ruolo fu inizialmente ereditato dal primogenito Sun Ce, che mor\u00ec alla giovane et\u00e0 di 26 anni. Sun Ce venne poi succeduto dal fratello minore Sun Quan, che port\u00f2 Wu ad essere stato sovrano nel 222 e si dichiar\u00f2 imperatore nel 229. Sun Jian ottenne infine il titolo postumo di Imperatore Wulie (\u6b66\u70c8\u7687\u5e1d).\nIn letteratura.\nNel romanzo storico del XIV secolo \"Romanzo dei Tre Regni\" di Luo Guanzhong, alcuni degli eventi della vita di Sun Jian vennero romanticizzati.\nSun Jian appare per la prima volta nel Capitolo 5, nella quale si unisce alla coalizione contro Dong Zhuo. Nella battaglia contro Hua Xiong, il comandante della truppe nemiche, Sun Jian si toglie la sua sciarpa rossa e la d\u00e0 a Zu Mao quando le proprie truppe sono circondate. Avendo distratto Hua Xiong e lasciato scappare Sun Jian, Zu Mao venne inseguito da Hua Xiong, cos\u00ec si nascose fra l'erba alta dopo aver appeso la sciarpa ad un pilastro. Quando Hua Xiong cap\u00ec di essere stato imbrogliato, uccise Zu Mao che era uscito allo scoperto per sfidarlo. Hua Xiong attacc\u00f2 le armate Sun, che resistettero per un'intera notte. Sun Jian non poteva resistere a Hua Xiong, cos\u00ec richiese aiuto alla coalizione. Hua Xiong rimase ineguagliato fino all'arrivo in campo di Guan Yu.\nDopo la ritirata di Dong Zhuo verso Chang'an, Sun Jian fu il primo ad entrare a Luoyang e ordin\u00f2 di estinguere l'incendio appiccato da Dong Zhuo. Vedendo la distruzione della capitale della dinastia Han, Sun Jian scoppi\u00f2 in lacrime. Comunque, quando i suoi uomini trovarono un timbro di giada, che scopr\u00ec essere il sigillo imperiale, Sun Jian, spinto dalla crescente ambizione ordin\u00f2 di portarlo via con loro. La notizia si diffuse, cosa non prevista da Sun Jian. Quando Yuan Shao, capo della coalizione, interrog\u00f2 Sun Jian, con le sue ultime parole giur\u00f2: \"Se avessi preso il tesoro, che io possa morire colpito da una freccia!\" Sotto la protezione delle sue guardie, Sun Jian lasci\u00f2 immediatamente Luoyang.\nSulla via del ritorno, Sun Jian pass\u00f2 attraverso la Provincia di Jing, dove al governatore Liu Biao, era stato richiesto da Yuan Shao di attaccare Sun Jian. Sun Jian perse rovinosamente e si mise in fuga. Quando lanci\u00f2 un contro attacco verso la Provincia di Jing, in accordo con gli ordini della sua guida, Yuan Shu, venne bloccato da una frana e colpito a morte da una freccia. Il campo Sun richiese la rendita delle spoglie di Sun Jian utilizzando un prigioniero, Huang Zu, che era il fratellastro di Liu Biao. Quando Dong Zhuo sent\u00ec della morte di Sun Jian a Chang'an, disse, \"Uno dei miei pi\u00f9 grandi nemici e caduto!\" e in seguito usurp\u00f2 ancora pi\u00f9 potere nella corte imperiale.\nRiferimenti attuali.\nSun Jian \u00e8 un personaggio utilizzabile nella serie di videogiochi Koei \"Dynasty Warriors\". \u00c8 rappresentato come un coraggioso, intelligente e tenace guerriero, sebbene in qualche modo spericolato e testa calda. Sun Jian si riferisce spesso a se stesso come la \"Tigre di Jiang Dong,\" com'\u00e8 conosciuto dal suo esercito e da i suoi nemici. Combatte per la giustizia ed il suo stile di combattimento e pensato per affrontare pochi nemici insieme. Ha il pi\u00f9 profondo rispetto dei suoi figli e di sua figlia, e in alcuni casi combatter\u00e0 fianco a fianco col figlio maggiore Sun Ce . Sun indossa armature ed elmi durante il combattimento che sono riccamente decorati in oro e rosso. Pi\u00f9 tardi venne modificata con la zebratura della tigre.\nIn \"Dynasty Warriors 6\" non indossa un elmo, mostrando i suoi capelli bianchi. Attacca con potenza, accuratezza e abilit\u00e0. Utilizza una spada dao chiamata la Spada Maggiore, che nelle altre versioni del gioco era l'arma di Zhao Yu.\nSun Jian appare anche negli altri undici videogiochi ispirati al Romanzo de Tre Regni, come uno dei personaggi principali.\nIn Dynasty Warriors 3 e 4, Sun Jian e l'intera famiglia Sun uniscono le terre. In Dynasty Warriors 5, perdono Sun Ce per malattia e unisce le terre con Shang Xiang e Sun Quan. Non apprezzando il governo ma solo la guerra, lascia il trono a Sun Quan. In Dynasty Warriors 6, combatte per l'impero, ma viene scambiato per un traditore da Liu Bei, ed \u00e8 costretto a sconfiggerlo. Pi\u00f9 tardi sconfigge C\u00e1o C\u0101o e aiuta a restaurare la Dinastia Han, che era il piano di Liu Bei fin dall'inizio. In DW4 Xtreme Legends, lui e Huang Gai guidano le loro armate contro Dong Zhuo e L\u00fc Bu. In DW5 Xtreme Legends, lui e Sun Ce stringono amicizia con Huang Gai e sconfiggono un generale dei Turbanti Gialli a Chang Sha."}
{"id": "2907216", "revid": "124720666", "url": "https://it.wikipedia.org/wiki?curid=2907216", "title": "Jes\u00fas D\u00edaz", "text": "Biografia.\nHa diretto al Campionato mondiale di calcio 1986 - (2-1) e il quarto di finale -, vinto dai tedeschi ai rigori.\nAlle Olimpiadi 1988 ha arbitrato il quarto di finale Zambia-Germania Ovest, vinto dai tedeschi 4-0, ed ha svolto la funzione di guardialinee nella finale -."}
{"id": "2907220", "revid": "339392", "url": "https://it.wikipedia.org/wiki?curid=2907220", "title": "Linguadocino", "text": ""}
{"id": "2907221", "revid": "339392", "url": "https://it.wikipedia.org/wiki?curid=2907221", "title": "Linguadocico", "text": ""}
{"id": "2907225", "revid": "15756", "url": "https://it.wikipedia.org/wiki?curid=2907225", "title": "Museo dell'occhiale", "text": "Il Museo dell'occhiale, situato a Pieve di Cadore, \u00e8 dedicato alla evoluzione storica e tecnologica degli occhiali e degli oggetti legati all'ottica, dal medioevo al '900, e alla storia dello sviluppo dell'industria dell'occhiale nel Cadore. Sono esposti pi\u00f9 di 3000 occhiali con i vari accessori, e numerosi strumenti ottici.\nStoria.\nNato negli anni '50 da una idea del medico e archeologo Enrico De Lotto, sviluppata e realizzata in seguito da Vittorio Tabacchi, presidente dell'azienda \"Safilo\", il museo \u00e8 stato inaugurato nel 1990; dal 1996 \u00e8 gestito dalla \"Fondazione Museo dell'occhiale Onlus\", e dal 2007 \u00e8 ospitato in una moderna struttura, attigua alla casa natale di Tiziano Vecellio.\nIl Museo.\nL'esposizione si articola in due percorsi:\nUna sala del museo \u00e8 infine dedicata agli oggetti creati dalla devozione popolare, sempre legati al tema degli occhi e della vista, tra cui alcune pregevoli statue di santa Lucia ed ex voto del XVII e XVIII secolo."}
