{"id": "2931838", "revid": "1318658", "url": "https://it.wikipedia.org/wiki?curid=2931838", "title": "Strage di Palazzo d'Accursio", "text": "La strage di Palazzo d'Accursio, avvenuta il 21 novembre 1920 a Bologna, fu un episodio di violenza squadrista che si scaten\u00f2 in Piazza Maggiore, quando un nutrito gruppo di squadristi fascisti attacc\u00f2 la folla riunitasi in occasione dell'insediamento della nuova giunta comunale presieduta dal socialista massimalista Enio Gnudi.\nL'episodio di Palazzo d'Accursio - secondo lo storico Jonathan Dunnage - pu\u00f2 essere considerato il momento della \"comparsa\" ufficiale dei fascisti nella provincia di Bologna, e un punto di svolta importante nella storia del capoluogo emiliano e successivamente d'Italia: all'egemonia politica dei socialisti succedette l'offensiva squadrista, innescando un processo politico che in un paio d'anni avrebbe portato il fascismo al potere.\nGli scontri, la cui dinamica non \u00e8 mai stata interamente chiarita, portarono alla morte di dieci sostenitori socialisti e del consigliere comunale liberale Giulio Giordani, oltre che al ferimento di circa sessanta persone. Una vasta memorialistica e contribuiti storiografici si sono misurati sulla responsabilit\u00e0 dei tragici avvenimenti e su chi avesse \u00abper primo\u00bb aperto il fuoco. Secondo gli storici Dunnage e Fabio Fabbri per\u00f2, la questione appare di secondaria importanza di fronte al nodo principale della faccenda, ossia l'atteggiamento passivo e compiacente della forza pubblica nei confronti dei fascisti, e soprattutto del questore di Bologna Luigi Poli. Secondo lo storico Nazario Sauro Onofri il questore Poli, nonostante fosse perfettamente al corrente della situazione, non intervenne in tempo e quasi lasci\u00f2 che le parti si scontrassero, cosciente che gli unici che avessero qualcosa da perdere in quel particolare momento storico erano i socialisti, divisi da questioni interne e sotto l'attacco politico delle organizzazioni liberali e di destra unite in funzione antisocialista.\nLa strage di Palazzo d'Accursio si pu\u00f2 considerare quindi un importante nodo storico-politico utile a dimostrare la connivenza della polizia con il movimento fascista prima del definitivo affermarsi di quest'ultimo a Bologna.\nL'episodio cost\u00f2 caro al movimento socialista bolognese: il fascismo si appropri\u00f2 della figura di Giordani innalzandolo a primo grande martire fascista e trov\u00f2 legittimazione nell'azione paramilitare contro le amministrazioni di sinistra da parte dell'opinione pubblica moderata, la quale incolp\u00f2 senza dubbio i socialisti quali colpevoli della strage. Il sindaco Enio Gnudi e la giunta si ritirarono senza nemmeno insediarsi e ad essi subentr\u00f2 un commissario prefettizio che prepar\u00f2 il terreno alle successive giunte nazionaliste alla guida della citt\u00e0. \nAntefatti.\nNei primissimi anni 1920 a Bologna il Partito Socialista con il suo largo seguito era visto come una seria minaccia da parte della borghesia, la quale non fu in grado di organizzarsi a livello politico e per questo si assicur\u00f2 l'appoggio di gruppi nazionalisti e fascisti per difendere i propri interessi. Funzione di queste \u00e9lites fu appunto cercare di convincere le classi medie e i possidenti terrieri emiliani che i fascisti rappresentavano il centro di resistenza necessario contro il \"pericolo rosso\".\nDopo un periodo di mobilitazione fascista nella primavera del 1920, durante l'estate il movimento fascista bolognese guidato da Leandro Arpinati perse di intensit\u00e0, per poi riprendere vigore nell'autunno 1920.\nIn questo periodo il fascio di Bologna fu ricostituito grazie ad un accordo tra i capi del vecchio fascio (Arpinati su tutti) e numerose altre associazioni politiche e patriottiche cittadine. In una riunione del 20 ottobre fu deciso di \u00abricostituire su pi\u00f9 larghe basi il fascio di combattimento\u00bb, con lo scopo di creare un nucleo in grado di opporsi alle presunte violenze socialiste. Questa fusione tra il fascio e le associazioni patriottiche e nazionaliste fu la chiave dell'improvviso emergere del movimento fascista come forza politica di prima grandezza a Bologna.\nIl 31 ottobre 1920 il Partito Socialista Italiano vinse con largo margine le elezioni amministrative, ottenendo una maggioranza del 58,2% dei voti dopo una campagna elettorale accesa e animata, ma sostanzialmente corretta e ordinata nonostante le minacce fasciste. Minacce divenute aggressione aperta nella giornata del voto, quando alcuni fascisti avevano sparato dei colpi di rivoltella contro un gruppo di operai nel quartiere della Beverara.\nAncor prima di apprendere il risultato delle votazioni, ad inizio novembre 1920 cominci\u00f2 l'offensiva del fascio bolognese, e in breve tempo un movimento \"di difesa\" divenne una forza di offesa, alimentata dai fondi di agrari e industriali interessati a restaurare l'ordine e fermare gli scioperi contadini. Ma l'ascesa del fascismo bolognese e pi\u00f9 in generale in Emilia-Romagna non fu semplicemente dovuto all'appoggio degli agrari e degli industriali, il quale bench\u00e9 fosse l'aspetto dominante, venne affiancato anche dal fenomeno del reducismo esacerbato dai disagi economici, il che aiut\u00f2 la mobilitazione delle classi medie a fianco del fascismo.\nOltre a ci\u00f2, \u00abdall'ottobre in poi il fascismo ebbe nella polizia bolognese l'alleata pi\u00f9 evidente, [...] godendo della protezione del questore e [...] del prefetto\u00bb scrisse Luigi Fabbri nel 1922. La ricerca archivistica svolta a Bologna dallo storico Jonathan Dunnage mostra che l'antisocialismo diffuso nei ranghi delle forze di polizia, assieme alla presenza di ex-commilitoni in entrambe le parti e ad un atteggiamento generalmente refrattario assunto dal governo liberale nel reprimere la violenza fascista, risultarono fattori determinanti nella collaborazione tra le forze di polizia e gli squadristi.\nIl 1\u00b0 novembre il questore Luigi Poli comunic\u00f2 al prefetto che un gruppo di fascisti si era recato presso l'ingresso del restaurant della Borsa, noto ritrovo dei socialisti bolognesi, tentando di provocare con urla e insulti i commensali. La porta del ristorante venne chiusa e la faccenda si chiuse l\u00ec, ma nell'occasione la polizia aveva favorito i fascisti, lasciandoli fare, come lament\u00f2 lo stesso Poli.\nI fascisti bolognesi scelsero il 4 novembre, secondo anniversario dalla fine della prima guerra mondiale, per sferrare la loro offensiva contro il Psi, per destabilizzare l'equilibrio politico per arrivare all'insediamento del consiglio comunale in un clima deteriorato. Per questo, i fascisti dovevano attaccare in varie direzioni, provocare il caos e, possibilmente, la reazione dei socialisti. Quel giorno fascisti assieme a nazionalisti ed ex-combattenti invitarono il questore a onorare la ricorrenza (che sar\u00e0 dichiarata festa nazionale nel 1922) ordinando la chiusura dei negozi, l'esposizione di vessilli tricolore in tutta la citt\u00e0 e richiesero che il conteggio delle schede elettorali si svolgesse in giornata, inoltre chiesero di impedire ai socialisti di esporre il loro vessillo a Palazzo d'Accursio. Il questore rispose loro che le prime tre richieste erano illegali poich\u00e9 il 4 novembre non era festa nazionale e il conteggio dei voti doveva essere quanto pi\u00f9 possibile accurato, mentre la quarta richiesta trov\u00f2 la collaborazione dei socialisti se questo atto avesse impedito incidenti. Non avendo ottenuto il beneplacito sulle prime richieste, i fascisti imposero la loro volont\u00e0 ai commercianti e nel pomeriggio un gruppo di fascisti assieme \u00abad un gruppo di ufficiali in divisa e decorati\u00bb riusc\u00ec a salire sulla torre del Palazzo del Podest\u00e0 e a suonare il campanone malgrado l'ingresso fosse presidiato da militari dell'Arma. In serata infine i fascisti fermarono e imbandierarono con il tricolore le vetture pubbliche, incontrando le proteste dei tranvieri e costringendo il prefetto ad interrompere la fornitura di energia elettrica che alimentava i tram per garantire l'ordine pubblico. Quel giorno la condotta dei poliziotti e dei tutori dell'ordine pubblico fu esemplificativa della disponibilit\u00e0 della forza pubblica nell'accettare le imposizioni fasciste: \u00abL'incidente del suono del campanone [...] \u00e8 l'indice dello stato d'animo degli agenti della forza pubblica, i quali provenendo per la maggior parte dagli ex-combattenti vedono con simpatia siffatte manifestazioni\u00bb, scrisse il prefetto Giuseppe Visconti in un rapporto inviato la notte stessa a Roma.\nPassata la mezzanotte di quello stesso 4 novembre, un centinaio di squadristi si diressero vero la Camera del lavoro per farvi irruzione, mentre le Guardie regie che perlustravano le adiacenze \u00abscomparvero d'incanto\u00bb. Dopo aver sparato alcuni colpi gli aggressori furono respinti e messi in fuga dai sindacalisti presenti, tuttavia di l\u00ec a poco sopraggiunse un gruppo di carabinieri inviati dal Questore filo-fascista Luigi Poli, che perquisirono i locali della Camera e l'abitazione del deputato socialista Bucco. Qui requisirono un'ottantina di rivoltelle e una decina di fucili che lo stesso Bucco aveva ordinato alle guardie rosse smobilitate di portare in casa sua, e arrestarono novantasei tra sindacalisti e Guardie rosse, compreso lo stesso Bucco. All'alba i fascisti entrarono nella Camera del Lavoro ormai deserta, saccheggiando e devastando i locali, senza incontrare alcuna resistenza da parte della forza pubblica, e nessuno di questi squadristi fu fermato o arrestato.\nIl 5 novembre per protesta i socialisti bolognesi addetti alle officine, ai postelegrafonici, i tranvieri e gli addetti alle ferrovie secondarie incrociarono le braccia, e anche il personale del pubblico impiego non lavor\u00f2, solo i ferrovieri non furono capaci di organizzare alcuna forma di lotta in difesa del segretario della Ccdl. Ma l'incertezza all'interno del sindacato, l'atteggiamento rinunciatario di alcuni massimalisti e la mancata adesione dei ferrovieri portarono in breve tempo ad uno sgretolamento del fronte socialista e del fallimento dello sciopero. Difatti nel pomeriggio del 6 cominciarono a riaprire i negozi e la sera tornarono a lavorare i postelegrafonici. In serata i fascisti forzarono la porta di Palazzo Re Enzo e suonarono il campanone in segno di vittoria.\nChe a trionfare in quell'occasione fossero stati i fascisti, non ci sono dubbi. Questi, forti del vantaggio morale e psicologico per avere mandato in carcere Bucco e le guardie rosse, non lasciarono nulla di intentato per trarre il massimo vantaggio dalla situazione, dando inizio a nuove violenze politiche i vista dell'insediamento della giunta socialista.\nUn nutrito gruppo di fascisti aggred\u00ec gli onorevoli Nicola Bombacci e Antonio Graziani in un ristorante nel centro di Bologna; il giorno dopo due legionari fiumani, davanti agli occhi della polizia, portarono di forza il massimalista Edoardo Magnelli nella sede del fascio e lo malmenarono, Magnelli fu il primo di numerosi socialisti ad avere il triste privilegio di essere bastonato nella famigerata \"cantina di Arpinati\". \nIl 13 i fascisti tentarono di incendiare ancora la sede della Camera del Lavoro e il 16 bastonarono il consigliere provinciale Di Maggi.\nIn questo clima di tensione, la destra borghese risultava compatta in funzione antisocialista, mentre la sinistra socialista risultava disomogenea a scombussolata da conflitti interni tra riformisti e massimalisti nonostante si avviasse ad insediarsi al consiglio comunale. Proprio in quei giorni, mentre i fascisti sferravano i colpi pi\u00f9 duri, a Bologna e Imola si tennero le riunioni decisive della frazione comunista \u2014 diretta da Bucco, Bombacci, Graziadei, Marabini e Quarantini \u2014 per preparare la scissione e la nascita del Partito Comunista d'Italia.\nL'appuntamento politico rappresentava comunque un'occasione importante per i socialisti e il proletariato, perch\u00e9 si sarebbe ancora dimostrato che la forza socialista era ancora, per investitura democratica, la classe dirigente della citt\u00e0. Su questo punto, per dimostrare il contrario, la classe borghese avrebbe dato battaglia, e non potendo contestare il voto democratico del 31 ottobre, si affid\u00f2 alla violenza delle squadre fasciste per impedire ai socialisti di governare Bologna par altri quattro anni.\nI fatti di Palazzo d'Accursio.\nLa sera del 16 novembre l'unione socialista bolognese si riun\u00ec per discutere come fronteggiare la reazione fascista alla cerimonia ufficiale di insediamento della giunta socialista prevista per il 21 novembre. La percezione unanime era quella che vedeva come obiettivo principale del fascio \u00abinibire con la violenza ogni espressione di pensiero socialista e ogni manifestazione della massa operaia\u00bb, e di conseguenza non vi era altra strada che \u00abrespingere con energia ogni provocazione\u00bb. Mentre il 18, a porte aperte, i consiglieri comunali del Psi si riunirono per indicare i nomi del sindaco e degli assessori: Enio Gnudi sarebbe stato il sindaco e l'onorevole Adelmo Nicolai in qualit\u00e0 di vice-sindaco.\nIl 17, circa 400 iscritti al Fascio si riunirono in assemblea in via Marsala e stabilirono di astenersi da ogni intervento qualora la manifestazione socialista si fosse svolta con compostezza e senza offese alle istituzioni, ma rimanendo \u00abpronti e vigilanti\u00bb nel caso \u00able masse socialiste si abbandonassero a violenze, o per strappare dal Municipio la bandiera rossa, nel caso venisse esposta\u00bb. \u00c8 facilmente intuibile come, secondo lo storico Nazario Sauro Onofri, nella riunione fu deciso di assaltare in ogni caso Palazzo d'Accursio, e la questione della bandiera e della manifestazione erano solo pretesti, infatti solo il giorno dopo si sarebbe saputo che il Psi avrebbe organizzato la manifestazione, mentre una decisione per la bandiera non si sarebbe avuta prima del 20. Il 18 novembre il questore Poli invi\u00f2 al prefetto Visconti un rapporto (che Visconti gir\u00f2 subito anche a Roma) circa le intenzioni dei Fasci, riferendo di essere stato avvertito dai socialisti che era prevista una manifestazione delle leghe proletarie cittadine che si sarebbe conclusa con il discorso di insediamento del nuovo sindaco e l'esposizione temporanea di una bandiera rossa che sarebbe stata ritirata a discorso concluso.\nFin dalla sera del 17 dunque, gli alti funzionari delle istituzioni furono messi al corrente delle aggressive intenzioni dei fascisti, e dal 18 furono messi a conoscenza che probabilmente un drappo rosso sarebbe stato esposto sul palazzo comunale.\nNei confronti delle due parti, il questore si mosse lungo due linee diverse. Con i socialisti ebbe una serie di incontri pubblici, per discutere le modalit\u00e0 dell'insediamento e della manifestazione, mentre con i fascisti si vide sia pubblicamente che in segreto. A parole, Poli garant\u00ec al Psi il diritto di manifestare e insediarsi democraticamente alla guida della citt\u00e0, e il giorno 18 quando quando ricevette il segretario provinciale Alvisi e Gaiani della segreteria della Camera del Lavoro, riconobbe che i socialisti avevano il diritto di organizzare le manifestazioni che ritenevano pi\u00f9 opportune, anche se sarebbe stato meglio limitarle per non irritare i fascisti. In ogni caso assicur\u00f2 ai due dirigenti socialisti che lui avrebbe fatto di tutto per garantire che l'insediamento avvenisse nel modo pi\u00f9 pacifico possibile, ma non disse che, il giorno prima, il prefetto aveva comunicato al governo che avrebbe vietato l'esposizione della bandiera rossa per evitare di \"irritare fascisti e nazionalisti\" e che, in quello stesso giorno, con un altro rapporto, aveva comunicato che avrebbe vietato anche i cortei, per motivi di ordine pubblico. Ci\u00f2 vuol dire che prefetto e questore, prima ancora che il Psi avanzasse la richiesta ufficiale, avevano deciso di proibire \u2014 cos\u00ec come volevano i fascisti \u2014 sia il corteo che l'esposizione della bandiera.\nAl mattino del 19 una delegazione del Fascio avvi\u00f2 delle trattative con il questore Poli per il permesso di affiggere in tutta la citt\u00e0 un manifestino con cui di fatto il Fascio dichiarava guerra al Psi, \u00abcontestandogli il diritto di prendere possesso della civica amministrazione\u00bb e ribadendo che non avrebbe mai tollerato l'esposizione del \u00abcencio rosso\u00bb sul palazzo comunale.\nNonostante il diniego della questura e la requisizione di molte copie del manifesto, in varie parti della citt\u00e0 i manifesti vennero comunque affissi, mentre il questore per tutta la giornata del 20 si attiv\u00f2 a trattare con i socialisti affinch\u00e9 la bandiera rossa fosse esposta dal balcone \u00absoltanto quando il Sindaco, terminata la seduta, si sarebbe presentato al balcone per ringraziare gli elettori\u00bb, nonostante fosse a conoscenza del testo del manifesto e delle intenzioni dei fascisti in caso di esposizione della bandiera rossa.\nI fascisti, che si dissero disposti ad astenersi da qualsiasi atto di provocazione nei confronti dei socialisti a patto che fossero rispettati tre punti; nessuna esposizione di bandiera rossa dal balcone del Municipio, assoluto rispetto dei Consiglieri della minoranza e ritiro di tutte le bandiere delle associazioni partecipanti alla manifestazione al termine della cerimonia. A questi tre punti se ne aggiunse un quarto, ossia il divieto di suonare il campanone del municipio a cerimonia conclusa. Tale programma venne esposto dal questore ai socialisti, ai quali venne tenuto nascosto il quarto punto, e vennero rassicurati che i fascisti si sarebbero attenuti pienamente al patto, nonostante il questore, come rilev\u00f2 il prefetto, non si preoccup\u00f2 di avere \u00able pi\u00f9 ampie rassicurazioni\u00bb da parte dei fascisti, ma solo rassicurazioni generiche.\nI fascisti in realt\u00e0 si erano premurati di far arrivare a Bologna squadre di rinforzo da altre citt\u00e0 per entrare in azione il 21 novembre, soprattutto da Ferrara grazie ai contatti tra Arpinati e i fascisti della citt\u00e0 estense, che vennero fatti arrivare sotto gli occhi di Poli e nonostante il dispiegamento di forze.\nDa parte socialista l'ala massimalista aveva iniziato l'organizzazione di un servizio armato di difesa, il quale avrebbe dovuto essere schierato in occasione dell'insediamento del consiglio, ma di questo non vennero messi al corrente i riformisti, considerati infidi oltre che contrari alla rivoluzione. Numerose erano le ragioni che avevano indotto i dirigenti massimalisti - quasi tutti aderenti alla frazione comunista - a organizzare quel servizio, non ultima la volont\u00e0 di riscattare la penosa vicenda seguita all'assalto fascista alla Camera del Lavoro. Secondo lo storico Onofri, i dirigenti Martelli e Cocchi, in particolare, ricercavano una prova di forza con i fascisti per bloccare l'offensiva squadrista in atto, oltre che per dimostrare che la classe operaia era capace di difendersi. Secondo Onofri, essi non avevano compreso che la violenza - certamente in quel momento - non solo non pagava, ma avrebbe fatto addirittura il gioco della destra, cos\u00ec come non avevano compreso che l'accettazione del compromesso non era un atto di debolezza, ma un gesto di responsabile consapevolezza in un momento politico cos\u00ec difficile. \nLa sera del 20, quando Poli sottopose al prefetto il piano d'azione, conferm\u00f2 che gli organizzatori socialisti avevano assicurato che la manifestazione si sarebbe svolta in forma pacifica per non fornire alcun pretesto agli avversari, e che le bandiere sarebbero state ripiegate e avviate in un corteo, che partendo dalla piazza, si sarebbe diretto nella sede della Camera del Lavoro in via d'Azeglio. Poli comunque sottoline\u00f2 come gli animi fossero comunque molto eccitati, e che era possibile che fatti isolati avessero portato ad incidenti pi\u00f9 gravi, invocando assoluta fermezza da parte degli agenti di pubblica sicurezza. Venne quindi predisposto un ordine di servizio che di fatto \u00abponeva il centro di Bologna in stato d'assedio\u00bb, con 900 uomini di fanteria, 200 a cavallo, 800 carabinieri e 600 guardie regie, per un totale di 2500 uomini (considerando che il 21 novembre in Piazza Maggiore si ritroveranno in tutto circa 2000 persone), di cui circa la met\u00e0 posizionati nelle immediate vicinanze di Palazzo d'Accursio e gli altri posizionati in punti strategici per impedire eventuali contatti tra socialisti e fascisti.\nMa questo imponente schieramento non riusc\u00ec n\u00e9 a isolare i facinorosi n\u00e9 a evitare la strage, n\u00e9 infine ad impedire l'accesso a Torre degli Asinelli, dove ignoti diedero il segnale che fece precipitare gli eventi, nonostante circolasse da tempo la voce che proprio su quella torre \u00abvogliasi inalberare una bandiera\u00bb\nGli incidenti del 21 novembre.\nFin dalle prime ore del mattino si ebbero avvisaglie di una giornata difficile, quando i rappresentanti del fascio milanese, appena giunti alla stazione di Bologna furono perquisiti e condotti in questura per controlli. Intorno alle 12:00 un gruppo di circa 400 fascisti percorse le vie del centro intonando cori arditi, e lungo via dell'Indipendenza divent\u00f2 un corteo di 1000 persone che giunte al monumento di Garibaldi si sciolse.\nDopo le 14:00 nella piazza antistante il comune iniziarono ad affluire i cortei delle rappresentanze socialiste, preceduti dalle bande musicali: in tutto appena 2000 persone per volere degli organizzatori, che cercarono di limitare il pi\u00f9 possibile la presenza di simpatizzanti in accordo con le autorit\u00e0 e per non urtare la sensibilit\u00e0 dei nazionalisti e in particolare dei fascisti, anche se un gruppo di questi ultimi si present\u00f2 in piazza Maggiore per sorvegliare i socialisti prima dell'inizio della cerimonia, prontamente allontanati dalla forza pubblica. \nAlle 14:30 improvvisamente sventol\u00f2 una bandiera rossa da Torre degli Asinelli, issata da alcune persone che entrarono nella torre lasciata incustodita nonostante le pesanti misure di sicurezza prese dal prefetto. Alla vista del vessillo che sventolava prima che iniziasse la cerimonia, i fascisti \u00abquasi non aspettassero altro\u00bb uscirono dalla sede di via Marsala e scatenarono la loro reazione. Un primo gruppo di fascisti pass\u00f2 i cordoni attorno alla sede, percorse via Zamboni fino alla torre degli Asinelli dove tolse la bandiera per poi precipitarsi liberamente su Piazza Maggiore da via Rizzoli, mentre altri gruppi di fascisti stavano cercando di irrompere nella piazza da via Indipendenza premendo sui cordoni di fanti e cavalleggeri. \nAnche se Poli nella relazione alla magistratura scrisse che \u00abI fascisti riuscito a rompere il cordone di carabinieri e soldati\u00bb in via Marsala \u00aberano comparsi in via Rizzoli, ove urtarono contro lo sbarramento\u00bb e \u00abfurono trattenuti e caricati\u00bb, la verit\u00e0 \u00e8 che i fascisti ebbero via libera e poterono raggiungere la piazza da due direzioni: un gruppo percorse le vie Zamboni e Rizzoli \u2014 pare che questo fosse il pi\u00f9 grosso \u2014 e un altro fece via Marsala, via Goito, via Indipendenza e arriv\u00f2 in piazza. I fascisti, agli ordini di Arpinati, erano divisi in tre compagnie comandate da G. B. Berardi, Enea Venturi e Oreste Roppa.\nNel frattempo nell'aula del consiglio vi era un clima caotico e animato, con la parte riservata al pubblico stracolma, mentre nell'altra i consiglieri, impiegati, vigili urbani erano mescolati fra loro. Pure numerose le persone presenti negli uffici, molte delle quali non erano dipendenti comunali, ma guardie rosse mobilitate per la seduta. Il servizio di vigilanza era stato organizzato malissimo e senza alcun coordinamento tra i 25 vigili urbani e 10 vigili del fuoco in divisa, i 10 agenti del dazio in borghese e le guardie rosse armate. Cos\u00ec come armati erano anche i consiglieri della minoranza, come ammise mesi dopo alla Commissione parlamentare d'inchiesta l'avvocato Cesare Colliva, il quale disse che durante gli incidenti nell'aula: \u00abNoi ci guardiamo un po' l'un l'altro: vari di noi, per abitudine, siamo armati ed io fra questi, ma nessuna intenzione \u00e8 d'uccidere; una specie di accordo spontaneo in tal senso corre fra noi; ciascuno che l'abbia, trattiene la propria arma\u00bb. \nAttorno alle 15:00 iniziarono in aula i lavori del consiglio, e dopo il saluto dell'assessore uscente Bortolotti, prese la parola in neosindaco eletto Gnudi, il quale afferm\u00f2 di voler difendere i diritti degli operai e dei proletari e rivolse un saluto ai rappresentanti della minoranza, pur ammettendo che \u00abse la minoranza dovesse avere carattere di sopraffazione, noi ci difenderemo validamente, perch\u00e9 anche noi, qui, abbiamo degli interessi da difendere, che sono quelli dei lavoratori, di tutti i lavoratori del braccio e del pensiero\u00bb. Condann\u00f2, inoltre, la violenza in atto \u00abcontro i nostri ideali\u00bb e l'uso di \u00abmetodi che dovrebbero essere tramontati\u00bb. \nAlle parole di Gnudi rispose il rappresentante della minoranza Albini, il cui discorso venne per\u00f2 interrotto a met\u00e0 da alcuni spari e crepitii di armi da fuoco provenienti dalla piazza, la seduta si interruppe e alcuni consiglieri uscirono dall'aula, parte del pubblic\u00f2 fuggi, e altre persone fino ad allora rimaste fuori, entrarono in aula, mentre dalle finestre alcuni consiglieri scorsero i primi corpi a terra nella piazza. Poco prima Gnudi si era affacciato dal balcone di Palazzo d'Accursio per salutare la folla accompagnato da alcuni rintocchi del campanone, e dalla piazza si levarono gli applausi dei socialisti al quale si mescolarono gli insulti e le minacce dei fascisti e dei gruppi nazionalisti, i quali rinnovarono gli attacchi al cordone di difesa, spezzandolo in pi\u00f9 punti, anche se \u00e8 probabile che molti vi fossero gi\u00e0 entrati grazie alla complicit\u00e0 della polizia. \nDurante il discorso di Albini dunque, decine di squadristi e nazionalisti entrarono nella piazza e in quel momento si udirono i primi colpi di arma da fuoco diretti verso il balcone del comune e la fontana del Nettuno dove un gruppo di socialisti era riparato per rispondere al fuoco. Non \u00e8 mai stato accertato chi diede inizio alla sparatoria, l'unica cosa certa \u00e8 che all'ingresso del fascisti nella piazza, numerosi spari furono diretti verso il balcone del comune; sia da parte dei fascisti sia da parte dei carabinieri, i quali spararono contro il balcone del comune su ordine del capitano Raffaele Galliani, che ordin\u00f2 ai militi ai suoi ordini di sparare contro Palazzo d'Accursio, dopo che un \"giovane\" dalla piazza aveva sparato un colpo in aria e che dalla sede comunale avevano risposto. \nFu l'inizio di uno scontro a fuoco che secondo lo storico Fabbri fu programmato e realizzato dai fascisti, sotto la passiva sorveglianza delle forze dell'ordine.\nTrovatasi in mezzo a questo tiro incrociato, la folla inizi\u00f2 a sbandare e a dirigersi verso le vie laterali, verso San Petronio, e dentro il cortile di Palazzo d'Accursio. La folla che entr\u00f2 nel cortile prese alla sprovvista le Guardie rosse, che convinte di trovarsi di fronte all'aggressione di squadristi, lanciarono alcune bombe a mano verso la folla; tre di queste esplosero e uccisero alcune persone ferendone decine. Una \u00abstrage da panico\u00bb come la defin\u00ec l'onorevole Claudio Treves.\nNel frattempo, come scrisse Poli nel rapporto alla magistratura, le Guardie regie risposero sparando con i moschetti contro le guardie rosse e le finestre dell'aula comunale rivolte sul cortile. Tal azione \u00abfu fatta subito cessare\u00bb secondo Poli, ma \u00e8 quindi un fatto che per alcuni minuti contro le finestre dell'aula, piena di consiglieri e di pubblico, spararono sia le Guardie regie che si trovavano nel cortile, sia quelle di servizio nella sede della prefettura al piano superiore, sia i carabinieri dalla piazza, e sicuramente alcuni colpi entrarono nella sala. \nPoli, pur non escludendo che le bombe fossero state lanciate perch\u00e9 si riteneva \u00abche fossero i fascisti ad invadere il Comune\u00bb ha fin da subito ha sostenuto che le bombe erano state lanciate \u00abper colpire i funzionari ed agenti e la Guardia regia schierata a difesa dello scalone della Prefettura e dei locali della Questura\u00bb, per dimostrare che era in atto un piano eversivo e per giustificare le Guardie regie che, dal cortile, si erano messe a sparare con i moschetti contro le finestre dell'aula\nIn aula nel frattempo la seduta era stata sospesa e, da come riporta il verbale della seduta, \u00able esplosioni determinarono l'uscita disordinata dall'aula consigliare del presidente, di molti consiglieri e dei funzionari, restando cos\u00ec la seduta interrotta. Nell'aula entrarono persone non appartenenti al Consiglio e che avevano affollato fino allora la parte posteriore della Sala e lo spazio riservato al pubblico. Rimangono nell'aula anche parecchi Consiglieri di Maggioranza e i Consiglieri di minoranza [...] ]\u00bb. Questo particolare, secondo lo storico Onofri, \u00e8 molto importante perch\u00e9 Poli \u2014 in seguito imitato dai consiglieri di minoranza \u2014 sostenne che nell'aula non era entrato alcun estraneo, ma vi erano solo consiglieri socialisti, ai quali andava addossata la responsabilit\u00e0 di quanto accadde. In mezzo a questa confusione all'interno della sala furono sparati alcuni colpi da arma da fuoco che colpirono tre consiglieri della minoranza, l'avvocato Biagi fu ferito di striscio, l'avvocato Colliva fu colpito pi\u00f9 seriamente al viso e il consigliere liberale Giulio Giordani fu raggiunto da 4 o 5 colpi, e mor\u00ec nel tragitto verso l'ospedale.\nSubito dopo intervenne la forza pubblica che arrest\u00f2 circa 300 persone tra quelle presenti in aula e nelle sale adiacenti, una decina delle quali trattenute perch\u00e9 senza documenti, vennero inoltre sequestrate 8 rivoltelle cariche e rinvenute 2 bombe SIPE.\nIl risultato delle due sparatorie, quella in piazza e quella in aula, risult\u00f2 tragico: i morti furono 11 tra militanti o simpatizzanti socialisti e i feriti una sessantina, 15 dei quali tra le forze dell'ordine. Giordani fu l'unico non socialista tra le vittime, gli altri morti erano tutti tra le fila dei sostenitori socialisti, caduti sotto i colpi dei fascisti, dei carabinieri e delle Guardie regie o falciati dalle bombe lanciate per errore dalle guardie rosse. I morti furono Livio Fazzini, Antonio Amadesi, Vittorio Fava, Carolina Zecchi, Fulvio Bonettini, Enrico Comastri, Gilberto Cantieri, Leonida Orlandi (deceduto il 22 novembre), Ulderico Lenzi (deceduto il 7 gennaio) ed Ettore Masetti (deceduto il 13 febbraio).\nConseguenze.\nLe reazioni della stampa e dell'opinione pubblica.\nFin da subito la stampa da parte fascista e liberal-moderata tent\u00f2 di far ricadere la responsabilit\u00e0 morale e materiale degli eventi bolognesi interamente sui socialisti, e di addebitare loro l'assassinio dell'assessore Giulio Giordani, la cui morte fu immediatamente strumentalizzata dal fascismo, e la sua figura assunta come simbolo di martirio della \u00abtirannide aspra e spesse volte feroce\u00bb delle organizzazioni rosse.\nIl nazionalista-liberale Gioacchino Volpe sulle colonne de \"Il Popolo d'Italia\" invoc\u00f2 la \u00abrestaurazione del paese civile\u00bb grazie alla reazione contro la \u00abmatta gazzarra degli iconoclasti\u00bb socialisti, a cui fece eco \"Il Giornale d'Italia\" che accus\u00f2 la \u00abcosiddetta civilt\u00e0 socialista che ci riporta ai momenti pi\u00f9 bui del medioevo\u00bb, mentre il quotidiano cattolico \"L'Avvenire d'Italia\" si scagli\u00f2 contro i socialisti massimalisti colpevoli di aver \u00abinaugurato con dei morti e dei feriti in piazza e nell'aula la loro gestione\u00bb, stigmatizzando i presunti comportamenti provocatori della cerimonia inaugurale affermando che la folla dei fascisti e dei curiosi manifest\u00f2 il proprio malcontento limitandosi a dei fischi.\nMentre il \"Corriere della Sera\" individu\u00f2 nelle colpe e nelle predicazioni massimaliste \u00abil seme oramai intollerabile\u00bb de \u00abil regime della violenza\u00bb instaurato dai socialisti.\nI giornali fascisti taquero completamente sulle responsabilit\u00e0 delle squadre d'azione presenti durante i disordini di Bologna: \"L'Assalto\" - diretto da Arpinati - non scrisse una riga n\u00e9 forn\u00ec alcuna versione dell'eccidio, lo stesso atteggiamento lo ebbe \"Il Popolo d'Italia\" di Mussolini, dal quale non fu\nscritta una sola parola sul manifesto e sullo svolgimento degli incidenti, ma si limit\u00f2 a scrivere che Giordani era un fascista, senza dire che erano state le squadre fasciste bolognesi e ferraresi quelle che avevano assaltato la sede comunale durante la cerimonia d'insediamento di una giunta democraticamente eletta. Giordani divenne quindi il simbolo di una causa che gli era in realt\u00e0 del tutto estranea, era stato un democratico ed era aderente al partito radicale, anche se il suo nome sar\u00e0 messo di \"diritto\" tra gli iscritti al Fascio del 1919.\nLa tesi portata avanti dalla destra che i \u00abfascisti agisco ed usano violenze come reazione a violenze subite\u00bb rapidamente fior\u00ec ed ebbe facile presa sul fronte antisocialista. Lo stesso Arpinati ammise serenamente che \u00abfintanto che nei sobborghi e nelle vie di Bologna e in tutte le citt\u00e0 e i paesi della provincia continueranno gli atti di violenza [...] i fascisti non cesseranno dalle loro repressioni e dalle loro spedizioni punitive\u00bb.\nNei fatti quindi, subito dopo i fatti di Palazzo d'Accursio cominci\u00f2 a divampare il conflitto sociale nel bolognese, alimentata dalla convinzione diffusa ad arte dai fascisti, che il sangue di Giordani avrebbe dovuto essere vendicato. Il conflitto, che i fascisti non tardarono a descrivere come \u00abguerra civile\u00bb, era altres\u00ec giustificato dall'assoluta necessita di fermare i socialisti, colpevoli della strage e che \u00abda due anni a questa parte, [...] si erano abbandonati alla pi\u00f9 incosciente e malvagia propaganda di violenza e odio\u00bb.\nA farsi interprete della tesi del fascismo come \u00abmanipolo di avanguardia della reazione antisocialista\u00bb, sostenuta da esercenti e agrari, borghesi, ceti medi e militari, non fu solo, tra le righe, la stessa Commissione Parlamentare d'Inchiesta che si era occupata di stendere una versione governativa dei fatti di Bologna, ma un pi\u00f9 vasto schieramento d'opinione pubblica, di cui la stampa conservatrice era portavoce.\nAnche a livello politico le interrogazioni parlamentari furono improntate nell'individuare i colpevoli in un'unica direzione. Nell'interrogazione svoltasi alla Camera il 22 novembre presieduta dal sottosegretario Camillo Corradini, che esord\u00ec confermando la buona prova del servizio di sicurezza predisposto a Bologna e l'esposizione della bandiera rossa come causa dell'inizio degli scontri. In Aula la destra fece di tutto per \u00abconstatare che l'origine prima dei fatti si deve all'esposizione della bandiera rossa\u00bb come afferm\u00f2 il deputato Giovanni Cal\u00f2, e ad affermare che \u00abil fascismo \u00e8 la logica reazione ai metodi adottati dal partito socialista e alla impotenza del Governo nel difendere i pi\u00f9 elementari diritti della vita\u00bb come sostenne il membro del Partito Popolare Italiano Paolo Cappa.\nSolo l'onorevole Claudio Treves ribatt\u00e9 che da tempo si reclamava un'azione violenta fascista contro il comune socialista di Bologna, e che tra le file socialiste si aveva \u00abla sensazione che della violenza noi siamo sempre stati le vittime, dall'assalto all'Avanti! di Milano all'incendio de \"Il Lavoratore\" di Trieste, dalle revolverate del comizio di Lodi i tristi fatti di Como\u00bb. Ma il suo intervento trov\u00f2 consenso solo dalla sinistra e rumoreggiamenti dal resto dell'arco parlamentare.\nIn un clima teso, prese la parola Luigi Federzoni che sferr\u00f2 l'attacco finale contro la \u00absignoria del partito socialista\u00bb in provincia di Bologna e contro la \u00abtacita rinunzia del governo a far rispettare le leggi\u00bb, sostenendo che i privati cittadini hanno avuto tutto il diritto i difendere se stessi e i loro diritti dalle violenze socialiste, e che i socialisti non avevano alcun diritto di dolersi di questo.\nNei giorni immediatamente successivi quindi, presso i vertici dello Stato venne consacrata la tesi descritta da Poli, confermata dal prefetto e ribadita alla Camera da Corradini, secondo la quale furono i socialisti a sparare per primi e furono loro a dare il via agli incidenti sventolando la bandiera rossa.\nLa reazione dei socialisti e lo scioglimento della giunta.\nSul fronte della sinistra, socialisti e comunisti erano ormai totalmente divisi \u2014 sia sul giudizio da dare sugli avvenimenti, che sulle cose da farsi per fronteggiare la situazione \u2014 e le conseguenze si fecero sentire pesantemente all'indomani dell'eccidio, quando il movimento che avrebbe dovuto essere compatto, si dimostr\u00f2 ancor pi\u00f9 diviso.\nLa mattina del 22 il neo-sindaco e la vecchia giunta si recarono in Municipio per sciogliere il nodo su chi fosse il legale rappresentante dei cittadini bolognesi. Legalmente Gnudi era stato eletto e quindi era sindaco a pieno diritto, ma non a pieno titolo perch\u00e9 non era stato firmato il verbale della seduta, inoltre era un sindaco senza giunta, perch\u00e9 la seconda votazione non si era svolta a causa degli incidenti. Dunque la posizione del nuovo sindaco non era completamente regolare e vi era il dubbio che si dovesse considerare ancora in carica la vecchia giunta o meno. \nQuel giorno comunque Gnudi si limit\u00f2 a stendere un manifesto nel quale invocava \u00abla pacificazione degli animi\u00bb e inviava un commiato a tutti i caduti. Firmato il manifesto, Gnudi usc\u00ec dal comune senza neppure tentare di convocare una nuova seduta per far eleggere la giunta e completare il verbale, decisione che fu considerata una sorta di diserzione dai presenti alla seduta.\nLa giunta torn\u00f2 a riunirsi la mattina del 23, e mentre la giunta stava discutendo l'organizzazione dei funerali di tutte le vittime a spese del comune, il segretario Sommariva inform\u00f2 i presenti che nell'anticamera della sala si trovava \u00abun gruppo di fascisti e studenti, guidati dal sig. Tenente Roppa, per chiedere che il gonfalone Municipale accompagni il corteo del povero avvocato Giordani, soggiungendo che ove l'Amministrazione non avesse consentito a cederlo essi se ne sarebbero impossessati senz'altro\u00bb. La polizia, che dal giorno prima cercava Roppa per gli incidenti avvenuti, non intervenne, lasciando gli amministratori in balia delle richieste squadriste, alle quali risposero autorizzando la concessione del gonfalone, ma alla condizione che a trasportarlo fossero gli addetti del comune.\nAssolta anche questa incombenza, la giunta \u00abpreso atto del manifesto pubblicato dal sig. Enio Gnudi, sindaco eletto; considerando non essere pi\u00f9 necessaria la sua presenza in Comune neppure per il disbrigo delle pratiche ordinarie, delibera di rassegnare il mandato\u00bb. La decisione fu approvata e il vuoto di potere che si era venuto a creare in comune, con l'uscita della vecchia giunta e la mancanza del nuovo sindaco, fu subito riempito dal prefetto Visconti, il\nquale la sera del 23 nomin\u00f2 un commissario prefettizio che si insedi\u00f2 immediatamente la mattina del 24 novembre 1920.\nGli scontri di Palazzo d'Accursio mostrarono l'impreparazione culturale e militare massimalista sul terreno dello scontro politico; i dirigenti socialisti pensarono che pistole e bombe a mano potessero bastare ad avere effetto deterrente sugli squadristi, ma non si resero conto le manifestazioni e le sfilate non sarebbero bastate a sbaragliare un nemico nelle cui fila militavano giovani forgiati dal conflitto appena concluso.\nLa collaborazione della polizia con il movimento fascista pu\u00f2 certamente essere attribuita ai generali sentimenti antisocialisti diffusi nei ranghi del corpo e motivati dall'esperienza degli scioperi generali e delle occupazioni di terre che avevano caratterizzato il biennio rosso. Come scrisse lo storico Renzo De Felice, in quegli anni i poliziotti furono costretti a lunghi turni di servizio e molte ore di straordinario risultando provati sul piano sia fisico che psicologico. Ci\u00f2 costitu\u00ec un motivo di esasperazione che veniva esacerbato dalla campagna mediatica contro le forze di polizia - ree di essere al servizio dei fascisti - che la stampa socialista indirizzava loro. Lo storico Luigi Fabbri, considera tali campagne giornalistiche improntate sull'odio uno dei principali errori nella strategia seguita dal partito socialista dopo la guerra, dal momento che colpivano e provocavano soprattutto lo strato inferiore delle forze di polizia. La ricerca archivistica svolta a Bologna mostra che nei mesi iniziali dell\u2019attacco fascista l'antisocialismo risult\u00f2 un collante nella collaborazione tra forze di polizia e squadristi. La morte di una guardia regia e di un funzionario della questura durante uno scontro tra una folla di dimostranti anarchici e la polizia, il 14 ottobre 1920, pu\u00f2 anzi essere stato per molti poliziotti bolognesi l'ultimo e decisivo avvenimento che fece diventare le simpatie verso i fascisti in vere e proprie dimostrazioni di solidariet\u00e0 e complicit\u00e0.\nLe indagini e il processo.\nL'uccisore di Giordani non venne mai identificato, l'unica cosa certa, sulla quale convennero tutti i presenti, \u00e8 che a sparare fu una persona entrata in un secondo momento, la quale scaricata la rivoltella, si allontan\u00f2 indisturbata grazie alla grande confusione.\nOltre all'assassino, in sala non furono viste altre persone con la rivoltella in mano, se si escludono i consiglieri della minoranza Oviglio e Colliva (che le deposero sui rispettivi banchi), ma se i due abbiano sparato \u2014 sia pure per legittima difesa \u2014 non \u00e8 mai stato accertato dato che la polizia non sequestr\u00f2 n\u00e9 le loro rivoltelle n\u00e9 eventualmente quelle degli altri presenti in aula, e non le sottopose a perizia balistica.\nDi fatto per\u00f2 le reticenze della polizia e le indagini condotte con l'intento di colpevolizzare fin dal principio la parte socialista, non consentirono allora di stabilire la verit\u00e0 neppure sulla dinamica della sparatoria. Per questo non si conosce la fonte dei 19 colpi i cui segni furono trovati in aula e da che parte provenissero, cos\u00ec come non fu mai accertato quanti di questi segni furono di rivoltella e quanti di fucile. La polizia al contrario favor\u00ec la formazione di vaste zone d'ombra sull'eccidio, secondo Onofri probabilmente per coprire le gravi responsabilit\u00e0 di Poli e dei suoi collaboratori; la condotta di Poli rimane sospetta soprattutto perch\u00e9 essendo al corrente della situazione e delle intenzioni dei fascisti, non intervenne a tempo e anzi lasci\u00f2 che le due parti venissero a contatto.\nLa sera del 21 Poli fece perquisire la sede del Fascio di via Marsala dove furono trovati 60 fascisti armati, ne ferm\u00f2 circa la met\u00e0 rimettendoli quasi subito in libert\u00e0, e senza trasmettere i loro nomi ala magistratura. Il giorno successivo comunic\u00f2 solamente al prefetto che le squadre erano state guidate da Arpinati, Roppa e Pedrini, ma che non aveva potuto fermarli perch\u00e9 irreperibili, senza peraltro impegnarsi a cercarli. Inoltre nonostante fossero personaggi ormai molto conosciuti e \"visibili\" nella zona, non vennero mai fermati o interrogati sulla questione. Come non interrog\u00f2 i consiglieri della minoranza che erano entrati armati nell'aula e non fece sequestrare le loro rivoltelle.\nViceversa contro i socialisti Poli organizz\u00f2 una lunga serie di arresti protratti nel tempo, basandosi su svariati capi di accusa. Alla magistratura indic\u00f2 in Martelli, Cocchi e Pini i pi\u00f9 grossi responsabili degli incidenti perch\u00e9 furono essi a \u00aborganizzare per quel giorno l'armamento della sede comunale\u00bb, e su \u00abCocchi insinu\u00f2 che non \u00e8 improbabile possa essere uno di quelli che spararono\u00bb. E poich\u00e9 erano latitanti, ne dedusse che questa era \u00abla migliore prova che essi stessi si sentono colpevoli\u00bb. \nPoli per dare credito al suo operato si serv\u00ec poi dell'appoggio della stampa, soprattutto del quotidiano cittadino, \"Il Resto del Carlino\" (la cui direzione era ormai stata sottratta a Mario Missiroli dalla forte corrente filofascista all'interno del giornale) il quale all'indomani dell'eccidio addoss\u00f2 senza ombra di dubbio ogni responsabilit\u00e0 degli incidenti ai socialisti.\nNel rapporto inviato al governo alle prime ore del 22 novembre, Poli conferm\u00f2 \u00abche i cordoni non erano stati rotti e che quei pochi fascisti che erano riusciti ad infiltrarsi nella piazza erano stati fermati dalla cavalleria\u00bb, poi divise equamente la responsabilit\u00e0 tra i socialisti, che avevano messo la bandiera sulla torre, e i fascisti che non erano rimasti nella sede, assecondando la tesi del testimone oculare Domenico Valente, secondo cui a sparare per primi furono i socialisti. \nNel giro di 24 ore la versione di Valente divenne la verit\u00e0 ufficiale e fu assunta dai giornali d'opinione, i quali si dimenticarono subito che i morti erano stati in totale 11, ma continuarono a parlare solo di Giordani, la cui morte fu un pretesto e un'occasione politica per i fascisti e per la destra in generale in funzione antisocialista.\nIl 26 novembre Poli invi\u00f2 al Prefetto un rapporto sulle origini e sugli sviluppi del Fascio bolognese, che rivela l'atteggiamento psicologico e morale dell'apparato addetto alla salvaguardia dell'ordine pubblico nei riguardi del fascismo. A giudizio del questore l'attivit\u00e0 del Fascio fu sempre limitatissima, e sarebbe rimasta tale se subito dopo la fine della guerra il partito socialista \u00abnon avesse instaurato un vero regime, di violenze, prepotenze, di quasi dittatura, padroni come erano dell'Amministrazione comunale [...] ]\u00bb sia in citt\u00e0 come nelle campagne, dove \u00abl'azione dei socialisti era in aperta ribellione alla legge e l'azione dell'autorit\u00e0 negata\u00bb. Secondo il funzionario \u00abla cittadinanza segu\u00ec e appoggi\u00f2 con simpatia\u00bb sia le prime reazioni fasciste alla \u00abviolenza socialista\u00bb sia la fermezza con la quale egli stessi aveva arrestato elementi \u00abtorbidi e anarchici\u00bb a Bologna. L'uso della violenza da parte dei fascisti, nonostante la strage di Palazzo d'Accursio e svariati episodi minori che l'avevano preceduta, non parvero preoccupare il questore, il quale non neg\u00f2 qualche atteggiamento \u00abtalvolta ecceduto alquanto\u00bb da parte dei fascisti, che per\u00f2 defin\u00ec \u00abformali pi\u00f9 che sostanziali, e quasi coreografici\u00bb. Le minacce e le percosse subite in novembre dal consigliere Ernesto Di Maggi e dall'onorevole Francesco Zanardi, le aggressioni a militanti socialisti e gli attacchi ai luoghi di ritrovo socialisti venivano dunque derubricati a eccessi di poco conto. Poli concluse il rapporto con osservazioni sul rapporto tra l'apparato d'ordine pubblico e il nascente fascismo, ammettendo una generale simpatia dei corpi di polizia e della Guardia Regia nei confronti dei fascisti, in quanto i militi della forza pubblica \u00abfino a ieri, in trincea, ebbero a compagni coloro che congedati si sono iscritti ai Fasci\u00bb, e parallelamente registr\u00f2 una generale \u00abavversione non dissimulata verso i massimalisti e gli anarchici\u00bb. Poli trasse quindi la constatazione che in caso in cui si dovessero reprimere manifestazioni di qualsiasi natura da parte di ex-combattenti nazionalisti o fascisti, \u00abnon si potrebbe fare che un assegnamento relativo sull'opera di detti agenti\u00bb.\nNel giro di un paio di mesi \u2014 lentamente e continuamente in modo tale per alimentare la campagna di stampa \u2014 furono arrestati 63 dirigenti socialisti. I primi a finire in carcere, il 27 novembre, furono Pini, Casucci, Venturi e Gelosi, ai quali seguirono Bidone, Lanzi, Franchi, Guglielmini, Cambisi e altri e gli ultimi, il 21 marzo, furono Gaiani e Aurelio Minghetti. L'ondata di arresti, accompagnata da atti di pubblico vilipendio e riprovazione accademica verso i professori di orientamento socialista, si mise in moto fin da subito. Ogni ondata di arresti, ovviamente, era accompagnata da nuove rivelazioni sull'eccidio, la maggior parte delle quali erano false, anche se prefetto e questore non intervennero mai per ristabilire la verit\u00e0. Il caso pi\u00f9 clamoroso avvenne il 29 novembre, quando \"Il Resto del Carlino\" pubblic\u00f2 un lungo articolo dal titolo: \"Una scoperta sensazionale: il deliberato proposito di sopprimere la minoranza e di impossessarsi della citt\u00e0\", il cui contenuto riguardo ai fatti era talmente distorto che fece storcere il naso allo stesso Poli, il quale si sent\u00ec il dovere di scrivere al prefetto che i fatti illustrati nell'articolo \u00abnon furono affatto comunicati da questo ufficio, n\u00e9 rispondono a verit\u00e0\u00bb.\nPochi mesi dopo gli avvenimenti fu allontanato da Bologna il vice questore Lapolla perch\u00e9 risult\u00f2 che aveva costantemente operato in accordo con i fascisti, quando la sera del 4 novembre venne assalita la sede del sindacato, mentre lo stesso Poli, che al processo fu definito il \u00abportavoce\u00bb dei fascisti, sar\u00e0 allontanato da Bologna nei primi mesi del 1921. Diversi rapporti e pubblicazioni sostennero la tesi di un attacco socialista premeditato, ed elogiarono Poli per il coraggio dimostrato di fronte a quella che veniva considerata una dimostrazione della prepotenza socialista. Tuttavia agli occhi del presidente del consiglio Giovanni Giolitti, Poli aveva chiaramente oltrepassato i limiti della propria autorit\u00e0, come dimostra un telegramma che lo stesso Presidente del Consiglio invi\u00f2 al prefetto di Bologna, Visconti, nel gennaio 1921, ordinandogli di ammonire il questore perch\u00e9 non abusasse del proprio potere e minacciandone il trasferimento. Trasferimento che in effetti avvenne nel mese successivo.\nL'istruttoria per il processo si concluse il 15 novembre 1921 con l'assoluzione di circa 50 persone (in parte gi\u00e0 detenute) e con il rinvio a giudizio di un'altra dozzina, imputate per reati pi\u00f9 gravi. Il processo, affidato al Pubblico Ministero Dino Grandi (che proprio appena dopo i fatti di palazzo d'Accursio si iscrisse al Fascio di combattimento di Bologna, dove assunse immediatamente un ruolo di primo piano come direttore dell'organo \"L'Assalto\", per divenire in seguito segretario politico regionale dei fasci emiliano-romagnoli), si svolse alla Corte di Assise di Milano tra il gennaio e il marzo 1923, sotto l'occhio vigile e costante delle squadre fasciste. In assenza di prove accusatorie consistenti, furono assolti con formula piena tutti gli imputati tranne Pietro Venturi (il quale, al momento della sparatoria, si trovava con Gnudi sul balcone, cio\u00e8 dalla parte opposta a quella del pubblico), cui vennero inflitti 13 anni di carcere per complicit\u00e0 nell'assassinio di Giordani, e nove mesi a Nerino Dadi per aver sparato ad un agente. Il 3 aprile, dopo una \"coda\" processuale, vennero condannati in contumacia all'ergastolo i dirigenti socialisti Vittorio Martelli, Armando Cocchi, e Pio Pizzirani, gi\u00e0 espatriati, per aver cagionato la morte di Giordani e il ferimento di Colliva e Biagi.\nLa violenza fascista in quelle tragiche settimane aveva dimostrato di poter fermare il movimento socialista, che a partire dalle elezioni amministrative dell'autunno 1920, non sal\u00ec pi\u00f9, n\u00e9 a Bologna n\u00e9 altrove. I socialisti vennero sconfitti a Roma, Venezia, Torino, Genova, Palermo, Napoli e Firenze, vinsero solo a Milano per poche migliaia di voti, e dopo i fatti di Palazzo d'Accursio i fascisti passarono dalle provocazioni e dagli episodi di violenza quotidiani, ad una serie di generale di attacchi coordinati, dilagando dapprima nelle province di Ferrara e Modena \u00abche rimasero i maggiori centrini forza del fascismo regionale\u00bb, e poi procedendo ad una velocit\u00e0 \u00abcontagiosa\u00bb, in poche settimane investirono lungo la via Emilia, Reggio, Cremona e Pavia. Lo squadrismo trov\u00f2 nell'Oltrep\u00f2 terreno fertile nelle rivendicazioni degli agrari, che finanziarono spedizioni punitive contro le cooperative contadine. \nIl Ministro del tesoro Filippo Meda, analizzando i risultati elettorali, parl\u00f2 di un \u00abrisveglio di resistenza nella borghesia, e specialmente nelle classi medie\u00bb che aveva impedito la perdita di alcune fra le maggiori citt\u00e0 \u00abminacciate\u00bb dalla \u00abestrema violenza della propaganda massimalista\u00bb. I fatti di Palazzo d'Accursio rappresentarono, secondo lo storico Fabbri, una sorta di campanello d'allarme in questo senso, e la passivit\u00e0 del partito socialista a Bologna (come a livello nazionale) - che raggiunse un grado di annichilamento tale per cui rinunci\u00f2 addirittura a proclamare uno sciopero di protesta contro l'attacco fascista al Comune - non fece altro che favorire la controparte. Non a caso i fatti di Palazzo d'Accursio anticiparono di appena una settimana il convegno svoltosi a Imola della frazione comunista del Psi del 28-29 novembre, primo passo organizzativo di quella scissione che porter\u00e0 alla nascita del Partito Comunista d'Italia nel gennaio 1921."}
{"id": "2931851", "revid": "44008", "url": "https://it.wikipedia.org/wiki?curid=2931851", "title": "Spiros Latsis", "text": ""}
{"id": "2931852", "revid": "1543377", "url": "https://it.wikipedia.org/wiki?curid=2931852", "title": "Parco nazionale di Simlipal", "text": "Il parco nazionale di Simlipal \u00e8 un parco nazionale ed una riserva di tigri situato nel distretto di Mayurbhanj, nello stato indiano dell'Orissa. Deve il nome all'abbondanza sul territorio di alberi del cotone rossi (gen. \"Bombax\"), detti appunto \"semul\" nella lingua locale.\nIl parco ricopre un'area di 845,70\u00a0km\u00b2 e presenta alcune bellissime cascate, tra cui quelle di Joranda e di Barehipani. Offre rifugio a novantanove tigri del Bengala (\"Panthera tigris tigris\") e a 432 elefanti selvatici (\"Elephas maximus\"). Ospita inoltre parecchi esemplari di gaur (\"Bos gaurus\"), o bisonte indiano, e di antilopi quadricorne (\"Tetracerus quadricornis\"), cos\u00ec come moltissime specie di orchidee.\nPopoli indigeni.\nNel dicembre 2013, 32 famiglie indigene che abitavano l'area sono state rimosse dalla riserva nel nome della conservazione delle tigri, e costrette a vivere in misere condizioni, sotto teloni di plastica.\nSecondo le testimonianze raccolte da Survival International,il movimento mondiale per i diritti dei popoli indigeni, le trib\u00f9 che abitano la riserva convivono da generazioni con la fauna della foresta, ma da anni subiscono persecuzioni e pressioni da parte delle guardie forestali determinate a cacciarle dall'area. \u201cI popoli indigeni sono i migliori conservazionisti e sanno prendersi cura dei loro ambienti meglio di chiunque altro; in queste aree spesso la fauna \u00e8 riuscita a sopravvivere proprio perch\u00e9 loro ne hanno protetto gli ecosistemi\u201d sostiene Survival."}
{"id": "2931854", "revid": "1543377", "url": "https://it.wikipedia.org/wiki?curid=2931854", "title": "Alpha Magnetic Spectrometer", "text": "LAlpha Magnetic Spectrometer (o, tradotto in italiano, lo Spettrometro Magnetico Alfa), anche denominato \"AMS-02\", \u00e8 un rivelatore utilizzato nella fisica delle particelle installato dal 19 maggio 2011 sulla Stazione Spaziale Internazionale. \u00c8 progettato per la ricerca di nuovi tipi di particelle (antimateria, materia oscura, materia strana) tramite la misura ad alta precisione della composizione dei raggi cosmici. Le sue misure aiuteranno gli scienziati a capire le leggi alla base della formazione dell'universo e potranno fornire evidenza dell'esistenza di tipi di materia che non \u00e8 possibile rivelare o produrre in laboratorio, come la materia oscura. Il responsabile della collaborazione internazionale al lavoro da 15 anni alla realizzazione di questo complesso strumento \u00e8 il fisico delle particelle, gi\u00e0 Premio Nobel, Samuel Ting del MIT/CERN. La collaborazione internazionale comprende 56 istituzioni di 16 paesi, con un contributo particolarmente importante dell'Europa. Il collaudo dell'intero esperimento nella configurazione di volo \u00e8 stato realizzato nei laboratori dell'European Space Research and Technology Centre (ESTEC) dell'ESA nei Paesi Bassi.\nLa spedizione al Kennedy Space Center in Florida si \u00e8 conclusa il 26 agosto del 2010, mentre il lancio \u00e8 stato eseguito con successo il 16 maggio 2011 con la missione STS-134 dello Space Shuttle.\nStoria.\nLAlpha Magnetic Spectrometer \u00e8 stato proposto nel 1995 (non molto tempo dopo la cancellazione del progetto per il Supercollisore Superconduttore) dal fisico delle particelle e Premio Nobel del MIT Samuel Ting. La proposta venne accettata e Ting divenne il ricercatore principale.\nAMS-01.\nUn prototipo di AMS denominato \"AMS-01\", una versione semplificata del rivelatore, venne costruito dal consorzio internazionale sotto la direzione di Ting e ha volato nello spazio a bordo della Space Shuttle \"Discovery\" con la missione STS-91 nel giugno del 1998. Sebbene l\"AMS-01\" non avesse rilevato nessuna traccia di antielio ha dimostrato comunque che nello spazio questo prototipo di rivelatore funzionava. Tale missione shuttle sar\u00e0 l'ultimo volo verso la Stazione Spaziale Mir. La foto a fianco venne presa proprio dalla Mir.\nAMS-02.\nDopo il volo del prototipo, Ting inizia lo sviluppo del sistema di ricerca completo denominato \"AMS-02\". Questo sforzo per lo sviluppo coinvolse il lavoro di 500 scienziati provenienti da 56 istituzioni e 16 paesi, organizzati sotto il patrocinio del Dipartimento per l'Energia Statunitense (DOE). Poich\u00e9 si ritenne che i requisiti di alimentazione fossero troppo elevati per un veicolo spaziale indipendente, l'AMS-02 fu progettato per essere installato come modulo esterno sulla Stazione Spaziale Internazionale usando energia fornita della SSI. Il progetto successivo al disastro del Columbia \u00e8 stato quello di fornire l\"AMS-02\" alla SSI per mezzo dello shuttle nel 2005, nella missione UF4.1 per l'assemblaggio della stazione, ma le difficolt\u00e0 tecniche e i problemi di pianificazione della navetta hanno apportato molti ritardi.\nL'integrazione finale dellAMS-02 completata con successo e il collaudo operativo avvenne presso il CERN di Ginevra, in Svizzera, il quale prevedeva l'esposizione a potenti fasci di particelle nucleari generate dagli acceleratori di particelle del CERN. LAMS-02 \u00e8 stato poi spedito all'European Space Research and Technology Centre (ESTEC) dell'ESA nei Paesi Bassi dove \u00e8 arrivato il 16 febbraio 2010. Qui venne sottoposto a verifiche di vuoto termico, compatibilit\u00e0 elettromagnetica e interferenza elettromagnetica.\nLa consegna al Kennedy Space Center in Florida si \u00e8 conclusa il 26 agosto del 2010,\nCon l'amministrazione Obama che prevede di estendere le operazioni della Stazione Spaziale Internazionale oltre il 2015, \u00e8 stata presa la decisione da parte della direzione dell'AMS di scambiare l'originale magnete superconduttore dell'AMS-02 con il magnete non-superconduttore del volo precedente sull'AMS-01. Anche se il magnete non-superconduttore ha una intensit\u00e0 di campo pi\u00f9 debole, il suo periodo di tempo in orbita operativa alla SSI \u00e8 previsto da 10 a 18 anni contro i solo 3 anni per la versione a superconduttore. Questo tempo aggiuntivo per la raccolta dati \u00e8 stato ritenuto pi\u00f9 importante rispetto ad avere una maggiore sensibilit\u00e0.\nGestione del programma.\nLe attivit\u00e0 connesse con l'integrazione del carico utile, del lancio, e dello spiegamento dell'AMS-02 sono gestite dall'Alpha Magnetic Spectrometer Project Office al Johnson Space Center della NASA (Houston (Texas), U.S.A.)\nSpedizione e installazione sulla stazione spaziale internazionale.\nLAMS-02 \u00e8 previsto per essere consegnato alla Stazione Spaziale Internazionale come parte della missione per l'assemblaggio della stazione ULF6 sul volo STS-134 dello shuttle. Rimosso dal vano di carico della navetta per mezzo del braccio robotico dello shuttle e trasferito tramite un braccio robotico della stazione per l'installazione, lAMS-02 sar\u00e0 montato sulla parte superiore dell'Integrated Truss Structure, sull'USS-02, il lato zenit del segmento S3 dell'intelaiatura (\"truss\"). Almeno un'attivit\u00e0 extraveicolare (EVA) sar\u00e0 richiesta per completare l'installazione, oltre che il rifornimento \"top-off\" all'ultimo minuto di elio superfluido nella baia di carico utile dello shuttle.\nA gennaio 2020 lo strumento \u00e8 stato sottoposto ad un complesso e pianificato intervento di riparazione, che ha comportato pi\u00f9 di sei ore di attivit\u00e0 extraveicolare effettuata dagli astronauti Luca Parmitano e Andrew Morgan. L'AMS-02 aveva perso due delle quattro pompe per il liquido refrigerante.\nCosto.\nNel 1999, dopo il successo del volo dell'AMS-01, il costo complessivo del programma AMS veniva stimato sui 33 milioni di dollari, con l'AMS-02 previsto per il volo per la Stazione Spaziale Internazionale nel 2003. Dopo il disastro del Columbia nel 2003, e dopo un numero di difficolt\u00e0 tecniche per la costruzione dell'AMS-02, il costo stimato del programma lievita a circa 1,5 miliardi di dollari.\nIl costo del programma venne criticato pesantemente nel periodo in cui sembrava che non avrebbe effettuato il suo volo.\nProgetto del modulo.\nIl modulo del rivelatore \u00e8 costituito da una serie di rilevatori utilizzati per determinare diverse caratteristiche delle radiazioni e delle particelle che vi passano attraverso. Le caratteristiche sono determinate solo per le particelle che attraversano il rivelatore dall'alto in basso, mentre quelle che entrano con una qualsiasi altra angolazione vengono respinte. Dall'alto in basso i sottosistemi sono identificati come:\nObiettivi scientifici.\nL'AMS-02 utilizzer\u00e0 l'unico ambiente di spazio per aumentare la conoscenza della universo e portare alla comprensione delle sue origini tramite ricerche che riguardano l'antimateria, la materia oscura e le misurazioni effettuate sui raggi cosmici.\nAntimateria.\nLa prova sperimentale indica che la nostra galassia \u00e8 costituita di materia; tuttavia, ci sono pi\u00f9 di cento miliardi di galassie e la teoria del Big Bang sulle origini dell'universo richiede quantit\u00e0 uguali di materia e di antimateria. Le teorie che spiegano questa apparente asimmetria violano altre misurazioni. Se vi sia o no una quantit\u00e0 significativa di antimateria \u00e8 una delle questioni fondamentali sull'origine e la natura dell'universo. Tutte le osservazioni effettuate sul nucleo dell'antielio fornirebbero la prova riguardo all'esistenza dell'antimateria. Nel 1999, l'AMS-01 ha stabilito un nuovo limite superiore di 10\u22126 per il rapporto di flusso antielio/elio nell'universo. L'AMS-02 cercher\u00e0 con la sensibilit\u00e0 di 10\u22129, un miglioramento di tre ordini di grandezza rispetto all'AMS-01, sufficiente a raggiungere i confini dell'universo in espansione e risolvere definitivamente il problema.\nMateria oscura.\nLa materia visibile nell'universo, come le stelle, arriva fino a quasi il 5 per cento della massa totale esistente, nota tramite molte altre osservazioni effettuate. L'altro 95% \u00e8 formata da materia oscura, stimata intorno al 20% dell'universo, in peso, o energia oscura, che ristabilirebbe l'equilibrio. L'esatta natura di entrambe \u00e8 sconosciuta. Uno dei principali candidati per la materia oscura \u00e8 il neutralino. Se esistono i neutralini, essi dovrebbero essere in collisione tra loro ed emettere un eccesso di particelle cariche rilevabili tramite l'AMS-02. Eventuali picchi nel positrone di fondo, anti-protone, o flussi di raggi gamma potrebbero segnalare la presenza di neutralini o altri candidati alla materia oscura.\nDal momento della sua consegna all'ISS maggio 2011 per 18 mesi fino a dicembre 2012 AMS ha analizzato 25 miliardi di raggi cosmici scoprendo la presenza di una gran quantit\u00e0 di positroni. Due le possibili spiegazioni: pulsar che nelle loro veloci rotazioni emettono coppie elettroni-positroni, oppure neutralini che nelle loro collisioni dovrebbero emettere positroni ad alte energie. Ci vorranno pi\u00f9 dati sulle alte energie per decidere la loro fonte effettiva.\nStrangelet.\nSperimentalmente sono stati scoperti sei tipi di quark (\"up\", \"down\", \"strange\", \"charmed\", \"bottom\" e \"top\"), eppure tutta la materia sulla Terra \u00e8 fatta di due tipi soltanto di quark (\"up\" e \"down\"). \u00c8 una questione fondamentale se vi sia materia costituita di tre quark (\"up\", \"down\" e \"strange\"). Questa materia \u00e8 nota come strangelet. Gli strangelet possono avere una massa estremamente grande e rapporti di carica/massa molto piccoli. Sarebbe una forma completamente nuova di materia. l'AMS-02 potrebbe fornire una risposta definitiva in merito all'esistenza di questa materia straordinaria.\nRadiazioni nell'ambiente spaziale.\nLe radiazioni cosmiche sono un ostacolo significativo a un volo spaziale su Marte con equipaggio umano. Sono necessarie misurazioni scrupolose sull'ambiente attraversato dai raggi cosmici onde poter pianificare adeguate contromisure. La maggior parte degli studi sui raggi cosmici sono fatti per mezzo di strumenti portati da palloni con tempi di volo misurati in giorni; questi studi hanno mostrato variazioni significative. L'AMS-02 sar\u00e0 operativo sull'ISS per una missione nominale di tre anni, raccogliendo un'immensa quantit\u00e0 di dati accurati e permettendo cos\u00ec misurazioni della variazione a lungo termine del flusso dei raggi cosmici su un campo di energia esteso, per i nuclei dai protoni al ferro.\nDopo la missione nominale, l'AMS-02 potr\u00e0 continuare a fornire misurazioni sui raggi cosmici. Oltre alla comprensione di come proteggersi dalle radiazioni, condizione necessaria per poter effettuare voli spaziali umani interplanetari, questi dati consentiranno di determinare con precisione la propagazione interstellare e le origini dei raggi cosmici.\nMissione prorogata.\nOriginariamente l'AMS-02 era stato concepito per ritornare sulla Terra su un volo shuttle dopo la prima missione e l'esaurimento del suo rifornimento di elio superfluido che serve a raffreddare il solenoide del magnete superconduttore. Questo elemento \u00e8 troppo grande e pesante per ritornare dopo il ritiro dello shuttle, cos\u00ec ora il piano \u00e8 quello di lasciare l'unit\u00e0 in un luogo esterno alla stazione spaziale e continuare le operazioni come rivelatore del flusso dei raggi cosmici in una missione prorogata. I rivelatori di particelle dell'AMS-02 saranno ancora in grado di rilevare le particelle senza l'ausilio del funzionamento del magnete superconduttore, grazie a una diversa configurazione di parte della strumentazione per il tracciamento delle particelle in campo magnetico. \nCancellazione del lancio e ripristino.\nPer molti anni era incerto se l'AMS-02 sarebbe mai stato lanciato nello spazio perch\u00e9 non era stata resa nota la possibilit\u00e0 di volare su uno dei rimanenti voli dello Space Shuttle. Dopo il disastro del Columbia del 2003 la NASA decise di ridurre i voli shuttle e ritirare i rimanenti shuttle entro il 2010. Un certo numero di voli vennero cancellati dal rimanente programma, compreso il volo per l'AMS-02. Nel 2006 la NASA si trov\u00f2 a studiare modi alternativi per spedire l'AMS-02 verso la stazione spaziale, ma risultavano troppo costosi.\nNel maggio del 2008 venne proposto un progetto di legge per lanciare lAMS-02\" verso l'ISS su un volo shuttle aggiuntivo nel 2010 o nel 2011. La legge venne approvata in seduta plenaria dalla Camera dei Rappresentanti l'11 giugno del 2008. Il disegno di legge pass\u00f2 poi prima al Comitato del Senato, per la scienza e i Trasporti (\"United States Senate Committee on Commerce, Science and Transportation\") dove fu ugualmente approvato. Successivamente fu modificato e approvato unanimemente dal Senato il 25 settembre del 2008, passando poi di nuovo alla Camera il 27 settembre del 2008 e infine firmato dal presidente George W. Bush il 15 ottobre del 2008. La legge autorizzava la NASA ad aggiungere un volo space shuttle alla lista prima che il programma dello space shuttle cessasse. Nel gennaio del 2009 la NASA modific\u00f2 l'AMS-02\"' per poterlo inserire nella navetta spaziale. Il 16 maggio 2011 venne lanciato con la missione shuttle STS-134.\nNote.\n \"Questo articolo incorpora materiale di pubblico dominio proveniente dal sito web o da documenti della NASA\""}
{"id": "2931855", "revid": "1543377", "url": "https://it.wikipedia.org/wiki?curid=2931855", "title": "Giovanni Agamennone", "text": "Biografia.\nGiovanni Agamennone si \u00e8 laureato in fisica all'universit\u00e0 di Roma nel 1884. Successivamente lavor\u00f2 prima come assistente all'osservatorio geodinamico di Ischia e poi all'Ufficio centrale di meteorologia e geofisica di Roma. \nNel 1895 fu chiamato dal governo turco dopo il terremoto che aveva devastato la regione, per organizzare il servizio sismologico locale. Qui fond\u00f2 una stazione sismica che utilizzava strumenti di sua invenzione. Dal 1899 al 1929 \u00e8 stato direttore dell'Osservatorio geodinamico di Rocca di Papa e quindi direttore del servizio sismico all'Ufficio centrale di meteorologia e geofisica a Roma.Ha ideato diversi tipi di sismografi e ha studiato la velocit\u00e0 di propagazione delle onde sismiche.\nTra le sue opere, \"La registrazione dei terremoti\" (1906)."}
{"id": "2931858", "revid": "352448", "url": "https://it.wikipedia.org/wiki?curid=2931858", "title": "Spettrometro Magnetico Alfa2", "text": ""}
{"id": "2931866", "revid": "6923", "url": "https://it.wikipedia.org/wiki?curid=2931866", "title": "Resolute desk", "text": "La Resolute desk \u00e8 una grande scrivania del XIX secolo, utilizzata dai presidenti degli Stati Uniti d'America. Si trova all'interno dello Studio Ovale nella Casa Bianca. La scrivania fu donata nel 1880 dalla Regina Vittoria al Presidente Rutherford B. Hayes e fu costruita dal fasciame di legno di quercia della nave britannica HMS \"Resolute\", incagliatasi e abbandonata nel 1854 in una spedizione nei ghiacci dell'Artico e poi recuperata da una baleniera statunitense.\nStoria.\nLa HMS \"Resolute\".\nNel maggio 1845 Sir John Franklin, un esploratore britannico, aveva intrapreso una spedizione per trovare un passaggio a Nord-Ovest. Franklin salp\u00f2 con due delle migliori navi della Royal Navy, la HMS \"Erebus\" e la HMS \"Terror\", rifornite di provviste sufficienti per tre anni. Fu tracciata una rotta attraverso la baia di Baffin, situata tra l'isola di Baffin e la costa occidentale della Groenlandia. Entrambe le navi e tutto l'equipaggio della spedizione scomparvero.\nFu perci\u00f2 inviato uno squadrone di sei navi per recuperare le navi di Franklin e scoprire il destino della spedizione. Di questa flotta facevano parte quattro navi a vela, la HMS \"Resolute\", \"Assistance\", \"Enterprise\" e \"Investigator,\" e due a vapore, la HMS \"Pioneer\" e \"Intrepid.\" Anche questa spedizione fall\u00ec in quanto la \"Resolute\" si incagli\u00f2 nei ghiacci del Mar Artico e l'equipaggio fu costretto ad abbandonarla. Nel settembre 1855 la \"Resolute\" fu avvistata e recuperata dalla baleniera americana \"George Henry\" capitanata da James Buddington.\nLa nave, ristrutturata dai danni, fu restituita all'Inghilterra nel dicembre 1856 in segno di buona volont\u00e0 (gli Stati Uniti e la Gran Bretagna erano appena usciti da un periodo di forti tensioni reciproche). La \"Resolute\" continu\u00f2 a prestare servizio nella Royal Navy per ventitr\u00e9 anni come nave da rifornimento per poi essere dismessa e smantellata nel 1879.\nLa scrivania.\nQuando la \"Resolute\" fu smantellata numerosi mobili furono costruiti a partire dal suo fasciame. La regina Vittoria, in particolare, commission\u00f2 la realizzazione di due scrivanie e di uno scrittoio. Decise poi di tenere lo scrittoio e una delle scrivanie per s\u00e9, destinando i due mobili rispettivamente al panfilo reale e al Castello di Windsor, e di donare l'altra scrivania all'allora Presidente degli Stati Uniti d'America Rutherford B. Hayes nel 1880.\nMolti presidenti dopo Rutherford Hayes hanno utilizzato la scrivania in varie stanze della Casa Bianca, ma fu Jackie Kennedy, che per prima decise di metterla all'interno dello Studio Ovale nel 1960 per il presidente John Fitzgerald Kennedy.\nFu rimossa dalla Casa Bianca per una sola volta, dopo l'assassinio del presidente Kennedy nel 1963, quando il presidente Johnson permise che la scrivania andasse a far parte della mostra itinerante nella John F. Kennedy Library. Successivamente fu in mostra al museo Smithsonian Institution.\nFu il presidente Jimmy Carter che, nel 1977, propose il ritorno della scrivania all'interno dell'Ufficio Ovale, dove venne utilizzata anche dai suoi successori: il presidente Ronald Reagan, il presidente Bill Clinton, il presidente George W. Bush, il presidente Barack Obama, il presidente Donald J. Trump e l'attuale presidente Joe Biden. Fa eccezione il presidente George H. W. Bush, che us\u00f2 la \"C&amp;O desk\".\nModifiche.\nDal 1880 la Resolute desk ha subito solo due modifiche:"}
{"id": "2931868", "revid": "355431", "url": "https://it.wikipedia.org/wiki?curid=2931868", "title": "Asiorictiteri", "text": ""}
{"id": "2931872", "revid": "767487", "url": "https://it.wikipedia.org/wiki?curid=2931872", "title": "E.S.T. Live '95", "text": "E.S.T. Live '95 \u00e8 un album live degli E.S.T., pubblicato nel 1995 dalla ACT. Una parte dei brani sono tratti dal primo album When Everyone Has Gone pubblicato nel 1993, mentre altri sono inediti. Non \u00e8 tratto da un singolo concerto, ma da pi\u00f9 concerti, svoltisi in varie cittadine svedesi. In Svezia, \u00e8 stato pubblicato originariamente con il titolo \"Mr. &amp; Mrs. Handkerchief\". Nella ristampa del 2003 \u00e8 stata inserita una traccia bonus: \"Dodge The Dodo\", tratta da un live In Montreux del 1999."}
{"id": "2931873", "revid": "1005847", "url": "https://it.wikipedia.org/wiki?curid=2931873", "title": "Elezioni politiche italiane del 2008 (Friuli-Venezia Giulia)", "text": "Le Elezioni politiche in Italia del 2008 si svolsero il 13-14 aprile 2008. La vittoria in Friuli-Venezia Giulia \u00e8 andata alla coalizione fra Il Popolo della Libert\u00e0 e la Lega Nord, come del resto \u00e8 accaduto a livello nazionale. Il Popolo della Libert\u00e0 ha raggiunto il 34.7% dei consensi ed \u00e8 il primo partito in regione, davanti al Partito Democratico (31.4%) e alla Lega Nord (13.0%).\nPolitici eletti in Friuli-Venezia Giulia.\nCamera dei Deputati.\nPopolo della Libert\u00e0\nPartito Democratico\nLega Nord\nItalia dei Valori\nUnione di Centro\nSenato.\nPopolo della Libert\u00e0\nPartito Democratico\nLega Nord"}
{"id": "2931881", "revid": "1543377", "url": "https://it.wikipedia.org/wiki?curid=2931881", "title": "Collisione aerea di Charkhi Dadri", "text": "Il 12 novembre 1996, il volo Saudi Arabian Airlines 763, un Boeing 747 in rotta da Delhi, India, a Dhahran, Arabia Saudita, e il volo Kazakhstan Airlines 1907, un Ilyushin Il-76 in rotta da \u015e\u0131mkent, Kazakistan, a Delhi, si scontrarono sopra il villaggio di Charkhi Dadri, a circa 100 km a ovest di Delhi. Nell'incidente persero la vita tutte le 349 persone a bordo di entrambi gli aerei, rendendo questa la seconda peggior collisione in volo mai avvenuta (dopo il Disastro aereo di Tenerife) e il peggior incidente aereo in India.\nGli aerei.\nIl primo velivolo coinvolto era un Boeing 747-168B, marche HZ-AIH, numero di serie 22748, numero di linea 555. Vol\u00f2 per la prima volta nel febbraio 1982 e venne consegnato alla Saudia il mese successivo. Era spinto da 4 motori turboventola Rolls-Royce RB211-524C2. Al momento dell'incidente, l'aereo aveva quasi 15 anni.\nIl secondo aereo era un Ilyushin Il-76TD, marche UN-76435, numero di serie 1023413428. Vol\u00f2 per la prima volta nel 1992 e oper\u00f2 da subito per la Kazakhstan Airlines. Al momento dell'incidente, l'aereo aveva circa 4 anni e aveva accumulato ore di volo.\nPasseggeri ed equipaggi.\nVolo Saudi Arabian Airlines 763.\nIl comandante del volo era un pilota veterano di 45 anni con pi\u00f9 di ore di volo. Un articolo pubblicato sul New York Times il 14 novembre 1996 affermava che 215 indiani che erano saliti a bordo del volo lavoravano in Arabia Saudita; molti di loro lavoravano o progettavano di lavorare come domestiche, autisti, e cuochi. L'articolo affermava anche che 40 nepalesi e tre americani si erano imbarcati sul volo saudita. Secondo un articolo pubblicato il giorno prima sullo stesso giornale, il manifesto dei passeggeri includeva 17 persone di altre nazionalit\u00e0, tra cui nove nepalesi, tre pakistani, due americani, un bengalese, un britannico e un saudita. Dodici membri dell'equipaggio, compresi cinque funzionari antiterrorismo, erano cittadini sauditi.\nVolo Kazakhstan Airlines 1907.\nAnche il comandante del volo 1907, 44 anni, era di grande esperienza, con oltre ore di esperienza di volo. Una compagnia del Kirghizistan noleggi\u00f2 il volo e il manifesto dei passeggeri includeva principalmente cittadini di etnia russo-kirghisa che intendevano fare acquisti in India. Tredici commercianti kirghisi erano a bordo del volo.\nL'incidente.\nIl Boeing 747-168B della Saudi Arabian Airlines (Saudia) stava effettuando la prima tratta del servizio passeggeri internazionale Delhi-Dhahran-Gedda come volo SVA763 con 312 persone a bordo; l'Ilyushin Il-76TD della Kazakhstan Airlines stava effettuando un servizio charter dall'aeroporto di Chimkent a Delhi come volo KZA1907. Il volo saudita part\u00ec da Delhi alle 18:32 ora locale (13:02 UTC). Quello kazako stava scendendo simultaneamente, per atterrare a Delhi. Entrambi i voli erano controllati dal controllore di avvicinamento VK Dutta. L'equipaggio del Boeing era composto dal comandante Khalid Al-Shubaily, dal primo ufficiale Nazir Khan e dall'ingegnere di volo Ahmed Edrees. L'equipaggio dell'Ilyushin era composto dal comandante Alexander Cherepanov, dal primo ufficiale Ermek Dzhangirov, dall'ingegnere di volo Alexander Chuprov, dal navigatore Zhahanbek Aripbaev e dall'operatore radio Egor Repp.\nIl volo kazako venne autorizzato a scendere a quando si trovava a 74 miglia nautiche dal segnale dell'aeroporto di destinazione, mentre quello saudita, viaggiando sulla stessa aerovia ma nella direzione opposta, venne autorizzato a salire a . Circa otto minuti dopo, intorno alle 18:40, KZA1907 rifer\u00ec di aver raggiunto l'altitudine assegnata di , ma in realt\u00e0 era pi\u00f9 in basso, a , e stava ancora scendendo. A questo punto, Dutta avvis\u00f2 il volo: \"Traffico identificato a ore 12, reciproco Saudia Boeing 747, 10 miglia nautiche. Rapporto [quando lo avete] in vista\".\nQuando il controllore cerc\u00f2 di contattare di nuovo il volo kazako, non ricevette risposta. Cerc\u00f2 di avvertire della distanza dell'altro volo, ma era troppo tardi. I due velivoli erano entrati in collisione, con la coda del KZA1907 che aveva tagliato l'ala sinistra e lo stabilizzatore orizzontale del volo saudita. I piloti persero rapidamente il controllo del Boeing paralizzato che entr\u00f2 in una spirale discendente con il fuoco che usciva dall'ala. Il Boeing si disintegr\u00f2 prima di schiantarsi al suolo a una velocit\u00e0 quasi supersonica di km/h. L'Ilyushin rimase strutturalmente intatto mentre entr\u00f2 in una discesa costante ma rapida e incontrollata fino a quando non si schiant\u00f2 in un campo. I soccorritori trovarono quattro passeggeri del volo kazako gravemente feriti, ma morirono tutti poco dopo. Due passeggeri del volo saudita sopravvissero all'incidente, ancora legati ai sedili, solo per morire poco dopo per lesioni interne. Alla fine, tutte le 312 persone a bordo del Boeing 747 e tutte le 37 persone sull'Ilyushin Il-76 rimasero uccise.\nIl comandante Timothy J. Place, pilota dell'Aeronautica degli Stati Uniti, fu l'unico testimone oculare dell'evento. Stava effettuando un avvicinamento con un Lockheed C-141B Starlifter quando vide che \"una grande nuvola si illumin\u00f2 di un bagliore arancione\".\nLa collisione ebbe luogo a circa 100 chilometri a ovest di Delhi. Il relitto dell'aereo saudita fin\u00ec vicino al villaggio di Dhani, distretto di Bhiwani, Haryana. Il relitto dell'aereo kazako colp\u00ec il suolo vicino al villaggio di Birohar, distretto di Rohtak, Haryana.\nLe indagini.\nSull'incidente indag\u00f2 la Commissione Lahoti, guidata dall'allora giudice dell'Alta Corte di Delhi Ramesh Chandra Lahoti. Le deposizioni vennero raccolte solo dal controllore del traffico aereo Guild e dalle due compagnie aeree. I registratori dei dati di volo vennero decodificati dalla Kazakhstan Airlines e dalla Saudia sotto la supervisione degli investigatori rispettivamente a Mosca, in Russia, e a Farnborough, in Inghilterra. La causa ultima venne ritenuta essere l'incapacit\u00e0 del pilota del volo Kazakhstan Airlines 1907 di seguire le istruzioni dell'ATC, sia a causa delle turbolenze che a causa di problemi di comunicazione.\nLa commissione stabil\u00ec che l'incidente era stato colpa del comandante kazako dell'Il-76, che (secondo le prove delle scatole nere) era sceso dall'altitudine assegnata di a e successivamente a e ancora pi\u00f9 in basso. Il rapporto attribu\u00ec la causa di questa grave violazione delle procedure operative alla mancanza di conoscenza della lingua inglese da parte dei piloti kazaki; si affidavano interamente al loro operatore radio per le comunicazioni con l'ATC. L'operatore radio non aveva la sua strumentazione di volo e doveva guardare da dietro le spalle dei piloti per le letture dell'altimetro. Funzionari kazaki affermarono che l'aereo era sceso mentre i loro piloti stavano combattendo la turbolenza all'interno di un banco di nubi cumuliformi.\nI controllori aerei indiani si lamentarono anche del fatto che i piloti kazaki a volte confondessero i loro calcoli perch\u00e9 abituati a usare altitudini in metri e distanze chilometriche, mentre la maggior parte degli altri paesi usa rispettivamente i piedi e le miglia nautiche per la navigazione aerea.\nA pochi secondi dall'impatto, l'aereo kazako sal\u00ec leggermente e i due aerei si scontrarono. Questo perch\u00e9 l'operatore radio del volo Kazakistan 1907 scopr\u00ec solo allora che non erano a e chiese al pilota di salire. Il comandante diede l'ordine di accelerare al massimo e l'aereo sal\u00ec, solo per colpire l'aereo saudita. La coda dell'aereo kazako tagli\u00f2 l'ala sinistra del 747, separando entrambe le parti dai rispettivi aerei. Se i piloti kazaki non fossero saliti leggermente, \u00e8 probabile che sarebbero passati sotto l'aereo saudita evitando la collisione.\nIl registratore dell'aereo saudita rivel\u00f2 che i piloti stavano recitando la preghiera richiesta, secondo la legge islamica, quando si affronta la morte. L'avvocato del controllore di volo neg\u00f2 la presenza di turbolenze, citando rapporti meteorologici, ma afferm\u00f2 che la collisione era avvenuta all'interno di una nuvola. Ci\u00f2 fu confermato dalla dichiarazione giurata del comandante Place, il gi\u00e0 citato unico testimone oculare dello scontro, che stava volando verso Nuova Delhi al momento dello schianto. I membri del suo equipaggio presentarono dichiarazioni giurate simili.\nInoltre, l'aeroporto internazionale Indira Gandhi non disponeva di un radar di sorveglianza secondario, che fornisce informazioni aggiuntive, come l'identit\u00e0 e l'altitudine dell'aereo, leggendo i segnali del transponder; invece l'aeroporto aveva un radar primario, che produce letture di distanza e rilevamento, ma non di altitudine. Inoltre, lo spazio aereo civile intorno a Nuova Delhi aveva un solo corridoio per le partenze e gli arrivi. La maggior parte delle aree separa le partenze e gli arrivi in corridoi separati. Lo spazio aereo aveva un solo corridoio civile perch\u00e9 gran parte dello spazio aereo era occupato dall'aeronautica indiana. Il rapporto raccomandava modifiche alle procedure e alle infrastrutture del traffico aereo nello spazio aereo di Nuova Delhi:\nConseguenze.\nLa Direzione generale dell'aviazione civile rese successivamente obbligatorio che tutti gli aeromobili in entrata e in uscita dall'India fossero dotati di un sistema di prevenzione delle collisioni in volo. Ci\u00f2 stabil\u00ec un precedente mondiale per l'uso obbligatorio del Traffic collision avoidance system.\nCultura di massa.\nMiditech, una compagnia con sede a Gurgaon, Haryana, ha prodotto un documentario sul disastro chiamato \"Head On!\", trasmesso sul National Geographic Channel.\nLa collisione aerea di Charkhi Dadri \u00e8 stata analizzata nella puntata \"Collisione in volo\" della settima stagione del documentario \"Indagini ad alta quota\" trasmesso dal National Geographic Channel."}
{"id": "2931889", "revid": "1342115", "url": "https://it.wikipedia.org/wiki?curid=2931889", "title": "Marco Pottino", "text": "Attivit\u00e0 politica.\nNel 1997 viene eletto al Parlamento del Nord nella lista \"Padania Liberale e Libertaria\".\nDal 2004 al 2006 \u00e8 Assessore provinciale alla sicurezza della Provincia di Pordenone.\nNel 2005 subentra a Fulvio Follegot come segretario della Lega Nord del Friuli Venezia Giulia, carica che mantiene fino al 2007.\nIl 17 gennaio 2007 il Gazzettino pubblica un servizio dedicandogli il titolo di maggiore assenteista tra gli eletti in Friuli-Venezia Giulia..\nIl 16 novembre 2007 si unisce a Forza Italia. Ricandidato alle elezioni del 2008 nel Popolo della Libert\u00e0, non viene eletto. Poco dopo il gruppo parlamentare del PdL lo assume come collaboratore, un possibile ringraziamento per aver votato la sfiducia al Governo Prodi II.\nAlle regionali in Friuli del 2018 \u00e8 candidato con la lista di centrodestra \"Progetto FVG\" nella circoscrizione di Pordenone. Le 92 preferenze raccolte non sono per\u00f2 sufficienti per farlo entrare in Consiglio regionale del Friuli-Venezia Giulia."}
{"id": "2931890", "revid": "767487", "url": "https://it.wikipedia.org/wiki?curid=2931890", "title": "BODIPY", "text": "Con il nome di BODIPY (abbreviazione di \"boro-dipirrometene\") si indica una classe di coloranti fluorescenti la cui struttura base \u00e8 costituita dal \"4,4-difluoro-4-bora-3a,4a-diaza-s-indacene\".\nTra le caratteristiche vi \u00e8 un basso spostamento di Stokes e un'alta resa quantica."}
{"id": "2931891", "revid": "44008", "url": "https://it.wikipedia.org/wiki?curid=2931891", "title": "Giorgos Papaconstantinou", "text": ""}
{"id": "2931896", "revid": "227149", "url": "https://it.wikipedia.org/wiki?curid=2931896", "title": "N.P.H.", "text": ""}
{"id": "2931897", "revid": "227149", "url": "https://it.wikipedia.org/wiki?curid=2931897", "title": "N.P.H. - Nuestros Peque\u00f1os Hermanos", "text": ""}
{"id": "2931899", "revid": "44008", "url": "https://it.wikipedia.org/wiki?curid=2931899", "title": "Kostas Simitis", "text": ""}
{"id": "2931905", "revid": "554814", "url": "https://it.wikipedia.org/wiki?curid=2931905", "title": "Giorgia Vecchini", "text": "Biografia.\nMuove i primi passi nel mondo del cosplay nel 1997 a Lucca Comics interpretando Sailor Mars di \"Sailor Moon\" sino ad arrivare a posare per \"Vogue\" nei panni di Wonder Woman. Interpretando l'arpia Siren (dal film \"Devilman\") nell'agosto del 2005 ha vinto il titolo di best individual cosplayer, nella categoria dei singoli e anche come squadra con l'Italia, durante la prima edizione competitiva del World Cosplay Summit a Nagoya, promosso dalla TV Aichi.\nNel novembre 2005 interpreta le Kappa Angels, insieme alle altre tre cosplayer Francesca Dani, Sonia Segreto e Mirella Ranzani, nell'ambito di un concorso per autori emergenti della rivista \"Kappa Magazine\". I personaggi femminili del fumetto \"Eracle 911\" del 2007 di Enzo Troiano sono ispirati alle sue fattezze. Nel novembre 2008 collabora al photobook a tema cosplay \"Fenomenal Cosplay\" pubblicato dalla casa editrice Struwwelpeter, con introduzione a cura di Alessandro Bottero.\nFa parte delle cover band \"Le Canne di Sampei\" e \"7 Nippon\" gruppi amatoriali specializzati nel cantare cover di sigle di cartoni animati. In quanto rappresentante molto nota dell'ambiente del cosplay italiano \u00e8 apparsa pi\u00f9 volte come ospite in trasmissioni televisive e radiofoniche, sia italiane che estere. Nel 2011 ha interpretato il ruolo della cameriera coprotagonista, con il rapper G-Max di \"Base Luna\", trasmissione televisiva andata in onda su Rai 2 in seconda serata.\nNel 2015 \u00e8 stata la prima presentatrice in video per un programma della rete nazionale Rai4, conducendo le puntate speciali della trasmissione Mainstream realizzate in occasione della manifestazione Lucca Comics &amp; Games.\nNel 2018 compare sulla rivista \"Ratboy\", parodia della rivista per adulti \"Playboy\" ispirata al personaggio Rat-Man.\nIl 2 settembre 2019 annuncia nei suoi social di essere ufficialmente entrata nel Guinness dei primati per la pi\u00f9 grande collezione dedicata alla serie anime \"L'incantevole Creamy\" con un totale di 3021 pezzi."}
{"id": "2931906", "revid": "287204", "url": "https://it.wikipedia.org/wiki?curid=2931906", "title": "Raiffeisen Svizzera", "text": "Raiffeisen \u00e8 un'unione svizzera di casse di risparmio.\nLe 246 Banche Raiffeisen indipendenti organizzate sulla base di una societ\u00e0 cooperativa formano insieme a un totale di 896 agenzie la pi\u00f9 fitta rete di sportelli bancari della Svizzera. Nel XXI secolo il Gruppo Raiffeisen \u00e8 divenuto il terzo gruppo bancario svizzero con un totale di bilancio attuale di CHF 229 miliardi e rientra tra le banche retail svizzere leader. Da giugno 2014 Raiffeisen \u00e8 una delle banche svizzere rilevanti per il sistema e deve dunque soddisfare speciali requisiti per quanto riguarda i fondi propri. Raiffeisen Svizzera conta 3.8 milioni di clienti in Svizzera, di cui circa 1.9 milioni sono soci e quindi comproprietari della loro Banca Raiffeisen regionale.\nOrganizzazione in un'unione.\nLe 246 Banche Raiffeisen giuridicamente indipendenti in Svizzera si sono unite in Raiffeisen Svizzera (un tempo chiamata Federazione delle Banche Raiffeisen). Raiffeisen Svizzera, cos\u00ec come le Banche Raiffeisen partecipanti, \u00e8 una societ\u00e0 cooperativa. Essa coordina le attivit\u00e0 del Gruppo, crea le condizioni quadro per le attivit\u00e0 operative delle Banche Raiffeisen locali (ad esempio tecnologia dell'informazione, infrastrutture, rifinanziamenti) e fornisce loro consulenza e supporto in ogni ambito aziendale. Inoltre rientrano tra i compiti di Raiffeisen Svizzera la gestione dei rischi e il controllo. Raiffeisen Svizzera dispone di succursali che gestisce direttamente nelle regioni urbane Basilea, Berna, San Gallo, Thalwil, Winterthur e Zurigo. Queste non sono cooperative indipendenti. La sede principale di Raiffeisen Svizzera \u00e8 di fatto dal 1912 e giuridicamente dal 1936 a San Gallo.\nStoria.\nLe idee di Hermann Schulze-Delitzsch e Friedrich Wilhelm Raiffeisen, in particolare il principio dell'autoaiuto, sono state accolte con interesse in Europa, trovando numerosi imitatori soprattutto nelle zone rurali. Su iniziativa del parroco Johann Traber, nel 1899 nacque a Bichelsee la prima Cassa Raiffeisen della Svizzera. Nel 1902 dieci istituti si unirono a formare la Federazione svizzera Raiffeisen. Dal 1912 a San Gallo vi era un'agenzia comune della Federazione, che fu ampliata nel corso dei successivi 40 anni dal direttore Josef Stadelmann. Nel 2017 l'Autorit\u00e0 federale di vigilanza sui mercati finanziari avvi\u00f2 un procedimento di enforcement contro il Gruppo bancario relativamente a temi legati alla corporate governance [8] e contro l'ex Presidente della Direzione, Pierin Vincenz, relativamente alla gestione dei conflitti d'interesse, durante il suo periodo presso Raiffeisen Svizzera. A seguito delle dimissioni di Vincenz come Presidente della Helvetia Assicurazioni e alla sua promessa di non ambire a nessuna funzione di responsabilit\u00e0 presso una banca o assicurazione, l'Autorit\u00e0 di vigilanza sui mercati finanziari chiuse il procedimento contro Vincenz, mentre quello contro Raiffeisen Svizzera fu portato avanti. Dopo otto mesi di indagini, l'Autorit\u00e0 di vigilanza sui mercati finanziari, a giugno 2018 concluse il procedimento di enforcement contro Raiffeisen.\nPrincipi aziendali.\nLe Banche Raiffeisen organizzate in forma cooperativa assistono la popolazione delle rispettive regioni in un raggio di attivit\u00e0 chiaramente definito. In questo modo, rimanendo all'interno del rispettivo raggio di attivit\u00e0, i fondi della clientela contribuiscono direttamente allo sviluppo della regione. Le Banche Raiffeisen supportano inoltre le associazioni locali e gli enti sociali e sono al contempo datori di lavoro regionali e contribuenti nei rispettivi comuni.\nRientrano tra i principi il radicamento locale e la vicinanza alla clientela, la struttura cooperativa e l'unione di valori cooperativi e mentalit\u00e0 economico-aziendale. La responsabilit\u00e0 dirigenziale presso Raiffeisen \u00e8 distribuita secondo un principio federalistico. Raiffeisen non mira a una crescita a qualunque costo. Rientrano inoltre tra i principi di Raiffeisen una politica creditizia prudente e il controllo dei rischi.\nPartecipazioni.\nRaiffeisen Svizzera collabora con diverse aziende per offrire i loro servizi alle Banche Raiffeisen affiliate. Raiffeisen Svizzera partecipa direttamente alle seguenti aziende:[12] "}
{"id": "2931907", "revid": "44008", "url": "https://it.wikipedia.org/wiki?curid=2931907", "title": "Giorgio Papaconstantinou", "text": ""}
{"id": "2931909", "revid": "125739575", "url": "https://it.wikipedia.org/wiki?curid=2931909", "title": "Fulvio Follegot", "text": "Biografia.\nFulvio Follegot \u00e8 laureato in giurisprudenza, coniugato con Lorella e padre di due figli, Valentina e Andrea.\nInteressato fin da giovane alla politica, si iscrive alla Democrazia Cristiana e negli anni 1985-1988 ha ricoperto la carica di assessore e Sindaco del Comune di Gaiarine (Treviso).\nNel 1998 \u00e8 stato eletto Consigliere regionale della IX legislatura nel Consiglio Regionale della Regione Autonoma Friuli Venezia Giulia nelle file della Lega Nord nella circoscrizione di Pordenone, carica per la quale \u00e8 stato riconfermato il 10 giugno 2003 entrando, quindi, a far parte della X legislatura.\nDal 2003 al 2005 \u00e8 stato commissario regionale del Friuli Venezia Giulia per la Lega Nord.\nAlla fine del suo secondo mandato, Follegot \u00e8 stato candidato, per lo stesso partito, alle elezioni politiche del 2008 dove viene eletto deputato della XVI legislatura della Repubblica Italiana nella circoscrizione Circoscrizione Friuli Venezia Giulia per la Lega Nord. In qualit\u00e0 di Deputato \u00e8 stato membro e vicepresidente della Commissione Giustizia della Camera, membro della Giunta per le Autorizzazioni a procedere e membro del Comitato parlamentare per i procedimenti d'accusa.\nDal 31 maggio 2010 ricopre la carica di Consigliere comunale, sempre per la Lega Nord, nel Consiglio Comunale del Comune di Caneva (PN).\nAlle elezioni politiche italiane del 2013 viene candidato come capolista al Senato in Friuli Venezia Giulia, ma non viene eletto.\n\u00c8 scomparso nel 2015 all'et\u00e0 di 61 anni a seguito di una grave malattia."}
{"id": "2931912", "revid": "1305772", "url": "https://it.wikipedia.org/wiki?curid=2931912", "title": "Raiffeisen", "text": ""}
{"id": "2931920", "revid": "174925", "url": "https://it.wikipedia.org/wiki?curid=2931920", "title": "Banca Raiffeisen", "text": ""}
{"id": "2931928", "revid": "1310927", "url": "https://it.wikipedia.org/wiki?curid=2931928", "title": "Bayer 04 Leverkusen Fu\u00dfball 2006-2007", "text": "Stagione.\nNella stagione 2006-2007, il Bayer Leverkusen si \u00e8 classificato al quinto posto in Bundesliga, qualificandosi per la successiva edizione della Coppa UEFA. \u00c8 stato eliminato nel secondo turno di Coppa di Germania.\nIn Coppa UEFA ha raggiunto i quarti di finale, eliminato dall'Osasuna.\nJuan fu l'unico convocato della societ\u00e0 per la Copa Am\u00e9rica 2007\nMaglie e sponsor.\nLo sponsor che compare sulle maglie della societ\u00e0 \u00e8 RWE societ\u00e0 di fornitura energetica.\nLo sponsor tecnico \u00e8 il marchio Tedesco Adidas.\nRosa.\n\"* ceduti durante la stagione\"\n\"\u00b0 arrivati a gennaio\""}
{"id": "2931933", "revid": "729019", "url": "https://it.wikipedia.org/wiki?curid=2931933", "title": "Rinkeby (metropolitana di Stoccolma)", "text": "Rinkeby \u00e8 una stazione della metropolitana di Stoccolma.\nSituata presso l'omonimo quartiere, a sua volta incluso all'interno della circoscrizione di Rinkeby-Kista, la fermata \u00e8 posizionata sul percorso della linea blu T10 della rete metroviaria locale tra le stazioni Rissne e Tensta.\nLa sua apertura ufficiale ebbe luogo il 31 agosto 1975, cos\u00ec come molte altre stazioni posizionate sul percorso della linea T10. Originariamente il percorso della linea blu era per\u00f2 differente rispetto a quello attuale: infatti il 19 agosto 1985 divennero operative cinque nuove stazioni, da Huvudsta fino a Rissne (comprese) e si ridisegn\u00f2 un nuovo assetto. Prima di quel giorno, viaggiando in direzione sud-ovest, si transitava per la fermata di Hallonbergen, procedendo poi lungo quello che oggi \u00e8 il percorso dell'altra linea blu, la T11, fino al capolinea.\nRinkeby dispone di due piattaforme sotterranee, collocate sotto il centro commerciale \"Rinkeby centrum\". L'ingresso \u00e8 invece ubicato sulla piazzetta \"Rinkebytorget\". \u00c8 stata progettata dagli architetti Michael Granit e Per H. Reimers, mentre gli interni presentano contributi artistici dell'artista Nisse Zetterberg.\nIl suo utilizzo medio quotidiano durante un normale giorno feriale \u00e8 pari a 7.000 persone circa."}
{"id": "2931937", "revid": "125406908", "url": "https://it.wikipedia.org/wiki?curid=2931937", "title": "Tour di Elisa", "text": "Questa pagina contiene tutti i tour della cantautrice italiana Elisa.\n\"Pipes &amp; Flowers Tour\".\nPipes &amp; Flowers Tour \u00e8 il primo tour della cantautrice italiana Elisa, a supporto del suo primo album in studio \"Pipes &amp; Flowers\", uscito in Italia il 22 settembre 1997.\nDurante il suo primo tour, Elisa fa anche da supporter a due date italiane di Zucchero Fornaciari ed a tutte le date europee di Eros Ramazzotti; che in quel periodo promuovevano rispettivamente gli album \"Spirito DiVino\" ed \"Eros\" con lo \"Spirito DiVino Tour '97\" e l\"'Eros World Tour\".\nBilly Bigliardi\n\"Asile's World Tour\".\nAsile's World Tour \u00e8 il secondo tour della cantautrice italiana Elisa, a supporto del suo secondo album in studio \"Asile's World\", uscito in Italia il 5 maggio 2000.\n\"Then Comes the Sun Tour\".\nThen Comes the Sun Tour \u00e8 il terzo tour della cantautrice italiana Elisa, a supporto del suo terzo album in studio \"Then Comes The Sun\", uscito in Italia il 9 novembre 2001.\n\"Lotus Tour\".\nLotus Tour \u00e8 il quarto tour della cantautrice italiana Elisa, a supporto del suo quarto album in studio \"Lotus\", uscito in Italia il 14 novembre 2003.\n\u00c8 il primo tour teatrale di Elisa, voluto appositamente dalla cantautrice per la natura particolarmente intimista dell'album.\nBilly Bigliardi\n\"Pearl Days Tour\".\nPearl Days Tour \u00e8 il quinto tour della cantautrice italiana Elisa, a supporto del suo quinto album in studio \"Pearl Days\", uscito in Italia il 15 ottobre 2004.\nBilly Bigliardi\n\"Lotus Pearl Days Tour\".\nLotus Pearl Days Tour \u00e8 il sesto tour della cantautrice italiana Elisa.\nBilly Bigliardi\n\"Unplugged Tour\".\nUnplugged Tour \u00e8 il settimo tour della cantautrice italiana Elisa.\n\"Soundtrack Live Tour\".\nSoundtrack Live Tour \u00e8 l'ottavo tour della cantautrice italiana Elisa, a supporto del suo primo greatest hits, dal titolo \"Soundtrack '96-'06\", uscito in Italia il 17 novembre 2006.\nLe date del tour, in totale, sono 15. Per la prima volta sul paco, insieme ad Elisa, c'\u00e8 anche un coro gospel. All'inizio del tour era prevista anche la data del 27 gennaio 2007 al Pala Ruffini di Torino, ma in seguito la data \u00e8 stata spostata al 23 aprile 2007 al Pala Olimpico. I concerti tenuti il 26 gennaio e il 24 aprile 2007 al Mediolanum Forum di Milano sono stati registrati e sono andati a costituire la raccolta live \"Soundtrack '96-'06 Live\".\n\"Soundtrack Live Tour \u2013 2\u00aa parte\".\nSoundtrack Live Tour \u2013 2\u00aa parte \u00e8 il nono tour della cantautrice italiana Elisa, a supporto del suo primo Greatest Hits, dal titolo \"Soundtrack '96-'06\", uscito on Italia il 17 novembre 2006. Per la prima volta, sul paco insieme ad Elisa c'\u00e8 anche un'Orchestra d'archi composta da 8 elementi. Le date del tour, in totale, sono 14.\nNella data del 24 settembre 2007 a Codroipo, Villa Manin, hanno partecipato al concerto Corrado Rustici e Luciano Ligabue.\n\"Mechanical Dream Tour\".\nMechanical Dream Tour \u00e8 il decimo tour di Elisa.\nIl titolo del tour rappresenta due modi di vedere la musica, una parte pi\u00f9 sognante, che appartiene alla melodia, e un'altra pi\u00f9 meccanica che appartiene al ritmo. Per la prima volta Elisa fonde in un unico spettacolo diversi tipi di arte: la musica, le parole, le immagini e il ballo. \u00c8 anche la prima volta che durante un tour Elisa canta le cover di \"Mad World\" dei Tears for Fears (in seguito incisa in studio e inclusa nell'album \"Heart\"), \"Wuthering Heights\" di Kate Bush, \"What's Up?\" delle 4 Non Blondes e \"Calling You\" di Jevetta Steele, dalla colonna sonora di Bagdad Caf\u00e9.\nLe date all'Adriatic Arena e all'Arena di Verona, sono state aperte dai Ribella and Shadow Zone, vincitori del \"Cornetto Free Music Audition 2008\". Inoltre le quattro date del \"Mechanical Dream Tour\" sono state aperte da Max Bonano, corista di Elisa durante la prima e la seconda parte del \"Soundtrack Live Tour\".\nLo spettacolo ha ricevuto due premi:\nBand.\nRibella and Shadow Zone (gruppo di supporto):\n\"US/Canada Fall Tour\".\nUS/Canada Fall Tour \u00e8 l'undicesimo tour della cantautrice italiana Elisa, a supporto del suo album di debutto americano, dal titolo \"Dancing\", pubblicato in Nord America nell'estate 2008. Questo \u00e8 il primo tour di Elisa in America. Le date del tour, in totale, sono 16.\nAll'inizio nel tour era prevista anche la data del 23 novembre 2008 a Vancouver, Columbia Britannica, al club The Biltmore, in seguito cancellata.\n\"Heart - Alive Tour\".\nHeart - Alive Tour \u00e8 il dodicesimo tour della cantautrice italiana Elisa, a supporto del suo sesto album in studio \"Heart\", pubblicato in Italia il 13 novembre 2009. Le date del tour in totale sono 15.\nIn questo spettacolo Elisa propone i brani del nuovo album (ad eccezione di \"And All I Need\" e \"Dot in the Universe\") ma non mancano i successi degli anni precedenti, per oltre due ore e mezza di concerto dal vivo. Il tour \u00e8 accompagnato da balletti e coreografie animati da quattro ballerini a cui prendono parte anche Elisa e le coriste, alcuni effetti speciali, come quando l'artista d\u00e0 il via al concerto appesa ad un gancio intonando \"Vortexes\" dall'alto, e proiezioni su schermi tridimensionali che fanno da sfondo al palcoscenico, interamente rivestito di tulle bianco. Per la prima volta Elisa canta dal vivo le cover di \"Eleanor Rigby\" dei The Beatles, \"Pour Que l'Amour Me Quitte\" della cantante francese Camille, \"Beat It\" di Michael Jackson e il suo brano \"Time\", tratto dall'album \"Then Comes the Sun\" del 2001.\nNell'introduzione al concerto la voce della cantautrice legge un brano incentrato sulla bellezza accompagnato da proiezioni del suo viso. Il brano gioca col titolo dell'album \"Heart\" e alcune parole del testo di \"Anche se non trovi le parole\" (\"la bellezza \u00e8 il cuore intero\"). Durante lo spettacolo vengono proiettati interventi parlati di Paola Cortellesi (prima e durante \"Mad World\") e Fiorello (prima di \"Together\"). Inoltre in \"Pour Que l'Amour Me Quitte\" Elisa \u00e8 accompagnata da Giorgia (che compare sempre in un filmato proiettato) e durante \"Ti vorrei sollevare\" sugli schermi compare Giuliano Sangiorgi. Prima di \"Lisert\" viene proiettato un filmato in cui alcune persone anziane (tra cui la nonna di Elisa) raccontano episodi della loro vita.\nAlcune date iniziali del tour, previste dal 6 aprile 2010 in poi, sono in seguito slittate tra quelle finali, alle quali ne \u00e8 stata aggiunta una a Mantova.\n\"Heart - Alive Summer Tour\".\nHeart - Alive Summer Tour \u00e8 il tredicesimo tour della cantautrice italiana Elisa, a supporto del suo sesto album in studio \"Heart\", pubblicato in Italia il 13 novembre 2009. Le date del tour in totale sono 11. La data di Trieste \u00e8 stata realizzata in collaborazione con FVG Turismo, Azalea Promotion e Comune di Trieste ed \u00e8 stata l'occasione per un gesto di solidariet\u00e0 a favore della ONLUS \"Il Focolare\", cui verr\u00e0 devoluta parte degli incassi della serata.\n\"Ivy I &amp; II Tour\".\nIvy I &amp; II Tour \u00e8 il quattordicesimo tour della cantautrice italiana Elisa, a supporto del suo settimo album in studio \"Ivy\", pubblicato in Italia il 30 novembre 2010. Le date del tour, in totale, sono 54. Questo \u00e8 il tour pi\u00f9 lungo di tutta la carriera di Elisa.\nIl concerto dell'ultima data, tenutosi il 23 maggio 2011 al teatro Romolo Valli di Reggio Emilia, \u00e8 stato trasmesso in diretta in streaming attraverso il sito web del \"Corriere della Sera\".\n\"L'anima vola Tour\".\nL'anima vola Tour \u00e8 il quindicesimo tour della cantautrice italiana Elisa, a supporto del suo primo album in italiano L'anima vola pubblicato in Italia il 15 ottobre 2013. Le date del tour in totale sono 24.\nL'anima vola Tour si presenta curato nei minimi dettagli. Un live innovativo con un palco che porta l'artista ad abbracciare il suo pubblico, arrivando tra le prime file del parterre. Un concerto nel quale coesistono il semi-acustico e il rock con chitarra al collo: le due anime di Elisa. La scenografia scelta per questo tour prevedeva un palco enorme, una passerella a forma di \u00abE\u00bb specchiata, un megaschermo che si divide in otto parti mobili. Presenti anche molti cambi d'abito, tutti ideati dalla cantautrice veneto giuliana. Questa scenografia \u00e8 presente unicamente nella prima parte del tour, quella che va dal 5 marzo al 29 marzo. In estate, cambia la scaletta, che varia da concerto a concerto, cambia la scenografia, tornando ad un palco pi\u00f9 classico ed essenziale, e cambia anche parte della band.\nScaletta per i concerti nei palasport (5 marzo - 29 marzo) e all'Arena di Verona.\nDi seguito vengono elencante le canzoni scelte per la scaletta di tutti i concerti nei palasport e per l'evento finale all'Arena di Verona.\nScaletta nei concerti estivi.\nVariabile da concerto a concerto\n\"L'anima vola Live in the Clubs\".\nL'anima vola Live in the Clubs \u00e8 il sedicesimo tour della cantautrice italiana Elisa, a supporto del suo primo album in italiano L'anima vola pubblicato in Italia il 15 ottobre 2013. Le date del tour in totale sono 10 (in origine 11).\nIn questo tour Elisa ha scelto di esibirsi in \"venues\" dall'atmosfera pi\u00f9 intima e nelle quali pubblico e musica sono protagonisti. Tra le tappe previste in Italia la cantautrice ha incluso anche Roma e Milano, mentre tra le principali citt\u00e0 europee ha scelto anche Londra, Madrid e Parigi.\nSul palco de \"L'anima vola Live in the Clubs\", assieme ad Elisa, ha suonato la band formata da Andrea Rigonat alla chitarra, Victor Indrizzo alla batteria, Curt Schneider al basso e Christian Rigano alle tastiere. I cori sono eseguiti da Bridget Cady, Roberta Montanari e Lidia Schillaci.\n\"On Tour\".\nL'On Tour \u00e8 il diciassettesimo tour della cantautrice italiana Elisa, a supporto del suo nono album in studio, \"On\".\n\"UK-Ireland Tour\".\nLo UK-Ireland Tour \u00e8 un tour della cantautrice italiana Elisa, a supporto del suo nono album in studio \"On\".\nIl tour, annunciato sulla pagina Facebook della cantante il 28 ottobre 2016, prevede 4 date nel 2017.\n\"Together Here We Are\".\nIl Together Here We Are \u00e8 un tour della cantautrice italiana Elisa per festeggiare i 20 anni di carriera.\nData zero.\nLe quattro date all'Arena di Verona vengono anticipate da un'unica data Zero nel Modigliani Forum, a Livorno, il 9 settembre 2017.\n\"European Tour 2018\".\nL\u2019European Tour 2018 \u00e8 un tour della cantautrice italiana Elisa in giro per l'Europa e nel Regno Unito.\nIl tour \u00e8 stato annunciato dall'artista il 22 febbraio 2018.\n\"Diari Aperti Live nei Teatri\".\nIl Diari Aperti Live nei Teatri \u00e8 un tour della cantautrice italiana Elisa, a supporto del suo decimo album di studio Diari Aperti.\nDate del tour.\nIl tour presenta un'unica data zero il 15 marzo a Latisana (Udine), presso il teatro Odeon della citt\u00e0. Opening Act: Terra Naomi e The Leading Guy.\nScaletta.\nAlcuni brani cambiano di data in data. In linea generale questa \u00e8 stata la scaletta:\n\"Diari Aperti Live nei Palasport\".\nIl Diari Aperti Live nei Teatri \u00e8 un tour della cantautrice italiana Elisa, a supporto del suo decimo album di studio Diari Aperti, a cui ha fatto seguito la sua riedizione \"Diari aperti (Segreti Svelati)\" con complessivamente 21 tracce derivanti dal decimo album \"Diari Aperti\" e l'EP \"Secret Diaries.\" \nDate del tour.\nIl tour presenta un'unica data zero il 19 novembre a Jesolo, presso il PalaInvent. "}
{"id": "2931942", "revid": "729019", "url": "https://it.wikipedia.org/wiki?curid=2931942", "title": "Tommaso Caracciolo", "text": "Biografia.\nNato in una famiglia aristocratica napoletana durante la dominazione spagnola, si arruol\u00f2 giovanissimo nell'Esercito spagnolo come fante semplice nel \"tercio\" di Vincenzo Carafa. Nominato nel 1600 capitano dal Conte di Lemos, vicer\u00e9 di Napoli, l'anno successivo si rec\u00f2 nelle Fiandre dove prese parte all'Assedio di Ostenda. Promosso sergente maggiore dall'arciduca d'Austria Alberto, principe sovrano delle Fiandre meridionali, partecip\u00f2 a numerosi scontri rimanendo pi\u00f9 volte ferito. Venne poi inviato nello Stato dei Presidi per dirigere i lavori di rafforzamento di Porto Longone; qui, con soli 50 uomini, riusc\u00ec a sconfiggere il principe di Piombino Carlo Appiano, che voleva riconquistarli, e che fece imprigionare a Scarlino.\nAlla fine del 1614 si rec\u00f2 in Lombardia alla testa di un tercio di circa 3.000 uomini per partecipare alla prima guerra del Monferrato contro il duca Carlo Emanuele I di Savoia. Assal\u00ec la fortezza di Maro, determinando la morte del governatore Leonardo Broglia (20 dicembre 1614) e la resa del castello (gennaio 1615). Si diresse poi nelle Langhe, conquistando Mombaldone, Denice e Roccaverano, infine si rec\u00f2 in soccorso di Rodrigo de Orozco y Ribera, marchese di Mortara. Presiedette infine col suo \"tercio\" San Germano, contribuendo quindi alla presa di Vercelli (25 luglio 1617). Interruppe le operazioni in Piemonte nel 1618 per recarsi col suo \"tercio\" nella Sicilia Orientale per bloccare un'invasione ottomana. Ai primi del 1619 prese parte alla guerra boemo-palatina con Carlo Spinelli. Gioc\u00f2 un ruolo decisivo nella battaglia della Montagna Bianca (8 novembre 1620), resistendo alla cavalleria ungherese e cosacca. Il 15 febbraio 1625 ottenne da Filippo IV di Spagna il prestigioso titolo di duca di Rocca Rainola.\nIl 9 aprile 1625, durante una campagna militare in Liguria (Guerra per il marchesato di Zuccarello), fu preso prigioniero dai Francesi a Voltaggio; venne liberato cinque mesi dopo in seguito al pagamento di un riscatto da parte di Filippo IV di Spagna. Nel 1631 ottenne la nomina a governatore generale di Genova. Mor\u00ec per cause naturali durante il viaggio di avvicinamento al capoluogo ligure.\nCollegamenti esterni.\nTommaso Caracciolo era duca di Roccaravinola non di Roccarainola. Consultare il mio contributo in google. Sono Domenico Capolongo di Roccarainola."}
{"id": "2931945", "revid": "167951", "url": "https://it.wikipedia.org/wiki?curid=2931945", "title": "Elsa de' Giorgi", "text": ""}
{"id": "2931947", "revid": "2117874", "url": "https://it.wikipedia.org/wiki?curid=2931947", "title": "10464 Jessie", "text": "10464 Jessie \u00e8 un asteroide della fascia principale. Scoperto nel 1979, presenta un'orbita caratterizzata da un semiasse maggiore pari a 2,2935616\u00a0UA e da un'eccentricit\u00e0 di 0,1260858, inclinata di 4,64981\u00b0 rispetto all'eclittica.\nL'asteroide \u00e8 dedicato a Jessica Lynne \"Jessie\" Peterson (1994-2009), una studentessa di Harvard, Massachusetts, la cui morte improvvisa per un incidente ha colpito la comunit\u00e0 di appartenenza, dove l'asteroide era stato scoperto."}
{"id": "2931949", "revid": "287204", "url": "https://it.wikipedia.org/wiki?curid=2931949", "title": "10572 Kominejo", "text": "10572 Kominejo \u00e8 un asteroide della fascia principale. Scoperto nel 1994, presenta un'orbita caratterizzata da un semiasse maggiore pari a 2,1780615\u00a0UA e da un'eccentricit\u00e0 di 0,0680927, inclinata di 2,15816\u00b0 rispetto all'eclittica."}
{"id": "2931951", "revid": "287204", "url": "https://it.wikipedia.org/wiki?curid=2931951", "title": "31109 Janpalou\u0161", "text": "31109 Janpalou\u0161 \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,3037595\u00a0UA e da un'eccentricit\u00e0 di 0,0734501, inclinata di 6,90243\u00b0 rispetto all'eclittica."}
{"id": "2931952", "revid": "287204", "url": "https://it.wikipedia.org/wiki?curid=2931952", "title": "31109 Janpalous", "text": ""}
{"id": "2931953", "revid": "287204", "url": "https://it.wikipedia.org/wiki?curid=2931953", "title": "43971 Gabzdyl", "text": "43971 Gabzdyl \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,6469743\u00a0UA e da un'eccentricit\u00e0 di 0,1750917, inclinata di 2,33724\u00b0 rispetto all'eclittica."}
{"id": "2931954", "revid": "287204", "url": "https://it.wikipedia.org/wiki?curid=2931954", "title": "10886 Mitsuroohba", "text": "10886 Mitsuroohba \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 3,1771371\u00a0UA e da un'eccentricit\u00e0 di 0,0222480, inclinata di 6,64509\u00b0 rispetto all'eclittica."}
{"id": "2931955", "revid": "287204", "url": "https://it.wikipedia.org/wiki?curid=2931955", "title": "13224 Takamatsuda", "text": "13224 Takamatsuda \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 3,1593593\u00a0UA e da un'eccentricit\u00e0 di 0,0100670, inclinata di 6,56013\u00b0 rispetto all'eclittica."}
{"id": "2931956", "revid": "287204", "url": "https://it.wikipedia.org/wiki?curid=2931956", "title": "13235 Isiguroyuki", "text": "13235 Isiguroyuki \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,3080977\u00a0UA e da un'eccentricit\u00e0 di 0,0435052, inclinata di 4,01850\u00b0 rispetto all'eclittica."}
{"id": "2931957", "revid": "86599", "url": "https://it.wikipedia.org/wiki?curid=2931957", "title": "13679 Shinanogawa", "text": "13679 Shinanogawa \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a e da un'eccentricit\u00e0 di 0,0866200, inclinata di 14,84312\u00b0 rispetto all'eclittica.\nL'asteroide \u00e8 dedicato al fiume Shinano, il pi\u00f9 lungo del Giappone."}
{"id": "2931958", "revid": "287204", "url": "https://it.wikipedia.org/wiki?curid=2931958", "title": "14515 Koichisato", "text": "14515 Koichisato \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 2,5312326\u00a0UA e da un'eccentricit\u00e0 di 0,1274850, inclinata di 7,55367\u00b0 rispetto all'eclittica."}
{"id": "2931959", "revid": "287204", "url": "https://it.wikipedia.org/wiki?curid=2931959", "title": "44011 Juubichi", "text": "44011 Juubichi \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 3,0606945\u00a0UA e da un'eccentricit\u00e0 di 0,0741205, inclinata di 8,61886\u00b0 rispetto all'eclittica."}
{"id": "2931960", "revid": "287204", "url": "https://it.wikipedia.org/wiki?curid=2931960", "title": "48624 Sadayuki", "text": "48624 Sadayuki \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a 2,1886173\u00a0UA e da un'eccentricit\u00e0 di 0,1670705, inclinata di 5,27216\u00b0 rispetto all'eclittica."}
{"id": "2931961", "revid": "287204", "url": "https://it.wikipedia.org/wiki?curid=2931961", "title": "58600 Iwamuroonsen", "text": "58600 Iwamuroonsen \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,2276143\u00a0UA e da un'eccentricit\u00e0 di 0,1817983, inclinata di 1,81748\u00b0 rispetto all'eclittica."}
{"id": "2931962", "revid": "287204", "url": "https://it.wikipedia.org/wiki?curid=2931962", "title": "18639 Aoyunzhiyuanzhe", "text": "18639 Aoyunzhiyuanzhe \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,6919210\u00a0UA e da un'eccentricit\u00e0 di 0,0213771, inclinata di 2,51415\u00b0 rispetto all'eclittica."}
{"id": "2931963", "revid": "830939", "url": "https://it.wikipedia.org/wiki?curid=2931963", "title": "Grete Wiesenthal", "text": "Biografia.\nNata nel 1885 a Vienna, all'epoca capitale dell'impero austro-ungarico, quando comp\u00ec dieci anni Grete Wiesenthal venne accettata alla scuola di balletto della Wiener Hofoper dove comp\u00ec i suoi studi e dove poi lavor\u00f2 come ballerina dal 1901 a 1907. Nel 1902, divenne prima ballerina ed ebbe il ruolo principale in \"La muta di Portici\" di Daniel Auber.\nNonostante il successo ottenuto come ballerina classica, Grete Wiesenthal lasci\u00f2 l'opera per fondare nel 1908, con le sorelle Elsa e Bertha, un gruppo di danza indipendente, con il quale le tre sorelle svilupparono uno stile di danza nuovo e non classico, caratterizzato da speciali tecniche. La compagnia mise in scena una peculiare interpretazione del valzer debuttando al Kabarett Fledermaus di Vienna e intraprendendo poi una tourn\u00e9e che ebbe come tappe le citt\u00e0 di Berlino, Pietroburgo, Budapest e Praga. Il grande regista Max Reinhardt volle Grete Wiesenthal per la sua pantomima \"Sumurun\".\nNel 1910, Grete si spos\u00f2 con il pittore Erwin Lang (1886-1962) che, per lei, disegn\u00f2 manifesti e locandine. Dal 1910 al 1911, la danzatrice studi\u00f2 a Hellerau con \u00c9mile Jaques-Dalcroze, un pedagogo svizzero che aveva sviluppato lo studio dell'euritmica, un metodo per insegnare e percepire la musica attraverso il movimento, i cui studi influenzarono fortemente i coreografi tedeschi a partire dagli anni venti e trenta del Novecento, ispirando il lavoro della tedesca Mary Wigman, sua allieva, e della polacca Marie Rambert.\nIn quegli anni, Grete Wiesenthal raggiunse una grande popolarit\u00e0 con il suo stile che combinava elementi del balletto classico mescolati a quelli della danza moderna. Molto spesso, ebbe come partner Toni Birkmeyer e apparve anche al cinema, in alcuni film muti."}
{"id": "2931964", "revid": "287204", "url": "https://it.wikipedia.org/wiki?curid=2931964", "title": "19258 Gongyi", "text": "19258 Gongyi \u00e8 un asteroide della fascia principale. Scoperto nel 1995, presenta un'orbita caratterizzata da un semiasse maggiore pari a 2,2947582\u00a0UA e da un'eccentricit\u00e0 di 0,1397687, inclinata di 7,46305\u00b0 rispetto all'eclittica."}
{"id": "2931965", "revid": "287204", "url": "https://it.wikipedia.org/wiki?curid=2931965", "title": "19298 Zhongkeda", "text": "19298 Zhongkeda \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 2,3918916\u00a0UA e da un'eccentricit\u00e0 di 0,0769646, inclinata di 6,71582\u00b0 rispetto all'eclittica."}
{"id": "2931966", "revid": "287204", "url": "https://it.wikipedia.org/wiki?curid=2931966", "title": "19366 Sudingqiang", "text": "19366 Sudingqiang \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,6858326\u00a0UA e da un'eccentricit\u00e0 di 0,1674987, inclinata di 13,82682\u00b0 rispetto all'eclittica."}
{"id": "2931967", "revid": "287204", "url": "https://it.wikipedia.org/wiki?curid=2931967", "title": "23686 Songyuan", "text": "23686 Songyuan \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,6870509\u00a0UA e da un'eccentricit\u00e0 di 0,1686710, inclinata di 12,87448\u00b0 rispetto all'eclittica."}
{"id": "2931968", "revid": "287204", "url": "https://it.wikipedia.org/wiki?curid=2931968", "title": "27895 Yeduzheng", "text": "27895 Yeduzheng \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 2,5897504\u00a0UA e da un'eccentricit\u00e0 di 0,1036292, inclinata di 14,41714\u00b0 rispetto all'eclittica."}
{"id": "2931969", "revid": "287204", "url": "https://it.wikipedia.org/wiki?curid=2931969", "title": "35313 Hangtianyuan", "text": "35313 Hangtianyuan \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,8595620\u00a0UA e da un'eccentricit\u00e0 di 0,0794525, inclinata di 3,12193\u00b0 rispetto all'eclittica."}
{"id": "2931970", "revid": "287204", "url": "https://it.wikipedia.org/wiki?curid=2931970", "title": "35366 Kaifeng", "text": "35366 Kaifeng \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,2243560\u00a0UA e da un'eccentricit\u00e0 di 0,1669193, inclinata di 2,89589\u00b0 rispetto all'eclittica."}
{"id": "2931971", "revid": "287204", "url": "https://it.wikipedia.org/wiki?curid=2931971", "title": "46669 Wangyongzhi", "text": "46669 Wangyongzhi \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 3,0402338\u00a0UA e da un'eccentricit\u00e0 di 0,1105140, inclinata di 13,05117\u00b0 rispetto all'eclittica."}
{"id": "2931972", "revid": "287204", "url": "https://it.wikipedia.org/wiki?curid=2931972", "title": "55838 Hagongda", "text": "55838 Hagongda \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 2,4345270\u00a0UA e da un'eccentricit\u00e0 di 0,1987437, inclinata di 6,86728\u00b0 rispetto all'eclittica."}
{"id": "2931973", "revid": "287204", "url": "https://it.wikipedia.org/wiki?curid=2931973", "title": "58605 Liutungsheng", "text": "58605 Liutungsheng \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,3754290\u00a0UA e da un'eccentricit\u00e0 di 0,2251029, inclinata di 1,28250\u00b0 rispetto all'eclittica."}
{"id": "2931974", "revid": "287204", "url": "https://it.wikipedia.org/wiki?curid=2931974", "title": "59000 Beiguan", "text": "59000 Beiguan \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,2060796\u00a0UA e da un'eccentricit\u00e0 di 0,1205231, inclinata di 4,79468\u00b0 rispetto all'eclittica.\nL'asteroide \u00e8 stato dedicato al Planetario di Pechino, nome originale \"Beijing Tianwenguan\", in occasione del cinquantennale dell'apertura."}
{"id": "2931989", "revid": "86599", "url": "https://it.wikipedia.org/wiki?curid=2931989", "title": "Beijing Schmidt CCD Asteroid Program", "text": "Il Beijing Schmidt CCD Asteroid Program \u00e8 un programma di osservazione degli asteroidi del sistema solare svolto a partire dal 1995 dall'Osservatorio Astronomico di Pechino e finanziato dall'Accademia Cinese per le Scienze.\nIn letteratura \u00e8 citato anche come BAO Schmidt CCD Asteroid Program (dall'acronimo del nome in inglese dell'osservatorio, \"Beijing Astronomical Observatory\") oppure NAOC Schmidt CCD Asteroid Program (dall'acronimo in inglese del nuovo nome dell'osservatorio, \"National Astronomical Observatory of China\") o anche come SCAP (acronimo di \"Schmidt CCD Asteroid Program\").\nLa strumentazione utilizzata \u00e8 costituita da un telescopio Schmidt da 60/90\u00a0cm e da un rilevatore CCD da 2048x2048 pixel.\nIl programma \u00e8 accreditato della scoperta della cometa C/1997 L1 Zhu-Balam e di 1277 asteroidi, l'ultimo dei quali nel 2002."}
{"id": "2931992", "revid": "86599", "url": "https://it.wikipedia.org/wiki?curid=2931992", "title": "BAO Schmidt CCD Asteroid Program", "text": ""}
{"id": "2931993", "revid": "86599", "url": "https://it.wikipedia.org/wiki?curid=2931993", "title": "SCAP", "text": ""}
{"id": "2931995", "revid": "287204", "url": "https://it.wikipedia.org/wiki?curid=2931995", "title": "6101 Tomoki", "text": "6101 Tomoki \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 2,2492182\u00a0UA e da un'eccentricit\u00e0 di 0,1215165, inclinata di 4,61646\u00b0 rispetto all'eclittica.\nL'asteroide \u00e8 dedicato al giapponese Tomoki Nakamura, professore di scienze terrestri e planetarie all'Universit\u00e0 di Kyushu."}
{"id": "2931998", "revid": "28592", "url": "https://it.wikipedia.org/wiki?curid=2931998", "title": "Vorob'\u0451vy Gory", "text": ""}
{"id": "2932001", "revid": "39224", "url": "https://it.wikipedia.org/wiki?curid=2932001", "title": "Ves\u0451lye Ulybki", "text": ""}
{"id": "2932004", "revid": "81195", "url": "https://it.wikipedia.org/wiki?curid=2932004", "title": "Sostanze tossiche", "text": ""}
{"id": "2932006", "revid": "767487", "url": "https://it.wikipedia.org/wiki?curid=2932006", "title": "Spostamento di Stokes", "text": "Lo spostamento di Stokes \u00e8 la differenza (in unit\u00e0 di lunghezza d'onda o frequenza) tra le posizioni dei massimi degli spettri di assorbimento e di emissione (ad esempio spettri di fluorescenza e Raman), della stessa transizione elettronica. Prende il nome dal fisico irlandese George G. Stokes.\nQuando un sistema (sia esso una molecola o atomo) assorbe un fotone, guadagna energia ed entra in uno stato eccitato. Un modo per il sistema di rilassarsi \u00e8 quello di emettere un fotone, perdendo cos\u00ec la sua energia (un altro metodo sarebbe la perdita di energia termica). Quando il fotone emesso ha meno energia di quella del fotone assorbito, questa differenza di energia \u00e8 lo spostamento di Stokes, la radiazione emessa \u00e8 detta radiazione Stokes. Se il fotone emesso ha pi\u00f9 energia, la differenza di energia \u00e8 chiamata spostamento anti-Stokes; questa energia in pi\u00f9 viene dalla dissipazione dei fononi termici nel reticolo di un cristallo, e comporta il raffreddamento del cristallo durante il processo. L'ossisolfuro di ittrio drogato con gadolinio ossisolfuro, \u00e8 un pigmento anti-Stokes che assorbe nel vicino infrarosso ed emette nella porzione visibile dello spettro."}
{"id": "2932009", "revid": "81195", "url": "https://it.wikipedia.org/wiki?curid=2932009", "title": "Chimica tossicologica", "text": ""}
{"id": "2932010", "revid": "237256", "url": "https://it.wikipedia.org/wiki?curid=2932010", "title": "Al\u0451chov\u0161\u010dina", "text": ""}
{"id": "2932011", "revid": "1543377", "url": "https://it.wikipedia.org/wiki?curid=2932011", "title": "Campionati europei di cricket", "text": "I Campionati europei di cricket (ufficialmente European Cricket Championship) sono una competizione continentale a nazioni che assegna il titolo di squadra campione d'europa di cricket. Sono organizzati annualmente dal 1999 dalla European Cricket Council (ECC) e nel 2009 \u00e8 stata disputata la X edizione.\nRisultati.\nSi disputano alternativamente ogni anno i \"campionati europei\" di III divisione (anni dispari) e I, II e IV (anni pari). Dal 2009 il campionato di IV divisione si disputa nell'anno di quello di III."}
{"id": "2932015", "revid": "1305772", "url": "https://it.wikipedia.org/wiki?curid=2932015", "title": "Pu\u0161kinskij rajon", "text": "Pu\u0161kinskij rajon ()"}
{"id": "2932016", "revid": "110157", "url": "https://it.wikipedia.org/wiki?curid=2932016", "title": "Pu\u0161kinskij rajon (Oblast' di Mosca)", "text": "Il Pu\u0161kinskij rajon () \u00e8 un distretto municipale dell'Oblast' di Mosca, nella Russia europea; il capoluogo \u00e8 Pu\u0161kino. Istituito nel 1938, ricopre una superficie di 634 chilometri quadrati ed \u00e8 solcato dal fiume Kljaz'ma."}
{"id": "2932018", "revid": "486946", "url": "https://it.wikipedia.org/wiki?curid=2932018", "title": "Vooru\u017e\u0451nnye Sily Rossijskoj Federacii", "text": ""}
{"id": "2932022", "revid": "287204", "url": "https://it.wikipedia.org/wiki?curid=2932022", "title": "Top Volley Gela", "text": "La' Meic Services Pallavolo Gela \u00e8 una societ\u00e0 pallavolistica maschile di Gela, in provincia di Caltanissetta.\nPrima squadra di pallavolo siciliana; milita attualmente in serie B1 e rappresenta Gela dal punto di vista pallavolistico a livello nazionale.\nStoria della societ\u00e0.\nSorta nel 2000, raccolse l'eredit\u00e0 di una preesistente societ\u00e0 e nel decennio successivo si dedic\u00f2 particolarmente all'attivit\u00e0 giovanile per poi disputare con la prima squadra, a partire dal 2005 (anno dell'esordio in Serie B2), i primi campionati nazionali.\nNel 2009 vinse il campionato di B2 e la Coppa Italia di categoria. Dopo una sola stagione di militanza in B1, la societ\u00e0 siciliana ha concluso al primo posto il campionato 2009-10, conquistando la sua prima promozione in A2.\nPer ragioni di sponsorizzazione, gioca le varie competizioni con il nome EuroGroup Volley e i colori sociali sono il bianco e l'azzurro; la squadra gioca le proprie partite interne in uno dei principali impianti sportivi cittadini, il PalaLivatino."}
{"id": "2932023", "revid": "339392", "url": "https://it.wikipedia.org/wiki?curid=2932023", "title": "Futbol'nyj Klub N\u0451man Hrodna", "text": ""}
{"id": "2932028", "revid": "1243", "url": "https://it.wikipedia.org/wiki?curid=2932028", "title": "Incidente ferroviario di Merano", "text": ""}
{"id": "2932030", "revid": "1494169", "url": "https://it.wikipedia.org/wiki?curid=2932030", "title": "Pu\u0161kinskij", "text": ""}
{"id": "2932032", "revid": "2043251", "url": "https://it.wikipedia.org/wiki?curid=2932032", "title": "Presidente del Brasile", "text": "Il Presidente del Brasile (in portoghese: \"Presidente do Brasil\"), ufficialmente Presidente della Repubblica Federale del Brasile (in portoghese: \"Presidente da Rep\u00fablica Federativa do Brasil\"), \u00e8 il capo di Stato e il capo del governo del Brasile. Il presidente guida il ramo dell'esecutivo del Governo federale ed \u00e8 il comandante in capo delle Forze armate.\nIl sistema presidenziale \u00e8 stato istituito nel 1889, dopo la proclamazione della repubblica avvenuta attraverso un colpo di Stato militare contro l'imperatore Pietro II. Da allora, il Brasile ha avuto 6 costituzioni, tre dittature e tre periodi democratici. Durante i periodi democratici, il voto \u00e8 sempre stato obbligatorio. La Costituzione brasiliana, insieme a diversi emendamenti costituzionali, stabilisce i requisiti, i poteri e le responsabilit\u00e0 del presidente, la durata del mandato e il metodo di elezione.\nJair Bolsonaro \u00e8 il 38\u00ba ed attuale presidente. \u00c8 entrato in carica il 1\u00ba gennaio 2019 a seguito delle Elezioni generali in Brasile del 2018.\nPoteri.\nIl Brasile garantisce poteri significativi al suo presidente, che controlla il potere esecutivo, rappresenta il Paese all'estero, nomina il gabinetto e, con l'approvazione del Senato, i giudici del Tribunale supremo federale. Il presidente \u00e8 inoltre il comandante in capo delle forze armate.\nI presidente del Brasile hanno significativi poteri legislativi, esercitati proponendo leggi al Congresso nazionale del Brasile o utilizzando le \"Medidas Provis\u00f3rias\" (Misure Provvisorie), uno strumento legislativo con forza di legge che il presidente pu\u00f2 utilizzare in casi di urgente necessit\u00e0, eccetto che in determinati settori del diritto (le misure provvisorie non possono essere utilizzate per modificare il diritto penale o la legge elettorale). Una misura provvisoria entra immediatamente in effetto, prima che il Congresso la voti, e resta in vigore per 60 giorni a meno che il Congresso non voti per abrogarla. Il periodo di 60 giorni pu\u00f2 essere esteso una volta, fino a 120 giorni. Se, al contrario, il Congresso vota per approvare la misura provvisoria, questa diventa legge, con i cambiamenti decisi dal legislativo.\nL'articolo 84 dell'attuale Costituzione Federale determina i poteri del presidente."}
{"id": "2932035", "revid": "827882", "url": "https://it.wikipedia.org/wiki?curid=2932035", "title": "Heat Wave (personaggio)", "text": "Heat Wave \u00e8 un personaggio dei fumetti pubblicati dalla DC Comics. \u00c8 un supercriminale dell'Universo DC e uno dei nemici principali di Flash.\nBiografia del personaggio.\nNato in una fattoria fuori Central City, Mick Rory, da bambino, divenne un patito del fuoco. Con il tempo, questa fascinazione divenne un'ossessione e, una notte, diede involontariamente alle fiamme la casa della sua famiglia. La sua ossessione era cos\u00ec profonda, che guard\u00f2 semplicemente le fiamme divorare la sua casa, invece di andare a cercare aiuto.\nDopo questo accadimento, Rory and\u00f2 a vivere con uno zio. La sua piromania continu\u00f2 e fu costretto ad andarsene da scuola, dopo aver bloccato un suo compagno di classe nella sua casa e averla data alle fiamme per vendetta; il ragazzo infatti, aveva chiuso Rory in una cella frigorifera durante una gita scolastica. A causa di questo episodio, Rory svilupp\u00f2 una forte paura nei confronti del freddo, chiamata \"criofobia\". Pi\u00f9 avanti trov\u00f2 lavoro in un circo come mangiatore di fuoco. Ma anche questo nuovo lavoro non dur\u00f2 molto, in quanto incendi\u00f2 anche i tendoni della sua nuova casa.\nFu dopo questi eventi che decise di sconfiggere questa sua ossessione per il fuoco, e dopo aver visto i Nemici in azione a Central City, decise di utilizzare la sua mania per diventare un criminale. Si confezion\u00f2 un costume protettivo fatto di amianto (tutto ci\u00f2 accadde prima di venire a conoscenza dei pericoli di tale materiale), costru\u00ec un lanciafiamme con le dimensioni di una pistola e divenne Heat Wave. Mentre commetteva dei crimini a Central City, fu inevitabile che si imbattesse in Flash, cosa che avvenne regolarmente. Successivamente, fin\u00ec in carcere altrettanto regolarmente. Divenne anche un avversario di Capitan Cold, a causa della fobia del freddo. Strano a dirsi, fu proprio Capitan Cold ad introdurlo nei Nemici.\nInfine, Mick cominci\u00f2 a rigare dritto (come si dice in gergo), grazie alle manipolazioni di Top. Accett\u00f2 il lavoro di consulente per il combattimento del fuoco, utilizzando la sua vasta conoscenza sul fuoco e il calore. Divenne anche un carissimo amico di Barry Allen, il Flash della Silver Age, la cui identit\u00e0 fu scoperta da Rory anni prima. Tutte le cose buone arrivano a termine prima o poi, e Rory si sottomise all'offerta di Abra Kadabra di ottenimento di rispetto ed infamia nel mondo. Lui e altri quattro Nemici si sacrificarono, quasi involontariamente, per liberare il demone Neron.\nNeron restitu\u00ec i corpi senz'anima dei cinque alla Terra, nel tentativo di costringere Flash a combatterlo. Tutti e cinque i criminali possedevano incredibili poteri e un alto potenziale distruttivo e di morte prima che Neron fosse costretto da Flash ad arrestare le loro azioni e a restituire le anime ai loro corpi.\nHeat Wave si ridedic\u00f2 alla sua vita di criminale prima di abbandonarla per studiare dai monaci Zhutaniani. Dopo di ci\u00f2, lavor\u00f2 per il Progetto Cadmus come agente di supporto, ma presto abbandon\u00f2 anche quell'occupazione e si spost\u00f2 a Quad City, in Illinois. Infine ottenne un lavoro nell'F.B.I., insieme agli altri Nemici riformati. Questo fu un fallimento spettacolare e Rory divenne di nuovo un criminale dopo che il programma mentale di Top che lo mantenne dalla parte dei buoni cominci\u00f2 a scemare.\nIn \"Crisi infinita\", Heat Wave divenne un membro della Societ\u00e0 segreta dei supercriminali.\n\"Un anno dopo\".\nNell'arco narrativo \"Un anno dopo\", dopo essere stato catturato dalla polizia, lui e numerosi altri Nemici furono avvicinati da Inertia, che aveva un piano per uccidere Flash (Bart Allen). Sebbene Inertia venne sconfitto, lui, il Mago del Tempo e Capitan Cold picchiarono Bart a morte e sono correntemente latitanti. Subito dopo aver ucciso Bart, lui, Capitan Cold ed il Mago del Tempo espressero direttamente la loro sorpresa quando scoprirono che il loro avversario era solo un ragazzino.\n\"Salvation Run\".\nHeat Wave \u00e8 uno dei criminali esiliati presenti in \"Salvation Run\" insieme ai suoi colleghi Nemici: Capitan Cold, Mirror Master, il Mago del Tempo e Abra Kadabra.\n\"Final Crisis: Rouges' Revenge\".\nMick Rory fu visto come membro dei Nemici che si unirono alla Societ\u00e0 Segreta dei Super Criminali di Libra. In \"Final Crisis: Rouges' Revenge\" n. 1, tuttavia, Heat Wave ed il resto dei Nemici rigettarono l'offerta di Libra, volendo restare fuori dal gioco. Prima di potersi ritirare, giunse loro la notizia della fuga di Inertia e tutti insieme decisero di dargli la caccia per trovarlo e vendicarsi di essere stati usati.\nIn \"Final Crisis Aftermath: Run!\" n. 2 la Fiamma Umana and\u00f2 in cerca di Heat Wave, sperando di poter avere da lui una delle sue pistole lanciafiamme. Naturalmente, lui rifiut\u00f2, affermando che la Fiamma Umana era \"patetica\", dopo di che gli diede una sconfitta bruciante.\n\"The Flash\" (vol. 3).\nIn \"Flash Secret Files and Origins 2010\", Heat Wave e i Nemici visitarono il vecchio nascondiglio di Scudder e scovarono uno specchio gigante con le parole \u00abIn caso di Flash: Rompere il vetro\u00bb scritte sopra. In \"The Flash\" vol. 3 n. 1, Rory \u00e8 ancora in fuga con i suoi colleghi. Una sua versione futuristica, di cui ancora non si conosce il nome, comparve come membro della forza di polizia del XXV secolo nota come I Rinnegati.\nPoteri e abilit\u00e0.\nHeat Wave porta con s\u00e9 un lanciafiamme in forma di pistola che gli permette di proiettare e concentrare fiumi di fuoco sui suoi nemici. Indossa un costume di amianto e una maschera respiratoria che gli permette un'ottima precauzione contro il fuoco e il calore. Heat Wave ha un tubo attaccato al suo braccio sinistro che pu\u00f2 rilasciare un ritardante antincendio che gli permette di fuggire in caso si ritrovasse intrappolato tra le fiamme."}
{"id": "2932036", "revid": "237256", "url": "https://it.wikipedia.org/wiki?curid=2932036", "title": "Sem\u0451n Zinov'evi\u010d Alapin", "text": ""}
{"id": "2932038", "revid": "339392", "url": "https://it.wikipedia.org/wiki?curid=2932038", "title": "Pushkinskyj", "text": ""}
{"id": "2932039", "revid": "1305772", "url": "https://it.wikipedia.org/wiki?curid=2932039", "title": "Primorskij", "text": "Primorskij "}
{"id": "2932042", "revid": "1305772", "url": "https://it.wikipedia.org/wiki?curid=2932042", "title": "Primorskij rajon", "text": "Primorskij rajon "}
{"id": "2932043", "revid": "1564499", "url": "https://it.wikipedia.org/wiki?curid=2932043", "title": "Tratturo Foggia-Campolato", "text": "Il tratturo Foggia-Campolato \u00e8 tra i tratturi riportati nella \"Carta dei tratturi, tratturelli, bracci e riposi del Commissariato per la reintegra dei tratturi di Foggia\", anche se figura tra quelli non reintegrati.\nGeografia.\nIl tracciato del tratturo \u00e8 interamente contenuto all'interno della Provincia di Foggia.\nPercorso.\nI territori comunali attraversati dal tratturo sono:"}
{"id": "2932045", "revid": "237256", "url": "https://it.wikipedia.org/wiki?curid=2932045", "title": "Evgenij F\u0451dorovi\u010d Svetlanov", "text": ""}
{"id": "2932046", "revid": "31797167", "url": "https://it.wikipedia.org/wiki?curid=2932046", "title": "Duca di Paliano", "text": ""}
{"id": "2932048", "revid": "416277", "url": "https://it.wikipedia.org/wiki?curid=2932048", "title": "Tossicologia dell'ambiente", "text": ""}
{"id": "2932056", "revid": "1564499", "url": "https://it.wikipedia.org/wiki?curid=2932056", "title": "Tratturo Foggia-Ofanto", "text": "Il tratturo Foggia-Ofanto \u00e8 tra i tratturi riportati nella \"Carta dei tratturi, tratturelli, bracci e riposi del Commissariato per la reintegra dei tratturi di Foggia\", anche se figura tra quelli non reintegrati.\nGeografia.\nIl tracciato del tratturo \u00e8 in Puglia tra la provincia di Foggia e la provincia di Barletta-Andria-Trani. Il suo percorso coincide in gran parte con la Strada Statale 16 Adriatica.\nPercorso.\nI territori comunali attraversati dal tratturo sono:"}
{"id": "2932060", "revid": "240277", "url": "https://it.wikipedia.org/wiki?curid=2932060", "title": "Tratturo Barletta-Grumo", "text": "Il tratturo Barletta-Grumo \u00e8 tra i tratturi riportati nella \"Carta dei tratturi, tratturelli, bracci e riposi del Commissariato per la reintegra dei tratturi di Foggia\". Successivamente non \u00e8 stato reintegrato.\nGeografia.\nIl percorso del tratturo, lungo , si snoda in Puglia tra le province di Barletta-Andria-Trani e Bari.\nPercorso.\nI territori comunali attraversati dal tratturo sono:"}
{"id": "2932062", "revid": "237256", "url": "https://it.wikipedia.org/wiki?curid=2932062", "title": "Roman Er\u0451menko", "text": ""}
{"id": "2932063", "revid": "834", "url": "https://it.wikipedia.org/wiki?curid=2932063", "title": "Venice Beach", "text": ""}
{"id": "2932066", "revid": "116367986", "url": "https://it.wikipedia.org/wiki?curid=2932066", "title": "Tratturo Melfi-Castellaneta", "text": "Il tratturo Melfi-Castellaneta \u00e8 tra i tratturi riportati nella \"Carta dei tratturi, tratturelli, bracci e riposi del commissariato per la reintegra dei tratturi di Foggia\", anche se figura tra quelli non reintegrati.\nGeografia.\nIl tracciato del tratturo \u00e8 in Puglia, tra le province di Barletta-Andria-Trani, di Bari e di Taranto.\nPercorso.\nI territori comunali attraversati dal tratturo sono:\nTratturo tarantino.\nTra Melfi e Gravina un tratto denominato \"Tratturo tarantino\" costeggia per circa 30\u00a0km di percorso il fiume Basento\nNe era una parte la via Tarantina (\"la tarand\u00e9ine\" o \"s\u00f2upe a la tarand\u00e9ine\" in vernacolo), forse una variante della via Appia. Questa via ha inizio nel comune di Gravina in Puglia ed \u00e8 una traversa dell'attuale strada statale 96 per Bari. Arriva fino alla Murgia Catena e la sua prosecuzione \u00e8 indicata come via Appia antica: qui il tratto dalla Murgia Catena, fino alla masseria Viglione coincide con un tratto del confine tra Puglia e Basilicata.\nPresso Castellaneta il tratturo confluisce alla strada statale 7 Via Appia fino a Taranto."}
{"id": "2932067", "revid": "59976", "url": "https://it.wikipedia.org/wiki?curid=2932067", "title": "Orbita omoclina", "text": "In matematica, una orbita omoclina \u00e8 una traiettoria di un flusso di un sistema dinamico che unisce un punto di equilibrio a sella a se stesso. Pi\u00f9 precisamente, una orbita omoclina si trova nell'intersezione della variet\u00e0 stabile e della variet\u00e0 instabile di un punto di equilibrio. Orbite omocline e punti omoclinici sono definiti nello stesso modo per le funzioni ricorsive, come intersezione dell'insieme stabile e di quello instabile di un qualche punto fisso o punto periodico del sistema.\nSi consideri il sistema dinamico continuo descritto dall'equazione differenziale ordinaria:\nSupponendo che ci sia un punto di equilibrio a formula_2, allora una soluzione formula_3 \u00e8 una orbita omoclina se:\nSe lo spazio delle fasi ha tre o pi\u00f9 dimensioni, allora \u00e8 importante considerare la topologia della variet\u00e0 instabile del punto di sella. Le figure mostrano questi due casi. La prima, quando la variet\u00e0 instabile \u00e8 topologicamente un cilindro e l'orbita omoclina \u00e8 detta orientata, e la seconda, dove la variet\u00e0 instabile \u00e8 topologicamente un Nastro di M\u00f6bius, in questo caso l'orbita omoclina \u00e8 chiamata \"twistata\" (twisted).\nSi ha anche la nozione di orbita omoclina quando si considera in sistema dinamico discreto. In questo caso, se formula_5 \u00e8 un diffeomorfismo della variet\u00e0 formula_6, si dice che formula_7 \u00e8 un punto omoclinico se ha stesso passato e futuro - pi\u00f9 precisamente se esiste un punto fisso (o periodico) formula_8 tale che:"}
{"id": "2932068", "revid": "237256", "url": "https://it.wikipedia.org/wiki?curid=2932068", "title": "Aleksej Alekseevi\u010d Er\u0451menko", "text": ""}
{"id": "2932070", "revid": "37882344", "url": "https://it.wikipedia.org/wiki?curid=2932070", "title": "Antielio", "text": ""}
{"id": "2932079", "revid": "107831", "url": "https://it.wikipedia.org/wiki?curid=2932079", "title": "Porsche Tennis Grand Prix 2010", "text": "Il Porsche Tennis Grand Prix 2010 \u00e8 stato un torneo di tennis giocato sulla terra battuta. \u00c8 stata la 33\u00aa edizione del Porsche Tennis Grand Prix, che fa parte della categoria Premier nell'ambito del WTA Tour 2010. Si \u00e8 giocato nella Porsche Arena di Stoccarda in Germania dal 24 aprile al 2 maggio 2010.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Justine Henin ha battuto in finale Samantha Stosur, 6-4, 2-6, 6-1\nDoppio.\n Gisela Dulko / Flavia Pennetta hanno battuto in finale Kv\u011bta Peschke / Katarina Srebotnik 3-6, 7-6(3), [10-5]."}
{"id": "2932085", "revid": "529641", "url": "https://it.wikipedia.org/wiki?curid=2932085", "title": "Tratturo Sant'Andrea-Biferno", "text": "Il tratturo Sant'Andrea-Biferno \u00e8 tra i tratturi riportati nella \"Carta dei tratturi, tratturelli, bracci e riposi del Commissariato per la reintegra dei tratturi di Foggia\", anche se figura tra quelli non reintegrati.\nGeografia.\nIl tracciato del tratturo \u00e8 interamente contenuto all'interno della Provincia di Campobasso.\nHa inizio nella valle del Biferno, come proseguimento del tratturo Ateleta-Biferno, e termina a Santa Croce di Magliano, dove si raccorda con il tratturo Celano-Foggia.\nTramite il tratturello Ururi-Serracapriola, si interconnette anche al tratturo Centurelle-Montesecco nei pressi dell'intersezione di quest'ultimo con il tratturo L'Aquila-Foggia.\nPercorso.\nI territori comunali attraversati dal tratturo sono:"}
{"id": "2932088", "revid": "287204", "url": "https://it.wikipedia.org/wiki?curid=2932088", "title": "Grand Prix SAR La Princesse Lalla Meryem 2010", "text": "Il Grand Prix SAR La Princesse Lalla Meryem 2010 \u00e8 stato un torneo di tennis giocato sulla terra battuta. \u00c8 la 10\u00aa edizione del Grand Prix SAR La Princesse Lalla Meryem, che fa parte della categoria International nell'ambito del WTA Tour 2010. Si \u00e8 giocato a F\u00e8s in Marocco dal 26 aprile al 1\u00ba maggio 2010.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Iveta Bene\u0161ov\u00e1 ha battuto in finale Simona Halep, 6-4, 6-2\nDoppio.\n Iveta Bene\u0161ov\u00e1 / Anabel Medina Garrigues hanno battuto in finale Lucie Hradeck\u00e1 / Renata Vor\u00e1\u010dov\u00e1, 6\u20133, 6\u20131"}
{"id": "2932090", "revid": "599013", "url": "https://it.wikipedia.org/wiki?curid=2932090", "title": "Job Dragtsma", "text": "Carriera.\nHa iniziato la carriera nel 2004 allenando il Volendam, squadra militante in Eerste Divisie, prima di trasferirsi in Finlandia. Qui vince scudetto, coppa e coppa di lega con l'Inter Turku. Nel 2010 viene considerato tra successori di Stuart Baxter per la panchina della Nazionale finlandese, anche se poi l'incarico non si concretizza. La collaborazione col club si interrompe nel 2016."}
{"id": "2932096", "revid": "1543377", "url": "https://it.wikipedia.org/wiki?curid=2932096", "title": "Grand Prix SAR La Princesse Lalla Meryem 2010 - Singolare", "text": "Il singolare del Grand Prix SAR La Princesse Lalla Meryem 2010 \u00e8 stato un torneo di tennis facente parte del WTA Tour 2010.\nAnabel Medina Garrigues era la detentrice del titolo, ma ha perso contro Laura Pous Ti\u00f3 nel 2\u00ba turno.\nIveta Bene\u0161ov\u00e1 ha battuto in finale Simona Halep 6-4, 6-2."}
{"id": "2932099", "revid": "1442080", "url": "https://it.wikipedia.org/wiki?curid=2932099", "title": "Grand Prix SAR La Princesse Lalla Meryem 2010 - Doppio", "text": "Il doppio del Grand Prix SAR La Princesse Lalla Meryem 2010 \u00e8 stato un torneo di tennis facente parte del WTA Tour 2010.\nAlisa Klejbanova e Ekaterina Makarova erano le detentrici del titolo, ma quest'anno non hanno partecipato.\nIveta Bene\u0161ov\u00e1 e Anabel Medina Garrigues hanno battuto in finale 6\u20133, 6\u20131 Lucie Hradeck\u00e1 e Renata Vor\u00e1\u010dov\u00e1."}
{"id": "2932102", "revid": "767487", "url": "https://it.wikipedia.org/wiki?curid=2932102", "title": "Esa Pekonen", "text": "Carriera.\nGiocatore.\nHa iniziato la sua carriera da calciatore nella squadra della sua citt\u00e0, ovvero il Lahti.\nSuccessivamente si trasferisce in Svezia dove gioca per l' e dopo due stagioni ritorna nella sua citt\u00e0 d'origine.\nRimane a giocare l\u00ec fino alla fine della sua carriera da calciatore.\nAllenatore.\nNella stagione 1998-1999 allena il Lahti e quindi il KuPS."}
{"id": "2932114", "revid": "6923", "url": "https://it.wikipedia.org/wiki?curid=2932114", "title": "Villa Sigurt\u00e0", "text": "Villa Maffei, Nuvoloni, Sigurt\u00e0, detta \"Della Quercia\" \u00e8 una villa veneta costruita tra il 1690 e il 1693 in stile classicista. Nel 1859, durante gli scontri della seconda guerra d'indipendenza italiana divenne il quartier generale dell'imperatore austriaco Francesco Giuseppe. Successivamente fu anche dimora dell'imperatore francese Napoleone III.\nEssa si trova nel paese di Valeggio sul Mincio.\nCaratteristiche.\nLa villa anticamente era corredata di un ampio parco di 60 ettari di superficie. Ad oggi Parco Giardino Sigurt\u00e0 \u00e8 una propriet\u00e0 autonoma ed \u00e8 visitabile.\nIl complesso fu costruito su progetto dell'architetto Vincenzo Pellesina, discepolo del Palladio, su di una propriet\u00e0 rurale di epoca precedente.\nNel prospetto principale si trova un loggiato centrale a tre campate, con trabeazione sorretta da colonne. Sul soffitto campeggia un affresco del Falceri\nStoria della villa e dintorni.\nLe prime importanti tracce storiche della localit\u00e0 di Valeggio sul Mincio si trovano nel protagonismo che, nell'epoca pre romana assume il guado del Mincio e l'installazione dei primi mulini.\nProseguendo nel sentiero del tempo, quando la Repubblica Veneta raggiunge il suo massimo splendore dopo essersi assicurata il dominio del mare, i signori del Veneto fanno gara nel costruire tutta una costellazione di ville nei paesi di campagna, che rappresentano l'estrapolazione bucolica dei palazzi di citt\u00e0.\nCos\u00ec la Regione vede sorgere numerose piccole ville, microcosmi, centri di potere e luoghi d'incontro che non hanno per\u00f2 il carattere di dimore permanenti, ma vengono usate solo nella bella stagione. Dopo il raccolto e la vendemmia, infatti, i nobili proprietari rientrano nelle citt\u00e0 per trascorrervi pi\u00f9 confortevolmente l'inverno.\nI conti Maffei, nominati dal Doge di Venezia al titolo di signori di Valeggio e Montalbano, si spostano nel loro feudo dal palazzo di Verona, e vi dimorano in una costruzione solida ma austera.\nPer seguire la tendenze dell'epoca, decidono di edificare, proprio l\u00ec di fianco, la villa, che poi apparterr\u00e0 ai conti Nuvoloni e pi\u00f9 tardi ai conti Sigurt\u00e0 e la cui costruzione si protrae dal 1790 al 1793.\nDi chiara ispirazione Palladiana, opera dell'Architetto Vincenzo Pellesina (1637-1700), \u00e8 una delle pi\u00f9 importanti opere architettoniche del Settecento della Provincia di Verona.\nI grandi saloni per ricevimenti, la loggia, lo scalone ed i numerosi affreschi di Biagio Falcieri, sono testimoni della sua funzione di rappresentanza, riflesso della potenza e della ricchezza di una delle pi\u00f9 note famiglie Venete che estende la sua \u00abauctoritas\u00bb su di un ampio territorio ai confini tra le provincie di Mantova e Verona.\nDopo la caduta della Repubblica Veneta la villa assume una notevole importanza storica nel Risorgimento, tra le sue mura si decideranno le sorti dell'Italia alla fine della Seconda guerra d'Indipendenza.\nNel 1836 Anna Maffei si sposa con il conte Filippo Nuvoloni e porta in dote la propriet\u00e0 valeggiana, che nel 1859 verr\u00e0 scelta come sede dall'Imperatore Francesco Giuseppe che ritiene il Mincio un'ottima barriera naturale per difendersi dalle incalzanti truppe Piemontesi e dell'alleato Francese.\nMa il sui soggiorno dura assai poco e quando vengono sfondate le linee asburgiche si vede costretto ad una veloce e poco dignitosa ritirata prima nella fortezza di Peschiera e poi a Verona. I nomi dei suoi generali figurano ancora sulle porte delle stanze della villa a loro assegnate, quando i soldati Francesi occupano Valeggio.\nNapoleone III soggiorna in villa Maffei dall'1\u00b0 al 12 luglio del 1859 e vi stabilisce il suo quartiere generale nella vittoriosa \u00abCampagne d'Italie\u00bb al fianco di Vittorio Emanuele II, concludendo la seconda Guerra d'Indipendenza con la firma dell'Armistizio nella vicina Villafranca l'11 luglio.\n\u00c8 amara la delusione del re d'Italia, che firma il Trattato con un laconico \u00abpour ce qui me oncerne\u00bb, (per quel che mi riguarda), ed \u00e8 grande la frustrazione dei combattenti sardo-piemontesi che dopo le cruente vittorie di Solferino, San Martino e Magenta, ottenute con l'appoggio delle truppe francesi, gi\u00e0 sognano di veder sventolare il tricolore d'Italia sulla basilica di San Marco a Venezia.\nUna flotta sarda attende al largo di Venezia e gli austriaci preparano affrettatamete i bagagli pronti ad una rapida ritirata.\nCosa ha indotto l'imperatore Francese ad interrompere la campagna d'Italia ed a rinunciare alla vittoria definitiva sugli Austriaci?\nAlla villa di Valeggio giungono i messi inviati dall'imperatrice, la bella ed intelligente Spagnola di Granada Eugenia de Montijo che tiene salde le redini dell'Impero a Parigi in qualit\u00e0 di reggente in assenza del marito.\nI messaggi sono chiari e minacciosi, se proseguisse la campagna vittoriosa in Italia, altri stati, tra cui anche la Russia, abbandonerebbero la loro neutralit\u00e0 per appoggiare l'impero austriaco, e contenere la minaccia di un'egemonia Francese in Europa.\nForse la contessa di Castiglione, la bellissima amante dell'imperatore, lo incontra in villa e tenta invano di convincerlo a non mollare, giocando per l'ennesima volta il ruolo di ambasciatrice d'Italia con le armi della seduzione e dell'amore, ma la decisione \u00e8 gi\u00e0 presa \u00abJe m'arr\u00e9te ici\u00bb \"mi fermo qui, non vado pi\u00f9 avanti\", l'imperatore ha visto troppo sangue francese, migliaia di morti e feriti ed \u00e8 ora di tornare a casa.\nNon si sa con certezza se Virginia Oldoini, la contessa di Castiglione, ha condiviso o meno l'alcova imperiale nella villa di Valeggio quel che \u00e8 invece sembra certo \u00e8 che Napoleone III, impegnato nel conflitto e nell'armistizio, non trova il tempo per concedere udienza ad un cittadino svizzero, che desidera incontrarlo per acquistare dei terreni in Algeria che appartengono all'impero.\nHenry Dunant nell'attesa di quell'incontro organizza ospedali improvvisati nelle chiese di Castiglione delle Stiviere e vede commosso a Solferino ed a San Martino la gente dei paesi, che sfida il fuoco incrociato per assistere i feriti, senza dare importanza al colore della divisa, senza capire in che lingua si lamentano, semplicemente perch\u00e9 sono degli esseri umani sofferenti.\nLo svizzero che non riesce a visitare Napoleone III in villa, si rende conto della disperata necessit\u00e0 di offrire protezione internazionale ai soccorritori nei campi di battaglia e quattro anni dopo, a Ginevra, con l'appoggio di una Spagnola, Imperatrice a Parigi, inverte i colori della sua bandiera e crea, con una croce rossa in campo bianco, un'istituzione che diverr\u00e0 poi indispensabile in tutti i conflitti e che tutti i paesi del mondo rispetteranno, seppure con sempre pi\u00f9 frequenti tragiche eccezioni.\nIl conte Carlo Sigurt\u00e0, industriale farmaceutico che il Presidente della Repubblica nominer\u00e0 cavaliere del Lavoro, \u00e8 stato ufficiale Italiano volontario nella Prima Guerra Mondiale, prima in artiglieria e poi tra i primi aviatori e sa bene che nei conflitti uno dei principali problemi e la scarsezza di carburante ed ormai si respira un clima che prelude alla Seconda Guerra Mondiale.\n\u00c8 noto che a Valeggio si fabbricano i migliori birocci del Veneto ed il conte Sigurt\u00e0 vuole acquistarne uno, giunto in paese scopre che la villa \u00e8 in vendita e decide subito di acquistarla nel 1941.\nDopo la guerra, la restaura seguendo i canoni delle ville palladiane, e la decora con l'aiuto della moglie, la contessa Alessandra che riporta la dimora al suo antico splendore.\nI saloni della Villa sono noti per gli ospiti illustri che vi soggiornano attraverso gli anni si mescolano i personaggi della nobilt\u00e0, dell'arte e della scienza, l'eco delle voci di Maria Callas, Rosanna Carteri e Giulietta Simionato, si mescolano con quelle reali di Vittoria Eugenia di Spagna, Costantino di Grecia, Simeone di Bulgheria, Carlo d'Inghilterra, Filippo del Belgio ed PrIncipi del Liechtenstein e del Lussemburgo e dei Premi Nobel Konrad Lorenz e Alexander Fleming, e di Waksman ed Albert Sabin, tra tanti, tanti altri, che scrivono con la loro presenza la nuova storia di questa dimora.\nOra, nei nostri giorni, si pu\u00f2 condividere con le ombre amiche della storia un soggiorno indimenticabile godendo delle tre super suites e delle suites, dei grandi saloni e del romantico giardino privato di circa cinque ettari, passeggiando tra gli alberi secolari fino alla monumentale piscina con.la sua cascata per aggiungere un tuffo nell'acqua a quello gi\u00e0 fatto nel tempo"}
{"id": "2932115", "revid": "339392", "url": "https://it.wikipedia.org/wiki?curid=2932115", "title": "Anatolij Georgievi\u010d Kuznetsov", "text": ""}
{"id": "2932118", "revid": "287204", "url": "https://it.wikipedia.org/wiki?curid=2932118", "title": "Club Guarani", "text": ""}
{"id": "2932120", "revid": "57342", "url": "https://it.wikipedia.org/wiki?curid=2932120", "title": "Museo del vicino oriente", "text": ""}
{"id": "2932122", "revid": "486946", "url": "https://it.wikipedia.org/wiki?curid=2932122", "title": "Comune medioevale", "text": ""}
{"id": "2932123", "revid": "57342", "url": "https://it.wikipedia.org/wiki?curid=2932123", "title": "Willem Jhoan Kolff", "text": ""}
{"id": "2932125", "revid": "453182", "url": "https://it.wikipedia.org/wiki?curid=2932125", "title": "Spagnole", "text": ""}
{"id": "2932128", "revid": "453182", "url": "https://it.wikipedia.org/wiki?curid=2932128", "title": "Democristiana", "text": ""}
{"id": "2932130", "revid": "339392", "url": "https://it.wikipedia.org/wiki?curid=2932130", "title": "Albuquerque Thunderbirds", "text": ""}
{"id": "2932133", "revid": "61051", "url": "https://it.wikipedia.org/wiki?curid=2932133", "title": "Bernard Voorhoof", "text": "Carriera.\nVoorhoof gioc\u00f2 con il Lierse SK la maggior parte della sua carriera, segnando oltre 360 gol in 529 incontri.\nCon la Nazionale belga, esord\u00ec nel 1928 in un match contro la Francia. Con i \"Diables Rouges\", Voorhoof disput\u00f2 l'Olimpiade del 1928 e i tre Mondiali precedenti alla seconda guerra mondiale.\nRecord.\nVoorhoof detiene il record per aver segnato il maggior numero di reti in una partita di prima divisione belga. Il match \u00e8 Lierse SK-Eendracht Alost del campionato 1939-1940 finito 17-1 in cui Voorhoof segn\u00f2 5 gol.\nVoorhoof \u00e8 anche il primo giocatore della Nazionale belga ad aver segnato un gol in un campionato mondiale (Germania-Belgio 5-2)."}
{"id": "2932135", "revid": "1573940", "url": "https://it.wikipedia.org/wiki?curid=2932135", "title": "Abbazia di Fontevivo", "text": "L'abbazia di San Bernardo, meglio nota come abbazia di Fontevivo, \u00e8 un'abbazia cistercense situata in piazza Repubblica 1 a Fontevivo, in provincia e diocesi di Parma.\nL'abbazia fa parte dell'Associazione dei Castelli del Ducato di Parma, Piacenza e Pontremoli.\nStoria.\nIl complesso fu fondato quale dipendenza diretta della non lontana abbazia di Chiaravalle della Colomba il 5 maggio del 1142, da un gruppo di dodici monaci cistercensi; i frati, guidati dall'abate Viviano, promossero i lavori di costruzione di un insieme di edifici composto da una chiesa, una biblioteca, un refettorio, una cucina, una dispensa e i numerosi dormitori per i monaci, disposti, come consuetudine delle abbazie cistercensi, attorno a un grande chiostro quadrato; il terreno di circa 8,5 biolche parmigiane, all'epoca disabitato e paludoso a causa dei numerosi fontanili presenti in zona, donde il nome di \"Fons vivus\" (Fontevivo), fu loro donato dal vescovo di Parma Lanfranco e dal marchese Delfino, figlio di Oberto I Pelavicino. I frati intrapresero inoltre un'importante opera di bonifica della zona, compresa tra il fiume Taro e il torrente Stirone e bagnata anche dalle acque del Taro morto.\nNel 1144 il papa Lucio II conferm\u00f2 all'abate Viviano le propriet\u00e0 del convento, ponendolo sotto la protezione della Santa Sede.\nNel 1245 l'abbazia fu occupata e saccheggiata dall'esercito dell'imperatore Federico II di Svevia, poco prima dell'assedio di Parma, che si sarebbe concluso solo con la battaglia del 1248.\nVerso la fine del XIII secolo la chiesa originaria, all'epoca dedicata a Maria Vergine, fu ricostruita sull'imponente impianto basilicale attuale.\nAgli inizi del XV secolo il complesso inizi\u00f2 un lento declino, a causa dell'istituto della commenda, che comport\u00f2 una drastica riduzione delle rendite su cui si reggeva. Ci\u00f2 non ferm\u00f2 tuttavia la costruzione della facciata della chiesa, che fu completata all'epoca.\nNel 1483, durante la guerra dei Rossi, il monastero fu occupato e danneggiato dalle truppe milanesi di Ludovico il Moro.\nNel 1497 l'abbazia fu aggregata alla Congregazione italiana di San Bernardo, con la conseguente reintitolazione della chiesa al santo cistercense. Nel 1518 il papa Leone X ne decret\u00f2 l'unione alla Congregazione cassinese dell'abbazia benedettina di San Paolo fuori le mura, causando l'allontanamento degli ultimi monaci cistercensi nel 1546.\nNel 1605 il complesso fu acquistato dal duca Ranuccio I Farnese, che fece tracciare dall'ingegner Smeraldo Smeraldi un viale di fronte al tempio, al termine del quale fece edificare la chiesa dei Cappuccini, con relativo convento oggi non pi\u00f9 esistente.\nNel 1614 la giurisdizione spirituale sul monastero fu trasferita all'abbazia di San Giovanni Evangelista di Parma, mantenendo l'autonomia rispetto al vescovo cittadino.\nNel 1728 il duca Antonio Farnese, al fine di rientrare in possesso della rocca Sanvitale di Sala Baganza, decise di concedere il monastero in uso al collegio dei Nobili come residenza estiva; si impegn\u00f2 quindi a ristrutturare a sue spese la struttura e avvi\u00f2 immediatamente i lavori, che tuttavia, bench\u00e9 in stato avanzato, si interruppero bruscamente nel 1731 in seguito alla sua morte. Nel 1733 il nuovo duca Carlo di Borbone riavvi\u00f2 il cantiere e offr\u00ec temporaneamente all'istituto il suo palazzo di Borgo San Donnino, di cui tuttavia l'anno seguente la duchessa Enrichetta d'Este, in qualit\u00e0 di vedova di Antonio Farnese, decise di prendere possesso; nell'agosto del 1734, quindi, i religiosi dovettero trasferirsi nell'abbazia di Fontevivo, nonostante i lavori ancora in corso, che furono conclusi solo nel 1737.\nNel 1780 il nuovo duca Ferdinando di Borbone, profondamente legato all'abbazia, incaric\u00f2 il pittore Antonio Maria Ferrari della decorazione del salone delle Accademie; nel 1791, inoltre, fece costruire alcune sale affacciate sul chiostro e un teatro al piano terreno, al posto della cappella per i convittori, che fu spostata al primo piano. Negli anni seguenti il Duca finanzi\u00f2 nuove opere di ampliamento del collegio, ma il 9 ottobre del 1802 mor\u00ec improvvisamente a Fontevivo dopo aver assistito a una rappresentazione nel teatro dell'abbazia e i cantieri, bench\u00e9 gi\u00e0 avviati, furono bruscamente interrotti.\nIn seguito all'annessione del ducato di Parma e Piacenza all'impero di Francia, i gesuiti furono cacciati e, nel 1806, il collegio dei Nobili fu laicizzato; le famiglie ritirarono in segno di protesta i loro figli dalla scuola, che fu chiusa.\nCon la Restaurazione, nel 1815 la duchessa Maria Luigia riapr\u00ec il collegio, affidandolo ai padri benedettini dell'abbazia di San Giovanni Evangelista; tuttavia, gli anni seguenti furono segnati da una progressiva decadenza.\nNel 1831, in seguito alla fusione del collegio dei Nobili col collegio Lalatta nel collegio ducale Maria Luigia, il monastero continu\u00f2 a essere utilizzato come residenza di villeggiatura estiva, fino al definitivo abbandono verso la fine del XIX secolo.\nNel 1849 fu sciolta la congregazione di San Giovanni e la chiesa divenne sede parrocchiale, ma il quadro si ribalt\u00f2 cinque anni dopo; la situazione fu chiarita solo nel 1892, quando i benedettini dovettero abbandonare la giurisdizione spirituale sul luogo di culto, che fu in seguito trasformato definitivamente in parrocchia, alle dipendenze della diocesi di Parma.\nNel 1987 l'ex abbazia, all'epoca adibita a residenze popolari, laboratori e negozi, fu acquistata dal comune di Fontevivo, che ne avvi\u00f2 il restauro e il recupero quale sede di una struttura alberghiera, di un ristorante e, dal 2012, del piccolo Museo delle Fisarmoniche.\nDescrizione.\nIl complesso \u00e8 costituito dalla chiesa a nord del chiostro e dall'ex abbazia sviluppata sugli altri tre lati di quest'ultimo e su un'ulteriore ala a sud.\nChiesa di San Bernardo.\nLa chiesa si sviluppa su un impianto basilicale a tre navate di sei campate, con un ampio transetto dotato di due cappelle laterali per parte e un coro quasi quadrato a est.\nLa simmetrica facciata a salienti, interamente rivestita in laterizio come il resto del luogo di culto, \u00e8 scandita verticalmente da due semipilastri a pianta poligonale e, alle estremit\u00e0, da due massicce lesene rettangolari; al centro, l'ampio portale d'accesso a edicola, profondamente strombato e decorato con colonnine in pietra con capitelli, \u00e8 coperto da due piccole falde; la lunetta sopra all'ingresso ospita un affresco della fine del XVII secolo, raffigurante \"San Bernardo di Chiaravalle\". Al di sopra si apre un grande rosone con raggiera di colonnine, delimitato da una cornice in mattoni modanata; pi\u00f9 in alto una fascia orizzontale di archetti ogivali precede una piccola finestra a forma di croce e l'alto fregio di coronamento, composto da due serie di archetti a tutto sesto e a sesto acuto.\nIl lato nord \u00e8 scandito da contrafforti e lesene e coronato sulla navata sinistra da un fregio ad archetti a tutto sesto e sulla pi\u00f9 alta navata centrale da una doppia fascia di archetti analoghi alla facciata. Il maestoso transetto, coronato da un profilo cuspidato, \u00e8 caratterizzato dall'ampio rosone centrale, sormontato da tre monofore ad arco strombate. Oltre le due cappelle laterali, si innalza l'abside sul retro, similare al transetto, a eccezione delle bucature in testata: in sommit\u00e0 \u00e8 presente un rosone centrale, mentre ai lati si aprono due ampie monofore ad arco strombate. Il lato sud risulta invece quasi interamente coperto dal loggiato del chiostro adiacente.\nAll'interno le navate con pareti in laterizio, coperte da volte a crociera intonacate con costoloni in mattoni, sono separate fra loro da una serie di arcate a tutto sesto; queste ultime sono sostenute da massicci pilastri quadrilobati, con semicolonne e pilastrini coronati da capitelli a cubo scantonato in pietra, decorati con bassorilievi raffiguranti motivi floreali.\nUna nicchia a lato della navata destra ospita una statua in pietra risalente al XII secolo, raffigurante la \"Madonna col Bambino\"; la pregevole scultura, che mostra ancora numerose tracce delle pitture originarie, fu sottoposta nel 1987 a un intervento di restauro, in seguito al quale fu attribuita a Benedetto Antelami.\nIl transetto, le sue quattro cappelle laterali e il coro sono coperti da volte analoghe alle navate, mentre la crociera \u00e8 chiusa da un'insolita cupola con pennacchi, decorata con una stella centrale in mattoni da cui scendono 12 costoloni, 8 dei quali interrotti con peducci in pietra in corrispondenza del piano d'imposta della volta.\nLa parete in laterizio del ramo sinistro del transetto ospita murata la lastra sepolcrale del templare Guidone Pallavicino, scomparso nel 1301; la lapide, in marmo rosso di Verona, \u00e8 decorata con un bassorilievo a grandezza naturale raffigurante il cavaliere con l'armatura e una spada; a lato \u00e8 incisa l'epigrafe: \"MARCHIO SEPULTUS MERITIS EST MARMORE SCULPTUS DET DATOR IPSE BONI REQUIEM PACEMQUE GUIDONI PELLAVICINO PRAENOMINE DE PEREGRINO MCCCI QUI DEDIT ABBATI PARTEM DE CURTE REDALTI\", ossia \"Il marchese sta qui sepolto, raffigurato nel marmo per i suoi meriti: Colui che dona ogni bene, dia pace e riposo a Guidone Pallavicino della famiglia di Pellegrino, morto nel 1301, che don\u00f2 all'Abate la propriet\u00e0 della corte di Redalto\".\nDi fronte a essa, \u00e8 posizionato il neoclassico monumento sepolcrale del duca Ferdinando di Borbone, scomparso a Fontevivo nel 1802; il mausoleo, in marmo bianco di Carrara con fondale in marmo verde, fu progettato dall'architetto Francesco Martin Lopez nel 1803; \u00e8 costituito da un'ara tombale decorata con bassorilievi di gusto neorinascimentale, collocata in una nicchia ad arco a tutto sesto, sovrastata da due geni alati in bronzo, allegorici della \"Pace\" e della \"Giustizia\"; ai lati si innalzano due colonne di ordine tuscanico, a sostegno dell'architrave con triglifi e metope raffiguranti le virt\u00f9 del sovrano; a coronamento si staglia il frontone triangolare.\nIl presbiterio accoglie l'altare in pietra di Saltrio realizzato nel 2014 dallo scultore Paolo Borghi; il paliotto \u00e8 costituito dall'antico ripiano dell'altare maggiore retrostante.\nAbbazia.\nL'ex abbazia si sviluppa attorno al grande chiostro quadrato adiacente alla chiesa, allungandosi a sud con un'ulteriore ala un tempo destinata ai monaci.\nL'asimmetrica facciata su via Roma, interamente rivestita in laterizio sopra all'alto basamento intonacato, si innalza su tre livelli fuori terra, con numerose finestre delimitate da cornici; il prospetto \u00e8 coronato nel mezzo da un torrino intonacato, al cui centro si staglia un orologio. Sulla destra, un grande portale, sovrastato da due ampie bucature con coronamento ad arco ondulato, conduce direttamente al portico interno.\nIl chiostro neoclassico, al cui centro \u00e8 collocato l'antico pozzo, \u00e8 contornato sui lati nord, est e sud da un porticato interamente intonacato ad arcate a tutto sesto, sostenute da pilastri a sezione quadrata con capitelli; l'ala orientale del capitolo a livello terreno mostra le eleganti colonne medievali con elaborati capitelli, murate nel XVIII secolo e parzialmente scoperte durante l'ultima ristrutturazione. Al primo piano si sviluppa un analogo loggiato, sovrastato al livello superiore da una serie regolare di finestre quadrate.\nAll'interno al piano terreno si apre direttamente sul porticato la sala del refettorio, adibita a ristorante; l'ampio ambiente si sviluppa su tre navate suddivise da colonne tuscaniche in pietra, a sostegno delle bianche volte a crociera di copertura.\nAl primo piano si affacciano sul loggiato le due antiche camerate di San Luigi e San Filippo, con le celle dei monaci poi adibite a stanze dell'albergo; la sala comune dell'ala di San Filippo ospita il piccolo Museo delle Fisarmoniche, che raccoglie 28 strumenti risalenti al XIX e XX secolo, donati da Angiolino Vitelli; vi \u00e8 esposta anche una fisarmonica appartenuta al musicista Gigi Stok, al quale il museo \u00e8 intitolato. Accanto \u00e8 collocata l'ex cappella neoclassica del duca Ferdinando, adibita a sala convegni."}
{"id": "2932136", "revid": "237256", "url": "https://it.wikipedia.org/wiki?curid=2932136", "title": "Evgeny Shvarts", "text": ""}
{"id": "2932142", "revid": "55935", "url": "https://it.wikipedia.org/wiki?curid=2932142", "title": "Johannes Albert Fabricius", "text": ""}
{"id": "2932145", "revid": "838137", "url": "https://it.wikipedia.org/wiki?curid=2932145", "title": "Augusto Bonetti", "text": "Biografia.\nNato a Murialdo, in diocesi di Mondov\u00ec, il 15 maggio 1835.\nMembro della Congregazione della missione. Eletto alla chiesa titolare di Cardicio il 5 maggio 1885. Il 6 maggio 1887 venne promosso arcivescovo di Palmira e inviato come Delegato Apostolico in Costantinopoli per gli Orientali e Vicario Patriarcale per i Latini.\nMor\u00ec a Costantinopoli il 19 agosto 1904 a causa di una malattia al fegato. La sua morte suscit\u00f2 un vivissimo dolore sia a Roma sia a Costantinopoli per le sue rare doti. I primi dragomanni delle ambasciate e delle legazioni si recarono alla delegazione apostolica per esprimere le condoglianze a nome dei rispettivi ambasciatori e ministri. Anche i rappresentanti di tutti gli istituti religiosi e delle scuole cattoliche, dei patriarcati delle diverse confessioni e dell'esarcato bulgaro si iscrissero nel registro posto alla delegazione apostolica.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2932146", "revid": "287204", "url": "https://it.wikipedia.org/wiki?curid=2932146", "title": "BMW Open 2010", "text": "Il BMW Open 2010 era un torneo di tennis che si \u00e8 giocato sulla terra rossa. Era la 37\u00aa edizione del BMW Open, facente parte dell'ATP World Tour 250 series nell'ambito dell'ATP World Tour 2010. Il torneo maschile si \u00e8 disputato a Monaco di Baviera, in Germania, dal 2 al 9 maggio del 2010.\nPartecipanti.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni: \nVincitori.\nSingolare.\n Michail Ju\u017enyj ha battuto in finale Marin \u010cili\u0107, 6\u20133, 4\u20136, 6\u20134\nDoppio.\n Oliver Marach / Santiago Ventura hanno battuto in finale Eric Butorac / Michael Kohlmann, 5\u20137, 6\u20133, [16\u201314]"}
{"id": "2932149", "revid": "767487", "url": "https://it.wikipedia.org/wiki?curid=2932149", "title": "Trinit\u00e0 &amp; Bambino... e adesso tocca a noi!", "text": "Trinit\u00e0 &amp; Bambino... e adesso tocca a noi! \u00e8 un film del 1995 con Heath Kizzier e Keith Neubert, l'ultimo diretto da E.B. Clucher. Il film \u00e8 lo spin-off della saga \"Trinit\u00e0\" che, con \"Lo chiamavano Trinit\u00e0...\" e \"...continuavano a chiamarlo Trinit\u00e0\" con protagonisti Bud Spencer e Terence Hill, ottenne tanto successo nei primi anni '70. Anche se il film ha avuto lo stesso regista e gli stessi produttori dei film originali, non ha per\u00f2 ottenuto un riscontro positivo da parte del pubblico.\nTrama.\nTrinit\u00e0 Jr. e Bambino Jr., sono i figli degli ormai leggendari Trinit\u00e0 e Bambino e hanno lo stesso carattere. Non si sono mai incontrati, fino a quando Trinit\u00e0 scopre che Bambino \u00e8 accusato di aver razziato una mandria di 200 cavalli all'allevatore Parker e per questo \u00e8 stato arrestato e sta per essere impiccato. Trinit\u00e0 conosce la fama di Bambino, e sa che non avrebbe potuto fare ci\u00f2 di cui \u00e8 accusato, riesce quindi a rintracciare il luogo dov'\u00e8 detenuto e, con uno stratagemma, a farlo scappare di prigione.\nDurante la loro fuga, incontrano alcuni abitanti della cittadina di San Clementino, che stanno cercando due validi pistoleri per difendere il loro villaggio dai fratelli Ramirez, una banda di ladri che da tempo li sta vessando. Diventati quindi rispettivamente vicesceriffo e sceriffo del villaggio, Trinit\u00e0 e Bambino scoprono ben presto che i responsabili del furto dei 200 cavalli sono proprio i membri della banda Ramirez, riuscendo a consegnarli alla giustizia e a scagionare Bambino da ogni accusa.\nTra varie scorribande e scazzottate degne dei loro padri, Trinit\u00e0 Jr. e Bambino Jr. troveranno anche il tempo di conoscere due avvenenti ragazze, Scintilla e Bonita, che perderanno la testa per loro.\nEdizioni DVD.\nL'unica edizione esistente in DVD \u00e8 uscita negli Stati Uniti per la Platinum Disc e contiene:"}
{"id": "2932151", "revid": "31798917", "url": "https://it.wikipedia.org/wiki?curid=2932151", "title": "Variet\u00e0 linguistiche", "text": ""}
{"id": "2932152", "revid": "721282", "url": "https://it.wikipedia.org/wiki?curid=2932152", "title": "Dario Baldi (regista)", "text": "Biografia.\nCresciuto in una famiglia dedita da sempre al cinema. Il padre Marcello Baldi fu regista di oltre cento documentari (Tra cui \"Italia K2\", documentario sulla conquista del K2 nel 1954) e pi\u00f9 di trenta film (tra cui \"Saul e David\" e altri grandi film biblici). Dopo essere stato impiegato in ruoli pi\u00f9 disparati su un set sin da bambino e un passato da montatore, si dedica alla regia realizzando diversi videoclip e pubblicit\u00e0, per poi passare al documentario, e infine al cinema.\nDario Baldi scrive e realizza alcuni documentari, tra cui \"Managers\" dove, con una piccola telecamera, si mischia ai barboni romani per raccontare la vita di strada per poi scrivere e girare diversi cortometraggi premiati in ambito di festival europei. Realizza poi il lungometraggio dal titolo \"Pablo\", basato sulla vita di Pablo Neruda, messo in scena interamente con persone di strada. Il film partecipa ai Festival di Montreal, all'AFI Film Festival di Los Angeles e in numerose altre rassegne internazionali dove ottiene riconoscimenti da parte del pubblico e critiche positive su riviste del nome di \"Variety\" o quotidiani tra cui il \"New York Times\". Nel 2008 Pablo viene trasmesso sulle emittenti europee, \nDario Baldi, dopo una esperienza negli Stati Uniti d'America dove cura le campagne pubblicitarie del film \"2 Fast 2 Furious\", si trasferisce in Inghilterra per cinque anni dove lavora come regista per Universal Music, BBC, Channel 4 e Turner, abbracciando costantemente prodotti che spaziano dalla pubblicit\u00e0 al cinema.\nNel 2007 collabora al film \"Zero\" (con Dario Fo, Lella Costa e Moni Ovadia) e realizza in co-regia con Davide Marengo il rockumentary \"Dall'altra parte della luna\", basato sulla nascita e ascesa dei negramaro con i quali collabora attivamente da allora. Realizza anche il film \"Narciso, dietro i cannoni, davanti ai muli\", vincitore di premi in diversi festival tra cui il RIFF. Nel 2009 \u00e8 regista della seconda unit\u00e0 per la serie \"Crimini 2\", in onda su Rai 2 in prima serata, poi continua a dirigere spot e videoclip.\nDario Baldi scrive altre sceneggiature, tra cui una sulla vita del fotografo Robert Mapplethorpe, lungometraggio presentato da Wim Wenders e mette in cantiere altri due lungometraggi. Il 2010 inizia con la realizzazione del film \"Gli anni verdi\", al quale partecipano Roberto Herlitzka, Dario Vergassola ed Enrico Brignano. Con Brignano infine, affiancato da Francesco Pannofino e altri, nel luglio del 2010 inizia le riprese del film \"Faccio un salto all'Avana\" per Medusa Cinema. Nel 2011 dirige Fabrizio Bentivoglio e Giorgio Tirabassi nella serie \"Benvenuti a tavola - Nord vs Sud\", prodotta da Taodue e Wildside, in onda in prima serata su Canale 5. \"C'\u00e8 sempre un perch\u00e9,\" sua regia con protagonisti Maria Grazia Cucinotta e Huang Hai Bo, \u00e8 una coproduzione italo-cinese. Il film \u00e8 destinato al mercato cinese e internazionale. Nel 2013 dirige per Filmmaster la campagna pubblicitaria per Trenitalia e riprende nuovamente a lavorare nella pubblicit\u00e0 negli Stati Uniti."}
{"id": "2932155", "revid": "121626301", "url": "https://it.wikipedia.org/wiki?curid=2932155", "title": "Yahoo! Search", "text": "Yahoo! Search \u00e8 un motore di ricerca per internet di propriet\u00e0 di Yahoo!. \u00c8 uno tra i principali servizi di ricerca sul web per volume di query.\nStoria.\nOriginariamente Yahoo! Search costituiva una semplice interfaccia di ricerca alternativa per individuare i risultati presenti nella directory gestita da Yahoo!. A partire dal 2001 ai risultati della directory si sono aggiunti quelli forniti prima da Inktomi e successivamente da Google. Sempre nel 2001 Yahoo! acquis\u00ec Inktomi e la relativa tecnologia di ricerca. L'anno successivo, nel 2002, Yahoo! acquis\u00ec anche societ\u00e0 Overture Services che a sua volta era proprietaria dei motori di ricerca Alltheweb ed AltaVista. L'insieme di tecnologie di ricerca acquisite spinse Yahoo! a sviluppare un proprio crawler chiamato Yahoo! Slurp che divenne operativo nel 2003 e cominci\u00f2 a fornire i risultati di ricerca per AlltheWeb ed AltaVista. Yahoo! Search continu\u00f2 invece ad utilizzare i risultati di Google fino al 2004 per poi diventare a sua volta un motore di ricerca indipendente con un database condiviso con gli altri servizi di ricerca della societ\u00e0.\nIl 29 luglio 2009 Yahoo! e Microsoft annunciano un accordo di collaborazione che prevede, tra le altre cose, che Yahoo! Search utilizzi i risultati di ricerca forniti da Bing.\nCaratteristiche.\nYahoo! Search \u00e8 disponibile in 38 lingue ed \u00e8 presente con strutture dirette in America Europa, Asia ed Oceania. Il motore di ricerca \u00e8 in grado di restituire risultati riferiti a contenuti testuali, ad immagini, a video e a notizie. Sono inoltre disponibili moduli di ricerca per le informazioni locali, per le mappe e per gli acquisti. Una interfaccia di ricerca specifica \u00e8 stata sviluppata anche per dare accesso alle informazioni di Yahoo! Answers. La versione in lingua italiana dispone anche di un modulo di ricerca per numeri telefonici e indirizzi collegato al servizio Pagine Gialle.\nIl motore di ricerca dispone di una modalit\u00e0 avanzata che permette di filtrare i risultati di ricerca tramite operatori booleani, o limitando la ricerca su determinati tipi di file o su singoli domini.\nPer impostazione predefinita Yahoo! Search filtra i contenuti multimediali rivolti ad un pubblico adulto attraverso una funzione denominata \"Filtro Famiglia\" che pu\u00f2 essere modificata dall'utente. Sempre sul fronte della sicurezza informatica, Yahoo! Search include le segnalazioni sui siti pericolosi del servizio McAfee SiteAdvisor.\nAcquisizioni.\nNel corso della sua storia Yahoo! Search ha inglobato le tecnologie di ricerca di Inktomi, Alltheweb ed AltaVista."}
{"id": "2932167", "revid": "1924342", "url": "https://it.wikipedia.org/wiki?curid=2932167", "title": "Trick Me", "text": "Trick Me \u00e8 un singolo di Kelis pubblicato nel 2003 da Virgin Records in formato 7\", 12\" e CD, secondo estratto dall'album \"Tasty\".\nDescrizione.\nIl video musicale prodotto per \"Trick Me\" \u00e8 stato diretto dal regista Little X ed \u00e8 stato trasmesso per la prima volta il 10 maggio 2004."}
{"id": "2932168", "revid": "767487", "url": "https://it.wikipedia.org/wiki?curid=2932168", "title": "Antonio Buonomo", "text": "Biografia.\nInizia l'attivit\u00e0 musicale giovanissimo, firmando un contratto discografico con la CRP, piccola etichetta partenopea, e partecipando al Festival di Napoli 1967 con \"Nun spezza 'sta catena\", in abbinamento con Mirna Doris, e \"Sincerit\u00e0\", con Gino Da Procida.\nNegli anni seguenti ritorna alla manifestazione, presentando \"Guappetella\" in abbinamento con Giacomo Rondinella al Festival di Napoli 1968, classificandosi al terzo posto, e \"'O masto\", con Mario Merola, al Festival di Napoli 1969.\nCambia poi casa discografica, passando alla Zeus, e partecipa al Festival di Napoli 1970 con \"'Nnammurata 'e Marechiaro\" cantata in abbinamento con Mario Abbate, e l'ironica \"Casanova '70\", abbinato con il comico Oreste Lionello.\nNel 1972 debutta a teatro con la sceneggiata di Mario Trevi \" 'O carabiniere\", scritta da Gaetano Di Maio.\nNel 1973 partecipa alla .\nDopo altre incisioni cambia nuovamente etichetta, passando alla Hello, con cui partecipa al Festival di Sanremo 1976 con \"La femminista\", canzone che cre\u00f2 un certo scalpore per il suo testo provocatorio e lo vide protagonista di una disavventura: Buonomo defin\u00ec il brano \"una satira della lotta per l'emancipazione della donna\", ma un gruppo di femministe non grad\u00ec lo scherzo, e dopo averlo attirato con una telefonata anonima fingendosi un gruppo di sue ammiratrici, lo malmenarono davanti all'albergo nel quale alloggiava.\nHa continuato l'attivit\u00e0 nel mondo dello spettacolo, affiancando alla carriera di cantante quella di attore di cinema e di teatro.\nNel 2008 ha recitato nel film \"Il mattino ha l'oro in bocca\" di Francesco Patierno; nello stesso anno ha vinto il Premio Carosone alla carriera.\nNel 2009 ha recitato nel film \"Fortap\u00e0sc\" di Marco Risi, nel ruolo del camorrista \"Lorenzo Nuvoletta\" appartenente al clan Nuvoletta di Marano di Napoli."}
{"id": "2932170", "revid": "31799102", "url": "https://it.wikipedia.org/wiki?curid=2932170", "title": "Gruppi culturali", "text": ""}
{"id": "2932172", "revid": "287204", "url": "https://it.wikipedia.org/wiki?curid=2932172", "title": "Estoril Open 2010", "text": "L'Estoril Open 2010 era la 21\u00aa edizione del torneo Estoril Open. Faceva parte dell'ATP World Tour 250 series nell'ambito dell'ATP World Tour 2010 e della International nell'ambito del WTA Tour 2010. All'evento hanno preso parte sia uomini che donne, e si \u00e8 giocato sulla terra rossa dell'Est\u00e1dio Nacional a Oeiras in Portogallo, dal 2 al 9 maggio 2010.\nPartecipanti ATP.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nI seguenti giocatori sono stati dei lucky losers:\nPartecipanti WTA.\nAltre partecipanti.\nLe seguenti giocatrici hanno ricevuto una wild card per il tabellone principale:\nLe seguenti giocatrici sono passate dalle qualificazioni:\nLe seguenti giocatrici sono state delle lucky losers:\nCampioni.\nSingolare maschile.\n Albert Monta\u00f1\u00e9s ha battuto in finale Frederico Gil, 6-2, 64-7, 7-5\nSingolare femminile.\n Anastasija Sevastova ha battuto in finale Arantxa Parra Santonja, 6-2, 7-5\nDoppio maschile.\n Marc L\u00f3pez / David Marrero hanno battuto in finale Pablo Cuevas / Marcel Granollers, 61-7, 6-4, [10-4]\nDoppio femminile.\n Sorana C\u00eerstea / Anabel Medina Garrigues hanno battuto in finale Vitalija D'ja\u010denko / Aur\u00e9lie V\u00e9dy, 6-1, 7-5"}
{"id": "2932173", "revid": "31799127", "url": "https://it.wikipedia.org/wiki?curid=2932173", "title": "Variet\u00e0 regionali", "text": ""}
{"id": "2932175", "revid": "110157", "url": "https://it.wikipedia.org/wiki?curid=2932175", "title": "Federazione pallanuotistica della Croazia", "text": "La Hrvatski Vaterpolski Savez, nota con l'acronimo di HVS, \u00e8 l'organo di governo, organizzazione e controllo della pallanuoto in Croazia.\nDal 2004 \u00e8 salito alla presidenza della federazione Perica Buki\u0107, ex pallanuotista croato, carica che gli \u00e8 valsa fino al 2010.\nDal 2018 il presidente \u00e8 Mladen Drnasin."}
{"id": "2932178", "revid": "1442080", "url": "https://it.wikipedia.org/wiki?curid=2932178", "title": "Hector Goetinck", "text": "Carriera.\nGiocatore.\nGoetinck gioc\u00f2 la sua intera carriera con il FC Bruges in cui fu un giocatore importante assieme a Robert De Veen e Charles Cambier. Nella stagione 1919-1920, la prima dopo la Grande Guerra, riusc\u00ec a vincere il campionato belga, il primo assoluto del Bruges.\nGoetinck fu importante anche per la Nazionale belga con la quale segn\u00f2 2 gol in 17 match.\nAllenatore.\nNel 1930, Goetinck divenne allenatore del FC Bruges e della Nazionale belga, con quest'ultima prese parte alla Coppa del Mondo 1930 e alla Coppa del Mondo 1934.\nMor\u00ec nel 1943 quando una bomba cadde sopra l'hotel in cui soggiornava a Heist."}
{"id": "2932179", "revid": "599013", "url": "https://it.wikipedia.org/wiki?curid=2932179", "title": "\u00d3scar Sonejee", "text": "Carriera.\nClub.\nInizia la sua carriera professionistica con l'FC Andorra, che, pur avendo sede nell'omonimo Stato, svolge i suoi campionati nelle serie minori spagnole, e vi resta per 11 anni consecutivi ad eccezione della stagione 2001-02, trascorsa con il Sant Juli\u00e0, squadra della massima divisione andorrana.\nDal 2008 in poi ritorna a giocare nel campionato andorrano, con il Santa Coloma (fino al 2012) e con i Lusitans per la stagione 2012-2013. La stagione successiva torna all'FC Andorra. Per la stagione 2014-2015 fa ritorno ai Lusitans, mentre dalla stagione 2015-2016 \u00e8 tornato a giocare per il Sant Juli\u00e0.\nNazionale.\nDall'et\u00e0 di 21 anni e fino all'et\u00e0 di 39 anni ha giocato con la nazionale andorrana, con la quale ha collezionato 106 presenze e 4 reti. Grazie a questi numeri, Sonejee risulta il secondo giocatore per numero di presenze e per numero di reti della nazionale di Andorra, alle spalle di Ildefons Lima."}
{"id": "2932193", "revid": "767487", "url": "https://it.wikipedia.org/wiki?curid=2932193", "title": "Pure Reason Revolution", "text": " \nI Pure Reason Revolution, nome spesso abbreviato in PRR, sono un gruppo progressive rock britannico fondato nel 2003 a Londra all'Universit\u00e0 di Westminster."}
{"id": "2932195", "revid": "287204", "url": "https://it.wikipedia.org/wiki?curid=2932195", "title": "Serbia Open 2010", "text": "Il torneo Serbia Open 2010 (anche noto come \"Serbia Open offerto da Telekom Srbija\" per ragioni di sponsor) \u00e8 stato un torneo di tennis che si \u00e8 giocato su campi in terra rossa. Era la seconda edizione dell'evento, facente parte dell'ATP World Tour 250 series nell'ambito dell'ATP World Tour 2010. Si \u00e8 svolto presso il complesso Milan Gale Mu\u0161katirovi\u0107 a Belgrado, in Serbia, dal 3 al 9 maggio 2010.\nPartecipanti.\nAltri partecipanti.\nI seguenti giocatori hanno ottenuto una wild card per il tabellone principale:\nI seguenti giocatori sono passati dalle qualificazioni:\nCampioni.\nSingolare.\n Sam Querrey ha battuto in finale John Isner, 3-6, 7-64, 6-4\nDoppio.\n Santiago Gonz\u00e1lez / Travis Rettenmaier hanno battuto in finale Tomasz Bednarek / Mateusz Kowalczyk 7-66, 6-1"}
{"id": "2932202", "revid": "948353", "url": "https://it.wikipedia.org/wiki?curid=2932202", "title": "Coppa del Re (pallanuoto)", "text": "La Coppa del Re (in spagnolo \"Copa del Rey\"), nota anche come Coppa di Spagna, \u00e8 la coppa nazionale spagnola di pallanuoto maschile; il trofeo viene assegnato annualmente dalla Reale Federazione Spagnola del Nuoto (RFEN).\nIl primo torneo \u00e8 stato disputato nella stagione 1986-87 con il nome di \"Copa de Espa\u00f1a\" e dal 1989-90 ha assunto la denominazione di \"Copa del Rey\". Il club pi\u00f9 titolato \u00e8 l'Atl\u00e8tic-Barceloneta, vincitore di otto coppe.\nIl trofeo si assegna in sede unica e vi partecipano le prime otto classificate del girone di andata della Divisione d'Onore (le prime sette nel caso in cui il club organizzatore non ne faccia parte); le squadre sono inserite in un tabellone a eliminazione diretta."}
{"id": "2932211", "revid": "1935652", "url": "https://it.wikipedia.org/wiki?curid=2932211", "title": "Valentino Di Cerbo", "text": "Biografia.\nNasce a Frasso Telesino, in provincia di Benevento e diocesi di Sant'Agata de' Goti, il 16 settembre 1943.\nFormazione e ministero sacerdotale.\nCompie gli studi ginnasiali presso l'Istituto Salesiano di Caserta e quelli liceali presso il Pontificio Seminario Romano Minore. Come alunno del Pontificio Seminario Romano Maggiore compie gli studi filosofici e teologici, conseguendo i relativi gradi accademici presso la Pontificia Universit\u00e0 Lateranense.\nIl 24 dicembre 1967 \u00e8 ordinato diacono, mentre il 30 marzo 1968 \u00e8 ordinato presbitero, nella chiesa della Madonna di Campanile a Frasso Telesino, dal vescovo Ilario Roatta per la diocesi di Roma.\nSi laurea in filosofia presso l'Universit\u00e0 degli studi Federico II di Napoli.\nNegli anni del suo ministero presbiterale a Roma svolge i seguenti incarichi: assistente nel Pontificio Seminario Romano Maggiore, dal 1968 al 1974; viceparroco della parrocchia di San Luca al Prenestino; insegnante di religione nelle scuole medie di Roma. Nel 1980 \u00e8 nominato direttore del Centro pastorale per l'evangelizzazione e la catechesi del vicariato di Roma ed, in seguito, dell'Ufficio catechistico regionale del Lazio. Nel 1982 \u00e8 nominato cappellano di Sua Santit\u00e0.\nTra il 1980 e il 1991 \u00e8 membro del Consiglio dell'Ufficio Catechistico nazionale, membro del Comitato nazionale per il riconoscimento degli studi di scienze religiose e del Forum europeo per l'insegnamento della Religione cattolica, direttore amministrativo dell'Istituto di Scienze Religiose \"Ecclesia Mater\" e direttore dell'Istituto Superiore \"E. Caymari\"; nel 1989 \u00e8 promotore dei gruppi di studio per l'insegnamento della religione cattolica nelle citt\u00e0 europee; dal 1987 al 1991 \u00e8 rettore della basilica di Sant'Eustachio in Roma; dal 1991 al 1994 lavora presso la Biblioteca apostolica vaticana; da 1993 al 2007 tiene i corsi di catechesi e inculturazione presso la Pontificia universit\u00e0 urbaniana.\nIl 1\u00ba ottobre 1994 \u00e8 nominato minutante della prima sezione della Segreteria di Stato e dal 2002 \u00e8 capo ufficio della sezione italiana. Dal 29 giugno 1997 \u00e8 prelato d'onore di Sua Santit\u00e0. Dal 1998 al 2002 \u00e8 rettore della chiesa di San Lorenzo in Miranda a Roma. Consigliere spirituale nelle \"\u00e9quipe Notre Dame\" di Roma, rettore della chiesa della Madonna di Campanile in Frasso Telesino. Dal 2006 \u00e8 chierico prelato della Camera Apostolica.\nFonda e dirige alcune riviste di carattere pedagogico e catechetico; collabora con periodici dello stesso genere. \u00c8 autore di pubblicazioni e saggi di carattere storico e teologico. Nel 2011 \u00e8 risultato vincitore del premio \"Niccol\u00f2 di Alife\".\nMinistero episcopale.\nIl 6 marzo 2010 papa Benedetto XVI lo nomina vescovo di Alife-Caiazzo; succede Pietro Farina, precedentemente nominato vescovo di Caserta. Il 1\u00ba maggio successivo riceve l'ordinazione episcopale, nella basilica di San Pietro in Vaticano, dal cardinale segretario di Stato Tarcisio Bertone, coconsacranti l'arcivescovo Luigi Moretti, vicegerente della diocesi di Roma, e Michele De Rosa, vescovo di Cerreto Sannita-Telese-Sant'Agata de' Goti. L'8 maggio prende possesso della diocesi, nella cattedrale di Alife; il giorno seguente fa il suo ingresso nella concattedrale di Caiazzo.\nRicopre l'incarico di delegato per la catechesi della Conferenza episcopale campana.\nNell'ottobre 2016 celebra il primo sinodo diocesano, conclusosi nel settembre 2017.\nIl 30 aprile 2019 papa Francesco accoglie la sua rinuncia al governo pastorale della diocesi, presentata per raggiunti limiti di et\u00e0; in pari tempo diventa vescovo emerito e gli succede, come amministratore apostolico, Orazio Francesco Piazza.\nAl termine del suo ministero nella diocesi di Alife-Caiazzo si trasferisce a Roma, del cui clero diocesano faceva parte fino alla nomina episcopale.\nControversie.\nIl 17 aprile 2020 \u00e8 stato condannato dal tribunale di Santa Maria Capua Vetere ad un anno e quattro mesi di reclusione per il reato di circonvenzione di incapace commesso ai danni del sacerdote Giuseppe Leone, morto nel corso del processo.\nDi Cerbo e gli altri due imputati sono stati riconosciuti colpevoli di aver approfittato delle pessime condizioni di salute, sia fisiche che mentali, di Leone, per farsi dare da quest'ultimo la somma di quasi 900.000 euro (894.636 euro); soldi che Leone avrebbe movimentato dal suo conto tra il 2012 e il 2013 trasferendoli sui conti di Di Cerbo e i suoi collaboratori.\nGenealogia episcopale.\nLa genealogia episcopale \u00e8:"}
{"id": "2932212", "revid": "1305772", "url": "https://it.wikipedia.org/wiki?curid=2932212", "title": "Selit\u00eb", "text": ""}
{"id": "2932213", "revid": "6923", "url": "https://it.wikipedia.org/wiki?curid=2932213", "title": "Campionato Europeo Supermoto 2010", "text": "Il Campionato Europeo Supermoto nel 2010 vede il passaggio della formula di gara da due manche a tre, come avviene nel concomitante Campionato del Mondo.\nAllo stesso modo il monogomma passa da Dunlop a Goldentyre."}
{"id": "2932221", "revid": "466539", "url": "https://it.wikipedia.org/wiki?curid=2932221", "title": "Statistiche e record del Liverpool Football Club", "text": "In questa lista sono presenti i maggiori successi vinti dal , i suoi allenatori e i suoi giocatori. \u00c8 considerato un record anche i premi internazionali dei giocatori dei \"The Reds\", e il pi\u00f9 alto acquisto e cessione della storia del club. Nella lista sono inclusi anche i record riguardante lo stadio Anfield.\nIl club ha vinto ad oggi 18 titoli inglesi, ed ha raggiunto il record per il maggior numero di UEFA Champions League vinte da una squadra inglese, ben 6. Il giocatore con pi\u00f9 presenze \u00e8 Ian Callaghan, che ha disputato 857 gare tra il 1958 e il 1978. Ian Rush \u00e8 invece il giocatore con pi\u00f9 goal realizzati, 346 goal.\nPremi.\nIl Liverpool ha vinto molte coppe e premi, sia nelle leghe nazionali che nelle competizioni europee. Hanno vinto la Premier Division 18 volte e la English Football League Cup 8 volte. Nella prima stagione del club, il 1892-93, la squadra ha vinto la Lancashire League e la Liverpool District Cup; il suo successo pi\u00f9 recente \u00e8 datato 2012, quando \"I Reds\" vinsero la gi\u00e0 citata English Football League Cup.\nRecord dei giocatori.\nPresenze.\nIan Callaghan mantiene il record di presenze con la maglia del Liverpool, avendo giocato 857 volte nel corso di 19 stagioni dal 1958 al 1978. Mantiene inoltre il record di presenze in campionato e nella FA Cup, rispettivamente con 640 e 79 presenze. Ian Rush mantiene il record di presenze nella League Cup, giocando 78 partite. Jamie Carragher detiene il record di presenze di apparizioni in Europa, ben 139.\nReti.\nIl calciatore con pi\u00f9 reti realizzate \u00e8 Ian Rush, che segn\u00f2 346 goal in due momenti diversi nel club: dal 1980 al 1987 e dal 1988 al 1996. Detiene il record per il maggior numero di goal segnati in una sola stagione, ben 47 nella stagione 1983\u201384. Rush inoltre mantiene in record per il maggior numero di goal realizzati nella FA e nella League Cups, con rispettivamente 48 e 39 reti. Tuttavia, Rush non riusc\u00ec a battere il record per il maggior numero di gol in campionato, detenuto da Roger Hunt, con 245 reti dal 1970. Steven Gerrard detiene il record per il maggior numero di goal realizzati nelle manifestazioni europee, 38. "}
{"id": "2932227", "revid": "767487", "url": "https://it.wikipedia.org/wiki?curid=2932227", "title": "The Pusher", "text": "The Pusher (\"Layer Cake\") \u00e8 un film del 2004 di Matthew Vaughn, interpretato da Daniel Craig.\nIl film \u00e8 tratto dal romanzo \"L'ultima partita\" di J. J. Connolly, ed \u00e8 stato adattato per il grande schermo dallo stesso autore.\nTrama.\nLondra. XXXX (il suo nome non viene mai rivelato) \u00e8 un abile spacciatore il quale, dopo tanti anni di lavoro, ha deciso di smettere con questo mestiere ed \u00e8 ora intenzionato a godersi il cospicuo gruzzolo di denaro che col tempo ha messo da parte. Prima di poter dire basta, il suo capo gli affida due ultimi lavori da portare a termine: trattare una partita di pastiglie di ecstasy con \"Il Duca\", un piccolo ma arrogante boss di quartiere, e ritrovare Charlotte, la figlia di un suo caro amico, fuggita di casa con il tossicodipendente Kinky. Cercando di portare a termine questi due compiti, XXXX si rende conto che uscire dal giro non \u00e8 cos\u00ec semplice come aveva inizialmente previsto.\nDistribuzione.\nLa pellicola \u00e8 uscita nelle sale italiane il 10 giugno 2005."}
{"id": "2932230", "revid": "1310927", "url": "https://it.wikipedia.org/wiki?curid=2932230", "title": "Bayer 04 Leverkusen Fu\u00dfball 2005-2006", "text": "Stagione.\nNella stagione 2005-2006, il Bayer Leverkusen si \u00e8 classificato al quinto posto in Bundesliga, qualificandosi per la successiva edizione della Coppa UEFA. \u00c8 stato eliminato nel secondo turno di Coppa di Germania.\nIn Coppa UEFA \u00e8 stato eliminato al primo turno, per opera del CSKA Sofia.\nNei mondiali di Germania 2006,giocati al termine della stagione, vennero convocati nelle rispettive nazionali i seguenti giocatori: Jens Nowotny e Bernd Schneider per la Germania, Juan per il Brasile, Jacek Krzyn\u00f3wek per la Polonia, Fredrik Stenman per la Svezia, Marko Babi\u0107 per la Croazia, Tranquillo Barnetta per la Svizzera, Assimiou Tour\u00e9 per il Togo ed Andrij Voronin per l'Ucraina.\nMaglie e sponsor.\nLo sponsor che compare sulle maglie della societ\u00e0 \u00e8 RWE societ\u00e0 di fornitura energetica.\nLo sponsor tecnico \u00e8 il marchio Tedesco Adidas.\nRosa.\n\u00b0\n\u00b0\n\"* ceduti durante la stagione\"\n\"\u00b0 arrivati a gennaio\""}
{"id": "2932234", "revid": "2200451", "url": "https://it.wikipedia.org/wiki?curid=2932234", "title": "Solofra", "text": "Solofra (pronuncia \"Sol\u00f3fra\", ; \"Sulofre\" in dialetto solofrano) \u00e8 un comune italiano di abitanti, il quarto per popolazione della provincia di Avellino in Campania.\n\u00c8 uno dei quattro principali poli italiani per la lavorazione delle pelli.\nGeografia fisica.\nTerritorio.\n Solofra (400 m s.l.m.) si estende in una conca dei Monti Picentini (il Pizzo San Michele \u00e8 la cima pi\u00f9 elevata) aperta, attraverso Montoro, sulla piana di Mercato San Severino, un vitale nodo della Pianura campana che fa da collegamento tra il bacino dell'Irno e quello del Sarno. Questa posizione geografica ha giovato alla cittadina favorendone la realt\u00e0 economica.\nConfini.\nSolofra confina con i comuni di Aiello del Sabato, Calvanico (SA), Contrada, Montoro e Serino.\nIdrografia.\nSulle pendici del monte Garofano ha origine il torrente Solofrana, che ha sorgenti perenni. Le sorgenti pi\u00f9 importanti per portata sono denominate Bocche, che si dividono in sottane e soprane. La maggior parte dell'acqua proveniente da queste sorgenti per\u00f2 \u00e8 stata incanalata per rifornire l'acquedotto cittadino, quindi il torrente, \u00e8 spesso a secco o, pi\u00f9 frequentemente, viene alimentato da reflui industriali, forieri di elevato inquinamento. Ci sono anche altre sorgenti a carattere stagionale facenti parte del medesimo bacino: il Pozzillo, o Pietra della Madonna, la sorgente del Rialbo (da rivus albus, per lo spumeggiare delle acque).\nAltri valloni degni di nota che confluiscono nella Solofrana (sebbene di scarsissima portata) sono il vallone dei Granci, il vallone Cantarelle (o Ficocelle), il vallone Scuro, il vallone della Forna.\nOrografia.\nLa conca solofrana \u00e8 circondata a nord dal monte S. Marco (807 m s.l.m.) e dal Pergola (853 m s.l.m.), ad est dal Monte Vellizzano (1032 m s.l.m.) e a sud dal Monte Garofano (1496 m s.l.m.) e dai monti Mai. Di quest'ultimo gruppo di monti fanno parte: le Serre del Torrione (1415 m s.l.m.), il Pizzo San Michele (1567 m s.l.m.) ed il Tuppo dell'uovo (1525 m s.l.m.).\nI monti di Solofra, ricchi di sorgenti, fanno parte del parco regionale dei Monti Picentini. Tanti sono i segni dell'attivit\u00e0 umana presenti su di essi: vasi preistorici in localit\u00e0 Passatoia, risalenti all'et\u00e0 del bronzo, il ponte medioevale sul Rialbo, nella medesima localit\u00e0, le calcare, e le carbonaie per la produzione, rispettivamente, di calce e carbone, e infine le neviere, grandi invasi artificiali posti intorno ai 1200m s.l.m utilizzati in passato per la conservazione della neve, che, grazie alle particolari caratteristiche del punto in cui sono state ricavate (il soleggiamento praticamente assente e la temperatura che anche d'estate si mantiene pi\u00f9 bassa) riusciva a resistere fino ai primi di giugno. A servizio delle neviere vi era un sentiero, quasi totalmente ripristinato, con il quale veniva trasportato a valle il ghiaccio, per poi essere commercializzato. Sul sentiero, inoltre, sono presenti antiche incisioni su roccia in localit\u00e0 Grotticelle, che servivano ad indicare la strada. Presso le neviere, poi, c'\u00e8 un arco naturale, rara formazione carsica dei Picentini.\nPizzo San Michele.\nIl Pizzo San Michele \u00e8 una montagna che tocca i 1.567 metri a cavallo tra le province di Salerno ed Avellino.\nLa forma acuta della montagna e la sua posizione garantiscono un amplissimo panorama su tutti i Picentini, gli Alburni, la pianura di Salerno, Mercato San Severino, Avellino, i Lattari, il Vesuvio, il Partenio ed il Matese. Per raggiungerlo da Solofra \u00e8 presente un sentiero, il numero 117 del CAI, che parte dalla fontana della Scorza come strada asfaltata, si inoltra nei castagneti fino ad arrivare ad un piazzale dove inizia il vero e proprio sentiero. Dopo pochi minuti si incontra la sorgente Pietra della Madonna, dopo la quale inizia un bosco selvatico di frassini, aceri, castagni selvatici ma soprattutto di faggi. A circa 2 ore di cammino si incontra il Pizzo dell'Uovo, per poi arrivare, dopo un'altra mezz'ora circa sulla vetta.\nSismologia.\nIl territorio comunale di Solofra \u00e8 parte del distretto sismico dell'Irpinia. In occasione del terremoto del 1980 vi furono, nella sola cittadina di Solofra, 21 morti e 65 feriti.\nOrigini del nome.\nIl toponimo \"Solofra\" potrebbe trarre le sue origini dal dialetto Osco (facies Sannitica), in uso presso i coloni Romani che ne abitavano il territorio. La radice etimologica, \"Salufer\" (in latino \"Saluber\"), starebbe ad indicare la salubrit\u00e0 e l'ospitalit\u00e0 del luogo. Secondo altri studi il termine Solofra sarebbe nato dall'incrocio di due termini latini: \"Sol\" (Sole) ed \"Ofra\" (Offerta), da cui \"Offerta al Sole\". Con questa teoria si fa dunque riferimento al culto del Sole, che veniva probabilmente praticato dalla popolazione solofrana al tempo dei Romani.\nStoria.\nEt\u00e0 medioevale.\nAlto medioevo.\nDopo la caduta dell'Impero Romano, la situazione di instabilit\u00e0 e di pericolo per via delle incursioni barbariche, specialmente durante il periodo della Guerra greco-gotica, port\u00f2 gli abitanti della fertilissima valle a trasferirsi pi\u00f9 a monte, in posti dove le caratteristiche morfologiche della valle consentivano il controllo e gli abitanti erano pi\u00f9 protetti. In generale, lo sviluppo di Solofra nell'Alto Medioevo fu proprio favorito dalla protezione della conca: la strettoia di Chiusa di Montoro era l'unico accesso, facilmente controllabile dai numerosi punti di controllo, come Castelluccia, o, in seguito, il Castello). Grazie a questo controllo, e quindi a questa sicurezza, si formarono due arroccamenti: le Cortine del Cerro, protette dalla collina di Chiancarola e le Cortine di Sant'Agata, protette da Castelluccia.\nQuesti nuovi insediamenti riprendevano come tipologia abitativa le villae di campagna della valle, delle curtes, in piccolo, che avevano la peculiarit\u00e0 di essere praticamente inespugnabili, chiudendo l\u2019unico accesso.\nUn ruolo fondamentale fu svolto dal Cristianesimo, che fin da subito si introdusse nel Meridione, e rappresent\u00f2 una certezza per gli abitanti, trovatisi di fronte ad una continua insicurezza. Solofra, d'ora in poi si avviciner\u00e0 sempre di pi\u00f9 a Salerno, (citt\u00e0 emergente, che dal dominio bizantino in poi si afferma come ricca potenza mercantile e costiera) diventando amministrativamente parte del suo entroterra, sia per l\u2019appartenenza al medesimo bacino vallivo, sia perch\u00e9 Abellinum era stata distrutta.\nIl vescovo di Salerno istituisce dei distretti pievani, quattro, in tutta la parte interna del territorio. Uno di questo fu Solofra. Lo scopo era portare un\u2019aggregazione, una sorta di istituzione locale che sopperisse alla mancanza di uno stato. La pieve, infatti chiesa del popolo, era il luogo dove si svolgeva il battesimo e il seppellimento dei morti. Essa, inizialmente, era dedicata a Santa Maria, poi, con la venuta dei Longobardi, promotori del culto a San Michele Arcangelo, fu aggiunta la seconda denominazione alla pieve.\nNel frattempo la citt\u00e0 di Salerno crebbe sempre di pi\u00f9, per il commercio e l\u2019artigianato, tanto che ad un certo punto si stacc\u00f2 dal Ducato (Divisio Ducatus Beneventani), e si formarono due principati: quello di Benevento e di Salerno. Solofra entr\u00f2 a far parte di quest\u2019ultimo, essendo ancora inserita nel Gastaldato di Rota (Mercato San Severino). Il confine di quest\u2019ultimo, e quindi del principato salernitano, passava per i monti di Montoro, di Forino, per Aiello e per Serino, (nel punto in cui sorge San Michele di Serino), dove vi era una stazione per i pellegrini diretti al santuario micheliano del Gargano. Il territorio di Solofra, quindi, acquis\u00ec un ruolo fondamentale, di confine, insieme a Montoro e Serino, motivo per il quale nacquero diverse fortificazioni, tra cui il castello solofrano, probabilmente ancora piccoli presidi militari che successivamente avranno maggiore sviluppo.\nBasso medioevo.\nSuccessivamente i Normanni guidati da Roberto Il Guiscardo, effettuarono delle vere e proprie incursioni nella zona, quando conquistarono il Principato di Salerno, debole ed in crisi. Queste incursioni causarono molti danni, l\u2019accesso alla valle solofrana venne precluso da un impaludamento dovuto all\u2019abbandono e allo straripamento del torrente, e di conseguenza venne abbandonata anche la via romana che valicava la Castelluccia. Ristabilitasi la situazione politica, Solofra entr\u00f2 a far parte della provincia del Ducato di Puglia e Calabria denominata \u201cPrincipato e Terra Beneventana\u201d e in particolare della Contea di Rota, al cui capo fu posto Troisio, combattente del Guiscardo che aveva svolto un ruolo fondamentale nella conquista della zona. Il primo periodo normanno fu critico, a causa degli ingenti tributi che la popolazione doveva versare, cosa che blocc\u00f2 i floridi scambi commerciali che si erano venuti a creare tra Solofra (ma non solo) e Salerno.\nAnche la chiesa salernitana riform\u00f2 l\u2019ordinamento pievano, non pi\u00f9 in grado di controllare efficacemente il territorio, trasformandolo in parrocchiale, e creando 13 distretti diocesani: la vecchia pieve faceva parte dell\u2019Arcipresbiterato di Serino, con la chiesa di Sant\u2019Agata e le nuove Sant\u2019Andrea e Santa Croce, costruite proprio in quel periodo. Alla morte di Troisio, la Contea pass\u00f2 al figlio Ruggiero I, che diede inizio alla dinastia dei Sanseverino. Egli fu un buon governante, affid\u00f2 le terre della contea alla protezione dell\u2019Abbazia di Cava, che aveva ottenuto il porto di Vietri. Nacquero cos\u00ec nuovi importanti scambi commerciali, in cui anche Solofra fu coinvolta: i proprietari terrieri e molte \u201capoteche\u201d di concia delle pelli si affidavano all\u2019Abbazia, che mediava e garantiva gli scambi con Vietri. Fu quindi un periodo di rinascita dell\u2019economia di Solofra. Ruggiero divise la contea tenendo per s\u00e9 e suo figlio Enrico il territorio che comprendeva Rota ed arrivava fino a Montoro, mentre assegn\u00f2 la parte della contea che comprendeva Serino, Solofra e Sant\u2019Agata (ovvero i territori dell\u2019Arcipresbiterato) a suo figlio Roberto. Quest\u2019ultimo mor\u00ec presto, e suo figlio, Roberto II, era troppo giovane per governare e quindi fu retto da Sarracena, sua madre.\nSuccessivamente Serino (con Solofra e Sant'Agata) pass\u00f2 a Ruggiero II. Egli assegn\u00f2 Solofra, diventata vico, quindi autonoma, a suo figlio Giordano, che per\u00f2 mor\u00ec presto. Allora la comunit\u00e0 solofrana, per non tornare sotto il controllo di Serino, rivolse una richiesta all\u2019imperatore Federico II di mantenere la propria autonomia entrando a far parte del demanio imperiale, che per\u00f2 fu rifiutata, dato che era stata gi\u00e0 concessa a Montoro. Allora il territorio torn\u00f2 a Giacomo Tricarico, ma egli affid\u00f2 il vico di Solofra a sua figlia Giordana, ottenendo comunque un\u2019indipendenza territoriale. Solofra divenne quindi un\u2019universitas feudale autonoma, che eman\u00f2 i suoi statuti e che aveva una propria curia.\nCon l\u2019avvento degli Angioini a Napoli il feudo di Solofra venne ulteriormente ampliato, il re Carlo I D'Angi\u00f2, per i meriti militari di Arduino Filangieri, marito di Giordana Tricarico, assegn\u00f2 un terzo del territorio di Sant\u2019Agata, appartenente a Serino, a Solofra. Quindi Sant\u2019Agata di sopra (Sant\u2019Andrea Apostolo) e il castello entrarono a far parte del feudo. Fu un momento importante, in quanto, con questa acquisizione, Solofra comincia ad assumere la nuova fisionomia, e pu\u00f2 contare su un punto fortificato che precedentemente era soggetto a Serino. Infatti il castello sub\u00ec diversi ampliamenti e modifiche, soprattutto il lato che volgeva al valico di Turci, che ora costituiva il confine, e che doveva essere controllato (infatti fu istituita anche una dogana. Bisogna considerare, inoltre, in questo periodo, un forte aumento demografico, dovuto ad immigrazioni di persone provenienti da territori di guerra, specialmente dal Cilento.\nUn altro importante momento di crescita si ebbe dopo Riccardo Filangieri (figlio di Arduino e Giordana), che mor\u00ec presto e lasci\u00f2 la reggenza a sua moglie Francesca Marra, perch\u00e9 i figli, tra cui Filippo, a cui spettava Solofra, non avevano ancora l'et\u00e0 per governare. Fondamentale fu il matrimonio della Marra con un De Ruggiero di Salerno, elemento che favor\u00ec l\u2019introduzione di borghesi salernitani nella societ\u00e0 artigiano-mercantile di Solofra, e di conseguenza, nuove occasioni di sviluppo per quest\u2019ultima.\nRaggiunta la maggiore et\u00e0, Filippo Filangieri acquisisce il feudo di Solofra: il suo fu un ottimo governo, in quanto liber\u00f2 gli abitanti dal servizio gratuito da prestare alla corte e continu\u00f2 a tessere rapporti con Salerno. Inoltre, a sostegno del commercio e con l\u2019aiuto della famiglia De Ruggiero, promosse la costruzione del monastero di Sant\u2019Agostino, e la conseguente ristrutturazione viaria che port\u00f2 a formare la conformazione visibile ancora del centro. Dopo la morte di Filippo, a governare fu il figlio Giacomo Antonio e dopo di lui Giacomo Nicola. Quest\u2019ultimo muore senza eredi, ponendo fine al governo dei Filangieri.\nIl re Ladislao I di Napoli, per risolvere il problema di successione, reintegr\u00f2 i feudi dei Filangieri al demanio, quindi anche Solofra. In questo clima il conte di Montoro Francesco Zurlo occup\u00f2 il castello con la forza, e il tentativo da parte di Filippo Filangieri (detto il prete), zio di Giacomo Nicola, di assediare il castello fu bloccato dalla regina Giovana II. Anche lo Zurlo doveva abbandonare il feudo, ma riusc\u00ec a porvi una persona di sua fiducia, dato che era entrato nella contesa di successione avendo fatto sposare suo figlio ad una Filangieri. Cos\u00ec, poich\u00e9 anche gli altri feudi erano stati assegnati ai Caracciolo, imparentati con i Filangieri, lo Zurlo acquis\u00ec il feudo di Solofra.\nEt\u00e0 rinascimentale.\nCon la prevalsa degli Aragonesi sugli Angioini a Napoli, gli Zurlo ebbero confermata l\u2019assegnazione del feudo da parte di Alfonso V d'Aragona. Con questa famiglia Solofra subisce una grande crescita, sia in termini sociali che economici, soprattutto per via della grande autonomia di cui pu\u00f2 godere, stabilitasi anche per l\u2019emanazione di altri statuti solofrani accettati da Ercole Zurlo, figlio di un nipote di Francesco. Grande fu anche l\u2019espansione del centro abitato, che venne a comprendere nuovi rioni, o casali, sviluppatisi intorno a nuove cappelle o nuove chiese, che ancora una volta utilizzano le cortine come abitazione prevalentemente utilizzata, seppur leggermente diverse da quelle medioevali.\nQuando Ercole Zurlo appoggia il tentativo del generale Odet de Foix di Lautrec di invadere il meridione, e gli Aragonesi ne escono vittoriosi, egli viene condannato e gli viene tolto il feudo. Cos\u00ec Solofra pass\u00f2 prima al demanio, poi a Ludovico della Tolfa. Allora la comunit\u00e0 solofrana, forte per la sua economia, decide di riscattare il feudo, diventando una privilegiata universitas demaniale. Quello che segue, dal 1535 al 1555 fu uno dei periodi pi\u00f9 floridi della storia della citt\u00e0, perch\u00e9, liberi dall\u2019oppressione di un feudatario, i cittadini solofrani possono commerciare liberamente i prodotti artigianali e crescere. In questo periodo, inoltre, espressione della fiorente economia di questo periodo fu la costruzione della maestosa Collegiata, realizzata abbattendo la pieve, che era diventata troppo piccola per la comunit\u00e0.\nLa parentesi autonoma fu per\u00f2 breve: l\u2019avversit\u00e0 del dominio spagnolo e i debiti contratti dall\u2019Universitas costrinsero i solofrani a vendere il feudo alla famiglia Orsini, di Gravina di Puglia, che governer\u00e0 Solofra fino al 1809, ovvero fino all\u2019abolizione della feudalit\u00e0. Pi\u00f9 precisamente lo vendettero a Beatrice Ferrella Orsini, ma non si privarono dei diritti che avevano acquisito col tempo (uso delle acque, dei forni, dei mulini ecc.), per questo furono emanati nuovi articoli statutari che la feudataria dovette firmare. Gli Orsini governeranno Solofra fino all\u2019abolizione della feudalit\u00e0 nel meridione, e hanno inevitabilmente condizionato lo sviluppo della citt\u00e0. Spesso abusarono del proprio potere, soprattutto la Ferrella, tanto che nel 1577 venne intentata una causa ai suoi danni, per non aver rispettato gli Statuti, per essersi appropriata di parte dell\u2019acqua necessaria alle botteghe e per aver abusato del demanio. Anche la costruzione del palazzo ducale fu segnata da controversie, perch\u00e9 la Orsini lo costru\u00ec molto vicino alla Collegiata, come manifesto della supremazia del proprio potere. Cos\u00ec probabilmente la costruzione venne sabotata e croll\u00f2, per poi essere costruito dov'\u00e8 tuttora. Non mancarono comunque gli interventi positivi tra i loro governi, ad esempio la costruzione del convento di San Domenico, da parte di Dorotea Orsini e il tentativo di riappacificazione di Filippo Orsini, che don\u00f2 le reliquie di Santa Dorotea al popolo, per il malgoverno del padre Domenico.\nNel seicento la conformazione urbana si definisce ancora di pi\u00f9, arrivando a formare tutti i rioni del centro che esistono tutt\u2019ora. In questo secolo ci fu un avvenimento segnante per Solofra: la peste decim\u00f2 la popolazione, nel 1625. In questa occasione fu anche rifatta la chiesa di San Rocco.\nNel 1611 nacque a Sant\u2019Agata di sopra il grande Francesco Guarini, esponente della pittura napoletana, che lascia tantissime opere nella sua citt\u00e0 natale.\nNel 1796 Sant\u2019Agata di Sotto si stacca da Serino diventando comune autonomo. La citt\u00e0 di Solofra partecip\u00f2 attivamente anche ai moti rivoluzionari del 1799.\nEt\u00e0 contemporanea.\nData l\u2019attivit\u00e0 e l\u2019operosit\u00e0 in campo industriale ed artigianale, Solofra si inserisce da subito nello scenario socialista della fine del XIX secolo, sulla scia dei movimenti salernitani e napoletani. Nacquero cos\u00ec ben tre societ\u00e0 di lavoratori: la Lega dei pellettieri, la Societ\u00e0 Centrale, e la Societ\u00e0 Agricola di Mutuo Soccorso, che spesso si adoperarono affinch\u00e9 venissero concessi salari maggiori e diminuissero gli orari di lavoro. A Sant\u2019Agata di sotto (SantAgata Irpina) nacque anche l\u2019Unione Operaia.\nLa Lega Pellettieri (fondata nel 1903) ricopr\u00ec un ruolo fondamentale per Sant\u2019Agata e Solofra e fu il primo esempio di organizzazione operaia in Irpinia, che vide un\u2019enorme partecipazione di operai e artigiani della pelle. Con alcune manifestazioni pretese un aumento degli stipendi del 25% e una diminuzione delle ore di lavoro, da 14 a 8 ore. La Lega \u00e8 stata, quindi, un vero e proprio punto di riferimento per i conciatori, e grazie anche alla volont\u00e0 del sindaco di quel tempo, Vincenzo Napoli, \u00e8 stata anche sede di numerose assemblee socialiste della zona. Se la lega era il punto di riferimento dei conciatori, la Societ\u00e0 Centrale, invece, lo era per tutti i lavoratori di ogni categoria che avevano bisogno di assistenza. I numerosi soci che la costituivano si aiutavano tra di loro, per quanto consentivano le possibilit\u00e0 personali. I pi\u00f9 abbienti, infatti, non esitavano a fornire supporto a chi era in difficolt\u00e0.\nDa ricordare sono due importanti alluvioni, uno nel 1805 e uno nel 1852, che afflissero Solofra colpendo tutti i rioni, le strade e i ponti, ma in particolar modo il rione Santa Lucia (o Fontane Sottane), completamente distrutto.\nAvvenimento importante fu la costruzione della ferrovia, inaugurata nel 1862(tratto Sanseverino-Avellino), che consent\u00ec un trasporto di persone e merci molto pi\u00f9 rapido ed efficiente.\nDurante il ventennio fascista Solofra fu sede di un campo di internamento in via Misericordia, inizialmente uno dei tre della provincia, poi unico rimasto, ospit\u00f2 in media 25 internate.\nIn occasione della Seconda Guerra Mondiale, il 21 settembre 1943 la citt\u00e0 di Solofra fu bombardata per la presenza di soldati tedeschi, accampati nella localit\u00e0 \u201cSelva piana\u201d. La citt\u00e0 fu devastata e 200 persone vi persero la vita.\nTerremoto del 1980.\nIl 23 novembre 1980, alle ore 19:34, il comune di Solofra, insieme a tanti altri paesi sparsi tra le province di Avellino, Salerno e Potenza, fu colpito dal violento terremoto dell'Irpinia che caus\u00f2 2.735 morti totali.\nSimboli.\nStemma: d'azzurro al sole d'oro. Lo scudo \u00e8 sormontato da corona formata di un cerchio di muro aperto di quattro porte e quattro finestre semicircolari, sostenente otto torri merlate, il tutto d'oro; le torri unite da muricciuoli d'argento, ciascuno con una guardiola d'oro.\nGonfalone: drappo partito di azzurro e di giallo riccamente ornato di ricami d'oro e caricato dello stemma civico con l'iscrizione centrata in oro: Citt\u00e0 di Solofra. Le parti di metallo ed i cordoni sono dorati. L'asta verticale \u00e8 ricoperta di velluto dai colori azzurro e giallo, alternati, con bullette dorate poste a spirale. Nella freccia \u00e8 rappresentato lo stemma della citt\u00e0 e sul gambo inciso il nome. Cravatta e nastri tricolorati dai colori nazionali frangiati d'oro.\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico; il comune appartiene alla forania di Montoro Superiore-Montoro Inferiore-Solofra dell'arcidiocesi di Salerno-Campagna-Acerno ed \u00e8 suddiviso in tre parrocchie:\nEconomia.\nIl comune \u00e8 economicamente basato principalmente sulla lavorazione delle pelli, campo in cui si distingue da secoli per la qualit\u00e0 della produzione. Molto sviluppata quindi l'industria conciaria e l'attivit\u00e0 delle confezioni. Altra attivit\u00e0 presente \u00e8 la castanicoltura, che da circa un decennio ha subito, per\u00f2, un netto calo di produzione a causa del cinipide galligeno che ormai affligge gran parte dei castagneti in Italia. In quantit\u00e0 minore rispetto agli altri campi \u00e8 presente anche l'agricoltura e l'artigianato in genere.\nIl distretto conciario di Solofra.\nIl distretto conciario di Solofra si estende su un territorio di 60\u00a0km\u00b2 circa, nella zona sud-occidentale della provincia di Avellino. Comprende tra gli altri, oltre Solofra, i comuni di Montoro e Serino, per un totale di 35.000 abitanti.\nQuesta zona \u00e8 specializzata, dal punto di vista produttivo, nella concia di pelli ovi-caprine, per un totale di circa 400 aziende operanti nel settore tra concerie, terzisti e confezionisti, 4.000 - 4.500 addetti e un fatturato medio annuo di 1.500 milioni di euro.\nInfrastrutture e trasporti.\nFerrovie.\nVi si trova l'omonima stazione ferroviaria sulla ferrovia Cancello-Avellino.\nLa stazione di Solofra \u00e8 situata in una posizione periferica rispetto al centro abitato, a 384 m s.l.m. In passato ha avuto grande importanza, poich\u00e9 la ferrovia rappresentava il mezzo di trasporto pi\u00f9 veloce per raggiungere gli altri centri. Inoltre contava su un buon traffico di viaggiatori ed un discreto traffico merci (legato perlopi\u00f9 all'attivit\u00e0 conciaria).\nQuesta situazione favorevole \u00e8 per\u00f2 cambiata con l'avvento del trasporto su gomma che consentiva ai viaggiatori e alle merci di giungere con maggiore comodit\u00e0 nei punti di destinazione. Alla fine degli anni sessanta si ebbe cos\u00ec una diminuzione sia nel traffico passeggeri che nel traffico merci.\nIn seguito al terremoto del 1980, l'edificio della stazione \u00e8 stato demolito e sostituito da un fabbricato. Negli anni novanta lo scalo merci venne chiuso e la stazione abbandonata a se stessa. Attualmente la stazione di Solofra pu\u00f2 comunque contare su un numero di viaggiatori sufficiente che si servono della ferrovia per raggiungere i centri di Avellino, Salerno e Benevento.\nTrasporto extraurbano.\nIl trasporto pubblico extraurbano \u00e8 costituito dalla rete di autobus A.IR., che collega il comune ad Avellino e provincia e con l'Universit\u00e0 degli Studi di Salerno. In aggiunta ai mezzi dell'A.IR. vi sono gli autobus della SITA (che svolgono regolare servizio di trasporto, locale e a lunga percorrenza, nella provincia di Salerno e in tutta la Campania) e quelli privati della Leonetti e Gallucci (che collegano Solofra a Mercato San Severino (SA) e Nocera Inferiore (SA)).\nAmministrazione.\nAltre informazioni amministrative.\nIl Comune di Solofra fa parte degli enti seguenti:\nSport.\nCalcio.\nHanno sede nel comune le societ\u00e0 di calcio: ASD Solofra, San Michele Solofra e Hispanika calcio, che hanno disputato campionati dilettantistici regionali.\nBasket.\nSono presenti sul territorio due societ\u00e0 cestistiche\nPallavolo.\nSono presenti sul territorio due societ\u00e0 pallavolistiche"}
{"id": "2932235", "revid": "1566286", "url": "https://it.wikipedia.org/wiki?curid=2932235", "title": "Kyle Labine", "text": "Biografia.\nFratello degli attori Tyler Labine e Cameron Labine, ha debuttato nel cinema nel 1991, in un episodio di \"Il mio amico Ultraman\" (\"My Secret Identity\"). Cresciuto a Maple Ridge, Columbia Britannica, ha frequentato la Maple Ridge Secondary School dove si \u00e8 diplomato anche il fratello Tyler Labine. Il 7 aprile 2007 si \u00e8 sposato con l'attrice Sophie Ann Rooney.\nHa partecipato al film Shred 2 interpretando il ruolo di Mikey e ha vissuto a Vancouver."}
{"id": "2932236", "revid": "118256222", "url": "https://it.wikipedia.org/wiki?curid=2932236", "title": "Nicol\u00f2 Vito di Gozze", "text": "Vita.\nNacque da una delle pi\u00f9 importanti famiglie della Repubblica di Ragusa, in uno dei periodi di massimo fulgore della storia di questa citt\u00e0 dell'Adriatico orientale, condividendo con altri ingegni dell'epoca quali Domenico Ragnina, Michele Monaldi e Marino Ghetaldi il crepuscolo del Rinascimento raguseo.\nPur trascorrendo la quasi totalit\u00e0 della vita all'interno delle mura della sua citt\u00e0, acquist\u00f2 fin da giovanissimo una notevole e riconosciuta fama di pensatore ed erudito, dimostrata dalla dovizia di citazioni di autori antichi contenute nelle sue opere. Venne favorito in ci\u00f2 dal possesso di una delle pi\u00f9 importanti biblioteche familiari dell'intera Dalmazia, da lui aumentata con numerosi acquisti.\nA questa attivit\u00e0 di studioso abbin\u00f2 lungo tutta la vita l'impegno politico, essendo chiamato per ben sette volte alla pi\u00f9 alta magistratura della Repubblica, il rettorato. Nella dedica al suo \"Commento dei Salmi\" inviata al Bellarmino, egli si lament\u00f2 che le cure degli incarichi pubblici lo tenevano lontano dai suoi studi, purtuttavia alla sua figura sono legate alcune delle decisioni politiche pi\u00f9 felici di Ragusa, costretta in quell'epoca ad affrontare la minaccia degli uscocchi (1577) e la rivolta di Lagosta coll'occupazione dell'isola da parte della rivale Repubblica di Venezia (1603-1606), avendo sullo sfondo perennemente aperta la secolare questione del rapporto con i turchi.\nNel corso della vita, il Gozze ebbe una vastissima corrispondenza con alcuni dei membri pi\u00f9 influenti della curia romana, primo fra tutti il gi\u00e0 citato cardinale Roberto Bellarmino, che egli considerava come una specie di suo mecenate. Grazie alla sua intercessione, Gozze venne nominato da papa Clemente VIII \"dottore in filosofia e maestro di teologia\".\nNegli ultimi anni della sua vita, Gozze si dedic\u00f2 soprattutto alle letture di carattere religioso, incanalandosi nel grande filone della letteratura ascetica del suo tempo.\nPensiero.\nA vent'anni il Gozze aveva gi\u00e0 pubblicato il suo primo libro: un commento dell'opera \"De substantia orbis\" di Averro\u00e8. Inizi\u00f2 quindi un lungo periodo di studio delle opere di Aristotele, che cerc\u00f2 di rettificare alla luce di quelle di Platone, che esercit\u00f2 su di lui un fascino particolare.\nAl trattato egli prefer\u00ec la forma letteraria del dialogo, scegliendo per suoi interlocutori nobildonne o umanisti e concittadini rinomati, quali Flora Zuzzeri, Domenico Ragnina e Stefano Bona.\nAnche la sua opera pi\u00f9 importante - \"Dello Stato delle Repubbliche secondo la mente di Aristotele con esempi moderni\" (Venezia, 1591) - \u00e8 composta in forma di dialogo e suddivisa in otto giornate, nelle quali egli raccoglie, dentro le categorie e classificazioni aristoteliche, un materiale immenso. Per Gozze il problema politico dello Stato e della sua ragion d'essere e divenire \u00e8 di fondamentale importanza, e pur scrivendo sessant'anni dopo Machiavelli, egli non pare risentirne l'influenza, mentre cita ampiamente il Guicciardini, il Botero e soprattutto il Bodin, al quale deve qualche aspetto caratteristico del suo pensiero.\nPer il Gozze, il compito dello Stato non \u00e8 pi\u00f9 quello teologico di aiutare l'uomo a conseguire uno scopo posto al di fuori della vita, ma non \u00e8 neppure quello descritto dal Machiavelli, per cui lo Stato possiede una sua specifica ragion d'essere dentro di s\u00e9 e per s\u00e9 stesso. Egli cerca una conciliazione al di fuori del dominio teologico, mantenendosi per\u00f2 all'interno della realt\u00e0 della storia: lo Stato diviene quindi una manifestazione ideale della giustizia, un'opera d'arte morale, cosicch\u00e9 tutti i rapporti - e segnatamente l'educazione - devono conformarsi ad un rigoroso ordine etico, non pi\u00f9 religioso.\nDove maggiormente si rivela l'originalit\u00e0 del pensiero del Gozze e la sua indipendenza dai modelli tomistico-aristotelici \u00e8 nell'economia, cui dedic\u00f2 specificamente il dialogo dal titolo \"Governo della famiglia\" (Venezia 1589). Egli visse in una repubblica che faceva dei traffici e dei mercati la sua ragion d'essere, di conseguenza riconobbe l'utilit\u00e0 degli scambi, del denaro, del lavoro manuale, affermando che la ricchezza non viene dai soli prodotti della terra, ma dal lavoro dell'uomo applicato alla materia prima e dagli scambi dei valori cos\u00ec ottenuti. La ricchezza \u00e8 quindi il lavoro, e il prezzo rappresenta una quantit\u00e0 di lavoro: in questo Gozze pare anticipare di due secoli il principio enunciato per la prima volta da Adam Smith."}
{"id": "2932238", "revid": "729019", "url": "https://it.wikipedia.org/wiki?curid=2932238", "title": "Saint Petersburg (gioco da tavolo)", "text": "Saint Petersburg (chiamato anche Sankt Petersburg) \u00e8 un gioco da tavolo creato da Michael Tummelhofer vincitore del prestigioso Deutscher Spiele Preis nel 2004.\nAmbientazione.\nAll'inizio del XVIII secolo lo Zar Pietro I di Russia detto \"Il grande\" decide di edificare la sua nuova capitale, a cui d\u00e0 il nome di San Pietroburgo, i giocatori impersonano i personaggi di corte che cercano di aiutare lo Zar nell'impresa.\nDescrizione.\nOgni turno di gioco si compone di 4 fasi, ognuna di queste 4 fasi ha un mazzo di carte corrispondente, le fasi sono:\nDurante ognuna di queste 4 fasi si girano nuove carte e si fa un calcolo delle rendite. Si prendono dal mazzetto della fase corrispondente e si posizionano scoperte un numero di carte uguale a quello necessario ad arrivare ad 8 carte scoperte (quindi se ad esempio ci sono gi\u00e0 3 carte scoperte che restano dai precedenti turni sul tabellone se ne girano solo 5).\nA quel punto i giocatori hanno la possibilit\u00e0 di svolgere a turno una delle seguenti azioni:\nQuando tutti i giocatori hanno passato si procede con il conteggio delle rendite derivanti dalle carte relative alla fase in questione (e degli eventuali potenziamenti di quella tipologia) e si girano le carte del mazzetto seguente sempre fino ad arrivare ad 8 carte scoperte.\nLa carte dei potenziamenti hanno un costo variabile in quanto richiedono che venga scartata una carta dello stesso tipo e vengono pagate la differenza tra la carta scartata e il costo del potenziamento (ad esempio se si compra un potenziamento di valore 18 e si scarta una carta di valore 11 il costo del potenziamento sar\u00e0 18-11=7), inoltre la fase dei potenziamenti non ha un conteggio delle rendite in quanto questa tipologia di carte fornisce la rendita nella fase del colore di appartenenza.\nSono previsti anche dei metodi per ridurre carte uguali, quando uno dei mazzetti si esaurisce la partita \u00e8 finita e il giocatore con pi\u00f9 punti \u00e8 il vincitore.\nEspansioni.\nIl gioco ha avuto un successo tale da convincere l'autore ad ideare e pubblicare due espansioni:"}
{"id": "2932252", "revid": "100168547", "url": "https://it.wikipedia.org/wiki?curid=2932252", "title": "Sole nero (singolo)", "text": "Sole nero \u00e8 un singolo dei Litfiba pubblicato il 23 aprile del 2010 (mentre il 18 maggio \u00e8 stata pubblicata la versione in vinile), prodotto da Piero Pel\u00f9 e da Ghigo Renzulli e mixato da Tim Palmer all'Electric Lady di New York.\n\u00c8 il primo brano inedito inciso dal gruppo in seguito alla sua riunione e anticipa la pubblicazione di \"Stato libero di Litfiba\".\nNell'edizione \"deluxe\" dell'album \u00e8 presente, come traccia fantasma alla fine del secondo disco, una versione demo della canzone registrata all'O-Zone Studio: in questa versione si pu\u00f2 notare che alcune parti del testo variano dalla versione originale."}
{"id": "2932253", "revid": "48344", "url": "https://it.wikipedia.org/wiki?curid=2932253", "title": "Eur", "text": ""}
{"id": "2932254", "revid": "767487", "url": "https://it.wikipedia.org/wiki?curid=2932254", "title": "Pellettatrice", "text": "La pellettatrice, anche nota come pellettizzatrice, \u00e8 la macchina destinata alla produzione di pellet, cilindretti di materiali diversi (legno, cereali, plastica e altri prodotti o miscele di esse) ottenuti per compressione del materiale e trafilatura dello stesso. Nella compressione del prodotto la temperatura del prodotto aumenta, il prodotto \u00e8 costretto ad attraversare dei fori conici di una trafila: questi comprimono il materiale dando a esso compattezza, mentre alcune sostanze nel prodotto con la temperatura e pressione si trasformano e fanno da collante. In uscita dai fori della trafila il prodotto assomiglia a dei grossi spaghetti che sono subito tagliati alla misura desiderata; si ottengono in questo modo dei cilindretti.\nNel campo mangimistico il pellet ha il suo vantaggio principale nel far diventare una miscela di farine in un prodotto granulare, con minore peso specifico apparente, meno polvere e maggiore appetibilit\u00e0 del prodotto. Nella produzione dei pellet di legno il vantaggio \u00e8 sulla riduzione di volume e nella possibilit\u00e0 di automatizzare un processo di alimentazione stufa. Nel realizzare pellet di plastica o granuli di plastica il vantaggio \u00e8 possedere un materiale granulare facilmente utilizzabile e dosabile, destinato alla produzione di prodotti stampati ."}
{"id": "2932264", "revid": "38120", "url": "https://it.wikipedia.org/wiki?curid=2932264", "title": "Degel dell'Acquario", "text": ""}
{"id": "2932267", "revid": "1543377", "url": "https://it.wikipedia.org/wiki?curid=2932267", "title": "Marco Frigatti", "text": "Ha studiato lingue alla Scuola Superiore di Lingue Moderne di Trieste e parla correntemente italiano, inglese, tedesco, francese, olandese, croato e cinese mandarino. Dopo essersi trasferito a Londra nel 2003, ha iniziato la sua attivit\u00e0 presso la Guinness World Records dove \u00e8 diventato responsabile della sezione Record.\nAppare spesso nello spettacolo televisivo di Sky 1 \"Guinness World Records Smashed\", dove presiede tutti i tentativi di record in qualit\u00e0 di giudice capo.\nMarco ha una frase tipica che pronuncia durante lo show di Sky 1: appena prima che venga intrapreso un tentativo di record dice \"Marco, Pronto\".\nMarco lavora come giudice in molte versioni televisive del Guinness World Records, come l'italiano \"Lo show dei record\", il tedesco \"Guinness World Records - Die gr\u00f6\u00dften Weltrekorde\" e il cinese \"Zheng Da Zong Yi\".\nNel 2015, lui stesso riceve la medaglia e il quadretto del \"Guinness World Records\" per aver verificato, nei panni di giudice ufficiale, 2000 record."}
{"id": "2932268", "revid": "5456", "url": "https://it.wikipedia.org/wiki?curid=2932268", "title": "Robert Mathias", "text": ""}
{"id": "2932273", "revid": "204376", "url": "https://it.wikipedia.org/wiki?curid=2932273", "title": "Hashem", "text": ""}
{"id": "2932286", "revid": "1409041", "url": "https://it.wikipedia.org/wiki?curid=2932286", "title": "Bologna Football Club 1985-1986", "text": "Questa voce raccoglie le informazioni riguardanti il Bologna Football Club nelle competizioni ufficiali della stagione 1985-1986.\nStagione.\nNella stagione 1985-1986 nel Bologna vi sono alcune novit\u00e0, il presidente Giuseppe Brizzi si fa da parte ed il nuovo presidente \u00e8 l'imprenditore bresciano Luigi Corioni che vuole sulla panchina felsinea Carlo Mazzone. In campionato tiene un passo regolare, raccoglie 19 punti nel girone di andata, un punto a partita, nel ritorno ne raccoglie 22, senza trovare lo scatto per inserirsi nella lotta al vertice. Al termine raccoglie un onorevole sesto posto. Salgono l'Ascoli, il Brescia ed il L.R. Vicenza, in piena estate, dopo i verdetti del totonero-bis, in luogo del L.R. Vicenza sar\u00e0 l'Empoli, che si era piazzato al quarto posto con 45 punti, a disputare la Serie A.\nNel Bologna si \u00e8 particolarmente messo in evidenza il centravanti Loris Pradella con 14 reti realizzate in stagione, delle quali 2 in Coppa Italia e 12 reti in campionato. Nella Coppa Italia il Bologna disputa il quinto girone di qualificazione, che promuove ai quarti di finale il Pisa ed il Verona, vince due partite interne con il Piacenza e con il Verona che sfoggia lo scudetto sul petto.\nMaglie e sponsor.\nLo sponsor tecnico per la stagione 1985-86 fu Ennerre, mentre lo sponsor ufficiale fu Idrolitina.\nOrganigramma societario.\nArea direttiva\nArea tecnica"}
{"id": "2932288", "revid": "287204", "url": "https://it.wikipedia.org/wiki?curid=2932288", "title": "Francesco Curia", "text": "Biografia.\nFiglio di Michele Curia. \u00c8 attivo in particolare nel Regno di Napoli nella seconda met\u00e0 del Cinquecento.\nOpere.\nFra le sue opere si possono annoverare:"}
{"id": "2932295", "revid": "287204", "url": "https://it.wikipedia.org/wiki?curid=2932295", "title": "Tour dei Combined British 1910", "text": "Il Tour Combined British del 1910 in Argentina \u00e8 un tour di una squadra di rugby retroattivamente \"accomunata\" ai \"British and Irish Lions\" e disputato da 16 giocatori inglesi e tre scozzesi, selezionati dall'Universit\u00e0 di Oxford. Gli organizzatori del tour denominarono il team \"English Rugby Union team\", ma gli ospitanti argentini lo ribattezzarono \"Combinado Britannico\". \nLa squadra del 1910 \u00e8 stata definita come una dei tre \"Tour dei Lions smarriti\" (\"lost lions\" tours).\nPer l'Argentina questo tour diede inizio alla sua storia internazionale e il test del 12 giugno \u00e8 considerato come il primo test ufficiale per la federazione argentina.. Va detto che la stessa nazionale argentina era formata da giocatori di origine britannica.\nStoria.\nNel 1910 il primo team ufficiale delle Isole Britanniche era stato inviato in tour in Sudafrica per la quarta volta, nell'ottavo tour di una selezione britannica. Fu il primo tour organizzato ufficialmente dalle quattro federazioni. \nParallelamente RV Stanley, pi\u00f9 noto come \"Major Stanley of Oxford\", e pi\u00f9 tardi selezionatore dell', organizz\u00f2 un tour ufficioso in Argentina. John Raphael, l'estremo inglese, fu selezionato come capitano dell\"'England Rugby Union team\"; denominazione peraltro poco appropriata, a causa della presenza dei tre scozzesi, cosicch\u00e9 gli argentini preferirono correttamente parlare di \"Combinado Britannico\".\nFurono disputati sei match, tutti vinti dai britannici, compreso il primo test ufficiale dell'Argentina.\nSquadra.\nSolo quattro giocatori avevano gi\u00e0 disputato incontri internazionali: "}
{"id": "2932297", "revid": "298229", "url": "https://it.wikipedia.org/wiki?curid=2932297", "title": "World Inline Cup", "text": "La World Inline Cup, definita con l'acronimo di WIC, \u00e8 la Coppa del Mondo di pattinaggio rotelle velocit\u00e0.\nStoria.\nFondata nel 1988 dalla societ\u00e0 svizzera Iguana, organizzatrice anche della Swiss Inline Cup, come l'European Inline Cup, \u00e8 diventata la coppa del mondo ufficiale 2000 prima di tornare ad essere gestita dalla stessa Iguana nel 2002. Ogni tappa del circuito \u00e8 organizzata dagli organizzatori locali con l'appoggio della societ\u00e0 svizzera in sede di marketing. Il calendario 2010 prevede lo svolgimento di gare in 14 localit\u00e0 differenti in 10 paesi (Argentina, Corea del Sud, Francia, Germania, Italia, Polonia, Portogallo, Spagna, Svizzera e Venezuela) alle quali parteciperanno dodici squadre ufficialmente riconosciute:"}
{"id": "2932303", "revid": "76963", "url": "https://it.wikipedia.org/wiki?curid=2932303", "title": "Ky\u014dko Koizumi", "text": "In Giappone la sua musica \u00e8 pubblicata dall'etichetta Victor Entertainment. Dal 1983 al 1994, ha battuto il record di avere singoli in Top 10 per 12 anni consecutivi, un record che \u00e8 stato poi superato da Namie Amuro. Nel 1995 spos\u00f2 l'attore Nagase Masatoshi, da cui divorzi\u00f2 nel 2004. La cantante ha lavorato con la rinomata compositrice di musica per anime Y\u014dko Kanno, che ha composto anche la musica per il ventunesimo album di Kyoko, \"Otoko no Ko Onna no Ko\". Negli anni '90, sotto il nome di \"Koizumix Production\", ha pubblicato diversi remix della sua musica in versione dance su vinile.\nCome attrice, ha preso parte a diversi film e serie televisive, tra i quali figurano due dei film giapponesi che hanno avuto pi\u00f9 successo in anni recenti: \"Bayside Shakedown\" o \"Odoru Daisousasen: The Movie\" (1998) e \"Onmyoji\" (2001). Nei due lungometraggi, ha interpretato rispettivamente il serial killer e la strega. Nel 2006 ha interpretato Eriko nel film di Toshiaki Toyoda \"Hanging Garden\", e successivamente ha vinto il premio come \"Miglior Attrice\" al ventiseiesimo Hochi Film Award, per il film \"Kaza Hana\"."}
{"id": "2932306", "revid": "17815", "url": "https://it.wikipedia.org/wiki?curid=2932306", "title": "Sottomarino tedesco U-745", "text": ""}
{"id": "2932309", "revid": "599013", "url": "https://it.wikipedia.org/wiki?curid=2932309", "title": "Atopobium", "text": "Atopobium \u00e8 un genere di batteri appartenente agli Actinobacteria, della famiglia dei Coriobacteriaceae.\nLe specie di \"Atopobium\" sono batteri anaerobici facoltativi, cocchi Gram-positivi di forma ellittica o a bastoncello che si trovano come elementi singoli o in coppia o in corte catene.\nAtopobium vaginae \u00e8 stato scoperto da Rodriguez \nnel 1999 ed \u00e8 un comunemente presente nella vagina della donna con vaginosi batterica.\nQuesto \u00e8 un batterio anaerobo facoltativo, Gram-positivo che non si riesce ad isolare con la microbiologia classica ; \u00e8 presente in corso di vaginosi batterica secondo Burton nel 50% dei casi\nSpecie.\nIl Genere Atopobium \u00e8 costituito dalle seguenti specie:\nBatteriologia.\nIl genere Atopobium fu proposto per la prima volta nel 1992. \nL\"'Atopobium vaginae\" \u00e8 stato isolato dalla flora vaginale di persone sane e non. Esso \u00e8 un batterio anaerobo facoltativo, Gram-positivo a forma di cocco ellittico o bastoncello, che forma piccole colonie su agar sangue a 37\u00a0\u00b0C, misura approssimativamente 0,6-0.9 mcm; positivo alla fosfatasi acida ed \u00e8 indolo-negativo. Non produce acido dal metabolismo del mannosio e del raffinosio ed ha una debole attivit\u00e0 per gli enzimi:\ngli enzimi tripsina o l'ureasi non sono rintracciati. Non \u00e8 in grado di ridurre il nitrato e di idrolizzare la legatina e l'esculina .\nIl ceppo tipo (usato per le ricerche microbiologiche) \u00e8 il CCUG 38953T .\nL\"'Atopobium vaginae\" rispetto al genere Atopobium ha approssimativamente un range di divergenza dell'16s rRNA del 3-8% ; divergenza genetica che ha permesso di riconoscerlo come una nuova specie .\nBiochimica differenziale del genere Atopobium.\nSecondo Rodriguez, in base all'attivit\u00e0 enzimatica, possono essere distinte le seguente specie di \"Atopobium\":\nDiversit\u00e0 enzimatiche comparate tra le varie specie di Atopobium\nStoria.\nIl genere Atopobium fu proposto per la prima volta nel 1992 , a questo genere appartenevano batteri isolati, precedentemente classificati come Lactobacillus minitus, L. Rimae e Streptococcus parvulus.\nIl primo isolamento dell'Atopobium vaginae da materiale vaginale si deve a Rodriguez e coll. dell\"'Department of Microbiology, BBSRC Institute of Food Research, Reading, UK.\" nel 1999, che grazie a tecniche di sequenziamento del RNA-ribosomiale 16S, individuarono per primi una nuova specie appartenente al genere Atopobium .\nL'aspetto di questo batterio alla colorazione di Gram \u00e8 quello di un piccolo cocco Gram-positivo anaerobo facoltativo. I membri del genere sono noti per produrre grandi quantit\u00e0 di acido lattico per questo motivo alcune specie appartenenti al genere Atopobium sono stati inizialmente identificati come Lactobacillus sp. Fu, infatti, nel corso di uno studio di lattobacilli vaginali che l'A. vaginae fu identificato (Rodriguez 1999).\nEpidemiologia.\nStudi condotti su donne adulte con normale flora vaginale hanno riportato che la prevalenza dell'A. vaginae determinata con la PCR oscilla tra l'8% e il 20% in donne asintomatiche; mentre le donne che hanno una vaginosi batterica in atto le percentuali di ritrovamento sono comprese tra il 54% e il 78%\nClinica.\nCollins e Wallbanks nel 1992 hanno proposto di rinominare la specie \"Lactobacillus minutus\", \"Lactobacillus Rimaee\", \"Streptococcus parvulus\" e \"Atopobium Rimae\". L\"'Atopobium parvulum\" e \"Atopobium minutum\" sono stati isolati nell'uomo nelle tasche gengivali e in varie infezioni umane (ad esempio, in odontoiatria o in ascessi pelvici o ferite addominali), Ma il significato clinico delle specie di Atopobium spp non \u00e8 stato chiaramente definito fino ad oggi. Ci\u00f2 potrebbe essere dovuto al fatto che questi batteri non sono ancora inclusi nei sistemi di indagine batterica disponibili in commercio e, pertanto, sono suscettibili di essere erroneamente identificati come Lactobacillus o Streptococco specie in base alle caratteristiche morfologiche delle loro colonie.\nL\"'Atopobium vaginae\" \u00e8 del genere Atopobium la specie pi\u00f9 studiata isolata per la prima volta nel 1999, un aspetto rilevante di questo batterio e che esso difficilmente si rileva in materiale vaginale di donne sane per vaginosi batterica, mentre \u00e8 presente nel 50% o pi\u00f9 nelle secrezioni vaginali di donne con vaginosi batterica \nInoltre, il batterio presenta una costante resistenza batterica all'antibiotico metronidazolo che \u00e8 l'antibiotico pi\u00f9 usato in caso di vaginosi batterica.\nNel 2003 l\"'Atopobium vaginae\" per la prima volta \u00e8 stato messo in relazione con un caso patologico: un ascesso tubovarico seguito ad un prelievo di oocita per via trans-transvaginale .\nNel lavoro di Burton del 2004 l'A. vaginae \u00e8 stato isolato in donne in post menopausa, in assenza di alcuna sintomatologia, nel 44% dei prelievi vaginali effettuati.\nL\"'Atopobium vaginae\" sembra essere un normale saprofita della flora batterica della vagina sana (presumibilmente con una carica batterica bassa) ma pu\u00f2 diventare predominante per un rapido accrescimento quando si verificano le condizioni per una diminuzione della normale flora lattobacillare; ed \u00e8 rilevante la compresenza di questo batterio con il pi\u00f9 noto Gardnerella vaginalis in corso di vaginosi batterica sintomatica .\nLa presenza dell'Atopobium nelle feci umane \u00e8 variabile; i vari ceppi noti della specie incrementano nel lattante quando questi sono alimentati con il latte artificiale. Inoltre, con l'et\u00e0 incrementano anche nelle nell'adulto .\nQuesto indica che il canale rettale \u00e8 una causa importante di possibile infezione/contaminazione della vagina della donna. Specie se si sottopone a pratiche sessuali estreme o ad una cattiva igiene dei genitali esterni.\nInteressante il fatto che l'aumento della quota di vegetali assunti con la normale dieta \u00e8 in grado di modificare la composizione delle microflora intestinale con un aumento anche degli Atopobium spp \nProvando che questo batterio \u00e8 un possibile inquinate della vagina; la sua variabilit\u00e0 nella composizione della flora fecale, comporta una notevole variabilit\u00e0 tra donna e donna.\nLa presenza di un biofilm sulle pareti della vagina dove sono presenti dia la G. vaginalis e che l'A. vaginae pu\u00f2 spiegare la difficolt\u00e0 ad eradicare i due batteri spesso causa di ricorrenti infezioni vaginali \nUn interessante studio del 2006 esamina la flora vaginale di donne che non hanno avuto rapporti sessuali con penetrazione (vergini), rilevando una maggiore presenza di Gardenerella vaginalis rispetto l'Atopobium vagniae in queste donne, fermo restando che la maggior presenza veniva rilevato in donne che pur vergini avevano avuto rapporti sessuali orali e con le mani. Ci\u00f2 mostra che la contaminazione vaginale \u00e8 maggiore per la G.vaginalis; provando comunque che la contaminazione con questi 2 germi pu\u00f2 avvenire indipendentemente dalla rapporto sessuale completo \nIl dato \u00e8 confermato anche da Ferris 2004 che sostiene come l'A. vaginae sia raro nella donna senza vaginosi batterica \nLe specie di Atopobium sfruttano prevalentemente substrati proteici piuttosto che zuccherini, questo pu\u00f2 spiegare perch\u00e9 sono facilmente rintracciati gli A. vaginae nella vagina della donna in postmenopausa, essendo questa, per la carena ormonale, povera in glicogeno; oppure nel cavo orale .\nInfatti le donne in menopausa sottoposte a terapia ormonale sostitutiva HRT, presentano una maggiore componente lattobacillare nella vagina con un minoro rischio di vaginosi .\nFormazione di biofilm.\nLa presenza di un biofilm sulle pareti della vagina dove sono presenti dia la G. vaginalis e che l'A. vaginae pu\u00f2 spiegare la difficolt\u00e0 ad eradicare i due batteri spesso causa di ricorrenti infezioni vaginali \nUno studio mostra come il biofilm batterico sia causa di un aumento delle infezioni vulvovaginali da impianto di IUD conseguenti alla formazione di un biofilm sulla superficie dello stesso.\nSensibilit\u00e0 agli antibiotici.\nL\"'Atopobium vaginae\", \u00e8 un batterio difficile da isolare in coltura, e come detto si mostra assolutamente resistente al metronidazolo (vedi bibl. indicata). Questo insieme al fatto che il batterio crea un biofilm, nel quale Gardnerella vaginalis e Atopobium vaginae sono associati, complicando la risposta alla terapia antibiotica .\nClindamicina.\nUn dato pubblicato indica che a resistenza agli antibiotici che agiscono bloccando la sintesi proteica, \u00e8 un fenomeno in crescita; infatti, il principale meccanismo di resistenza comporta un'alterazione del sito di legame dell'antibiotico mediante una metilazione ribosomale. La capacit\u00e0 dei batteri di metilare il recettore ribosomale \u00e8 codificata dal gene erm (erythromycin methylase); questo dato spiega perch\u00e9 vi \u00e8 un'alta probabilit\u00e0 di creare ceppi resistenti alla clindamicina dopo 70-90 giorni dal trattamento. La clindamicina come \u00e8 noto agisce con questi meccanismi; inoltre, la clindamicina agisce anche sulla flora saprofita di tipo lattobacillare, aumentando quindi il rischio di dismicrobismo locale per la capacit\u00e0 eradicare anche i lactobacilli produttori di perossido d'idrogeno, ritenuto un importante fattore di difesa della normale flora vaginale \nMetronidazolo.\nIl fallimento del trattamento con la comune terapia antibiotica a base di metronidazolo \nnelle pazienti con vaginosi batterica recidivante o persistente pu\u00f2 essere ricondotto a diversi meccanismi: \nNifuratel.\nIl Nifuratel mostra una buona attivit\u00e0 contro l'Atopobium vaginae, infatti, non sembra presentare fenomeni di resistenza.\nStudi sui farmaci della classe dei nitrofurani cui appartiene il nifuratel, mostrano la capacit\u00e0 da parte di questi di inibire lo sviluppo di biofilm in ceppi batterici che sono causa di infezioni urinarie .\nAspetti immunologici.\nL\"'Atopobium vaginae\" stimola la risposta immune da parte delle cellule epiteliali della vagina, infatti si ritrova un aumento della produzione di citochine locali (IL-6, IL-8) e difensine (beta-defensin 4) cosa che pu\u00f2 contribuire alla patogenesi della vaginosi batterica e delle sue manifestazioni cliniche .\nAspetti ormonali.\nIl lavoro recente di Srinivasan et al. del 2010, mette in relazione i cambiamenti della flora batterica della vagina femminile con i cambiamenti ormonali nel corso del ciclo. In particolare l'A. vaginae si sviluppa in modo importante durante il periodo mestruale insieme ad altri patogeni. Nello studio si osserva come occorrano pi\u00f9 cicli di terapia antibiotica con metronidazolo per ottenere una eradicazione delle specie ritenute patogene per la vaginosi batterica\nComplicanze cliniche.\nLe infezioni vaginali e cervicali da A. vaginae tendono a risalire localmente causando la malattia infiammatoria pelvica PID che pu\u00f2 manifestarsi come salpingite, peritonite pelvica e ascessi tubo ovarici .\nIn donne con PROM rottura precoce delle membrane e vaginosi batterica l'A. vaginae \u00e8 stato ritrovato nel liquido amniotico mostrando una possibile contaminazione di tipo ascendente. La ricerca con la polymerase chain reaction (PCR) ha permesso di isolare diverse entit\u00e0 batteriche e tra queste l'Atopobium vaginae che \u00e8 anche causa di aumento nel neonato di: distress respiratorio, enterocoliti necrotizzanti e basso peso alla nascita.\nNello stesso studio si rileva una maggiore presenza di Candida spp come causa di PROM in donne che hanno usato la spirale intrauterina.\nL'associazione con il parto pretermine e l'infezione da A. vaginae \u00e8 ampiamente documentata .\nL'atopobium vaginae \u00e8 causa di endometriti e/o ascessi tubo ovarici .\nTerapia.\nL\"'Atopobium vaginae\" \u00e8:"}
{"id": "2932314", "revid": "447535", "url": "https://it.wikipedia.org/wiki?curid=2932314", "title": "Long island tea", "text": ""}
{"id": "2932317", "revid": "599013", "url": "https://it.wikipedia.org/wiki?curid=2932317", "title": "Salvatore Costanzo", "text": "Dal 2019 \u00e8 allenatore del .\nBiografia.\nOriginario di Catania, Salvatore Costanzo fu ingaggiato dalle giovanili del a 16 anni; nella squadra seniores esord\u00ec durante il Super 10 2001-02 (il 13 aprile 2002, vittoria 38-7 contro ) e vinse il titolo di campione d'Italia gi\u00e0 nella stagione d'esordio.\nNel 2003 fu convocato per l'Italia Under-21 e un anno pi\u00f9 tardi l'allora C.T. John Kirwan lo fece esordire in un \"test match\" contro la a Bucarest.\nA tutto il 2016 sono quattro gli incontri internazionali di Costanzo, tutti nel 2004.\nNel 2011, dopo un anno in Celtic League con Treviso in cui non scese mai in campo, fu venduto al per euro; con la squadra del Bresciano vinse subito il titolo al termine della stagione 2011-12, il suo settimo dopo i sei vinti in Veneto; si riconferm\u00f2 campione nel 2014 e, nel 2015, divenne il giocatore pi\u00f9 titolato del rugby italiano del dopoguerra vincendo il suo nono scudetto e superando in tale particolare classifica Massimiliano Perziano, fermatosi a 8.\nAl termine della stagione 2016-17, infine, la sua ultima in Italia, si aggiudic\u00f2 l'ennesimo scudetto, il suo decimo, record nazionale del dopoguerra.\nLa finale fu il suo ultimo incontro professionistico, perch\u00e9 dopo tale titolo giunsero il ritiro e il trasferimento in Argentina, paese d'origine di sua moglie, dove intraprese un'attivit\u00e0 di ristorazionie e si ingaggi\u00f2 a livello dilettantistico nell' di Buenos Aires.\nDalla stagione di TOP12 2018-19 \u00e8 allenatore degli avanti al : responsabile della gestione della mischia, delle touche e dei punti d\u2019incontro.\nDalla stagione 2020 ad oggi \u00e8 diventato il primo allenatore affiancato come secondo a Stefan Basson."}
{"id": "2932347", "revid": "121451603", "url": "https://it.wikipedia.org/wiki?curid=2932347", "title": "Krivi\u010di", "text": "I Krivi\u010di (in bielorusso \u043a\u0440\u044b\u0432\u0456\u0447\u044b, \"kryvi\u010d\u00fd\"; in russo \u043a\u0440\u0438\u0432\u0438\u0447\u0438) furono una unione tribale di popolazioni slave orientali che vissero, nei secoli fra il VI e il XII, in un territorio compreso nelle odierne Bielorussia, Ucraina settentrionale e Russia occidentale, nell'alto corso dei fiumi Volga, Dnepr e Dvina occidentale, oltre che nel basso corso della Velikaja e del bacino del Nemunas.\nNel corso del VI secolo i Krivi\u010di lasciarono le loro zone di origine, situate nella zona dei Carpazi, muovendosi verso nordest andando ad occupare il territorio sopra descritto, assorbendo nella loro avanzata alcune preesistenti piccole trib\u00f9 finniche e lituane. Nell'XI secolo entrarono a far parte, come tributari, dello stato della Rus' di Kiev, la prima forma statale russa. \nNel 862 furono comandati da Truvor, dal 862 alla sua morte circa nel 864, fratello del leggendario variago Rjruik.\nIl loro nome sembra derivare dal termine \"Kriv\", che sarebbe stato uno dei loro progenitori."}
{"id": "2932349", "revid": "729019", "url": "https://it.wikipedia.org/wiki?curid=2932349", "title": "Ferrovia Uerikon-Bauma", "text": "La ferrovia Uerikon-Bauma (acronimo UeBB) era una linea ferroviaria a scartamento normale della Svizzera.\nStoria.\nIl promotore della ferrovia Uerikon-Bauma fu Adolf Guyer-Zeller, un imprenditore di Neuthal. Il suo proposito era quello di creare un collegamento per la Ferrovia del Gottardo. Il primo proposito era di portare la linea fino a Eschlikon in Thurgau ma venne abbandonato. Guyer-Zeller aveva interessi personali per cui la linea venne disposta molto vicina alle sue fabbriche tessili. La concessione venne rilasciata nel luglio 1885. Nel 1898 inizi\u00f2 la costruzione e nel 1901 vi fu l'inaugurazione della \"UeBB\" (popolarmente chiamata \u00dcberbeibahn).\nLa linea, lunga 25,3\u00a0km , iniziava da Uerikon sul Lago di Zurigo servendo Hombrechtikon, Wolfhausen, Bubikon, D\u00fcrnten, Hinwil, Ettenhausen-Emmetschlo, B\u00e4retswil e Neuthal e giungendo a Bauma sulla T\u00f6sstalbahn. Venne aperta con cinque coppie di treni giornalieri e con trazione a vapore. Nel 1907 divenne delle FFS accusando tuttavia scarsa redditivit\u00e0 e negli anni intorno al 1948, sempre forti disavanzi.\nCon un referendum del 1946 il Canton Zurigo decise la riorganizzazione delle tre linee dell'Oberland Zurighese Uerikon-Bauma, Uster-Oetwil e Wetzikon-Meilen. La sezione Hinwil-B\u00e4retswil-Bauma venne nazionalizzata, elettrificata e riattivata a fine 1947 con treni passeggeri delle FFS fino al 1969. La UeBB \u00e8 rimasta operativa fino a ottobre 1948; dopo le rotaie sono state interrotte tra Uerikon e Hombrechtikon e tra Hinwil e D\u00fcrnten. Il materiale rotabile \u00e8 stato poi venduto a varie societ\u00e0 ferroviarie.\nDella linea ferroviaria resta aperto, oltre alla sezione Hinwil-Bauma, solo un raccordo industriale tra Wolfhausen e Bubikon. Nella sezione Uerikon-Hombrechtikon-Wolfhausen sussistono solo alcuni resti del percorso vecchio: un terrapieno della ferrovia tra Brunegg Uerikon e Hombrechtikon, muri di contenimento sopra Uerikon e nella direzione D\u00fcrnten Edikon. Dal 1978 la ferrovia museo \"Dampfbahn-Verein Z\u00fcrcher Oberland\" (DVZO) percorre, nei fine settimana d'estate, il tratto Hinwil-Bauma. La DVZO \u00e8 oggi una societ\u00e0 ferroviaria fornita di licenza proprietaria della intera infrastruttura eccetto le stazioni Bauma e di B\u00e4retswil."}
{"id": "2932350", "revid": "287204", "url": "https://it.wikipedia.org/wiki?curid=2932350", "title": "Krivici", "text": ""}
{"id": "2932351", "revid": "339392", "url": "https://it.wikipedia.org/wiki?curid=2932351", "title": "KK Metalac Kraljevo", "text": ""}
{"id": "2932354", "revid": "287204", "url": "https://it.wikipedia.org/wiki?curid=2932354", "title": "Guadalete", "text": "Il Guadalete \u00e8 un fiume della Spagna sudoccidentale, quasi interamente compreso nella provincia di Cadice, ad eccezione di alcuni tratti nelle province di Malaga e Siviglia. Nasce nel parco naturale della Sierra de Grazalema ad un'altitudine di circa 1000\u00a0m, e sfocia dopo 172\u00a0km nel golfo di Cadice a El Puerto de Santa Mar\u00eda, a nord della citt\u00e0 di Cadice.\nIl nome del fiume sembra derivare dal fiume Lete della mitologia greca e dalla parola araba \"wadi\" (fiume).\nNel 711 \u00e8 stata combattuta nei pressi del fiume una battaglia nota come battaglia del Guadalete.\nAttraversa il territorio dei comuni di Grazalema, Ronda, El Gastor, Zahara, Algodonales, Puerto Serrano, Montellano, El Coronil, Villamart\u00edn, Bornos, Arcos de la Frontera, Jerez de la Frontera ed El Puerto de Santa Mar\u00eda, tutti appartenenti alla provincia di Cadice ad eccezione di Ronda, compreso nella provincia di Malaga e Montellano ed El Coronil, compresi nella provincia di Siviglia."}
{"id": "2932366", "revid": "1543377", "url": "https://it.wikipedia.org/wiki?curid=2932366", "title": "Michal Peprn\u00edk", "text": "Doc., PhDr. Michal Peprn\u00edk, M.Phil., Dr. \u00e8 un americanista ceco importante e il professore della letteratura americana all\u00b4Universit\u00e0 Palack\u00fd di Olomouc. Attualmente \u00e8 il direttore della sezione letteraria al Dipartimento degli studi inglesi e americani e il segretario dell\u00b4Associazione ceca e slovacca degli studi americani (The Czech and Slovak Association for American Studies).\nSi \u00e8 abilitato nel 2003 e si interessa soprattutto della letteratura dell XIX secolo, il postmodernismo statunitense, la letteratura fantastica e la letteratura ceca tradotta all\u00b4inglese. Negli anni 1992 e 1993 ha lavorato come lettore della letteratura ceca al Dipartimento degli studi slavi all\u00b4Universit\u00e0 di Glasgow. Si occupa particolarmente dei romanzi dello scrittore statunitense James F. Cooper."}
{"id": "2932367", "revid": "1123126", "url": "https://it.wikipedia.org/wiki?curid=2932367", "title": "Patriarcato delle Indie orientali", "text": ""}
{"id": "2932373", "revid": "1507870", "url": "https://it.wikipedia.org/wiki?curid=2932373", "title": "Val d'Ambria", "text": "La Val d'Ambria \u00e8 una valle delle Alpi Orobie Valtellinesi, nel territorio comunale di Piateda, in Provincia di Sondrio. Valle secondaria della Val Venina, ospita stagionalmente il lago Zappello, che si forma in primavera e si prosciuga in estate. Alla sua testata, al confine con la val Brembana, sorgono il pizzo del Diavolo di Tenda (2.914 m) e il monte Aga (2.720 m).\nLa valle prende il nome da Ambria, frazione di Piateda."}
{"id": "2932383", "revid": "76963", "url": "https://it.wikipedia.org/wiki?curid=2932383", "title": "Leven Rambin", "text": "Biografia.\nLeven \u00e8 nata a Houston. Suo padre Joseph Howard Rambin III \u00e8 cofondatore della Moody-Rambin, la pi\u00f9 grande propriet\u00e0 locale commerciale di societ\u00e0 immobiliari. Sua madre \u00e8 Karen Stacy Guthrie. Suo fratello, Joseph Rambin, \u00e8 stato iscritto alla University of Alabama, mentre la sua sorellastra, Maria, \u00e8 il designer della linea di borse Moe e risiede a New York City. Lei \u00e8 nipote di J. Howard Rambin Jr., ex CEO e presidente della societ\u00e0 di olio texana.\nHa iniziato a esibirsi in recite scolastiche. Ha studiato presso la scuola di Houston di cinema e teatro e alla St. Francis Episcopal Day School, dove ha recitato nella prima recita scolastica prima di trasferirsi in Connecticut e in seguito New York, quando entr\u00f2 nel cast di \"La valle dei pini\" (il suo primo ruolo professionale). Inoltre ha perseguito il diploma di scuola superiore attraverso la Texas Tech University Independent School District.\nCarriera.\nLa Rambin si \u00e8 unita al cast della serie ABC La valle dei pini nel febbraio 2004, nel ruolo di Lily Montgomery, la figlia autistica di Jackson Montgomery (Walt Willey).\nPer il 30 marzo 2007, Rambin ha iniziato a praticare un duplice ruolo, infatti oltre al ruolo in \"La valle dei pini\", ha interpretato il ruolo di Ava Benton. In seguito apparve in un episodio di \"Law &amp; Order\". Il 28 febbraio 2008, Leven \u00e8 comparsa nella nuova serie della NBC \"Lipstick Jungle\". Leven apparir\u00e0 in un film per la prima volta per la Killer Film's independent picture in \"Gigantic\". Il film \u00e8 interpretato ed \u00e8 prodotto da Paul Dano. Leven ha preso parte all'episodio pilota, per la CW, di \"Austin Golden Hour\", regia di Sanford Bookstaver nel mese di aprile 2008. La serie non ha poi avuto continuazione. Leven Rambin \u00e8 stata l'unica attrice de \"La valle dei pini\" a essere nominata per gli Emmy Awards.\nNel settembre 2008, la Rambin si \u00e8 unita al cast di \"\", nel ruolo di Riley Dawson, una compagna di scuola nonch\u00e9 fidanzata di John Connor. Ha inoltre firmato per la Wilhelmina Models.\nHa recitato anche nel ruolo di Carrie, la protagonista femminile nel film imminente \"Strawberry Wine\", girato a Wilmington (Carolina del Nord) a giugno. Nel 2009 Rambin ha ottenuto il ruolo di Sloan Riley, la figlia diciottenne del Dr. Mark Sloan in \"Grey's Anatomy\", ruolo ripreso in una puntata di \"Private Practice\". Rambin temporaneamente \u00e8 ritornata alla serie \"La valle dei pini\" nel ruolo di Lily Montgomery il 5 gennaio 2010 per il 40\u00ba anniversario dello show. Nel marzo del 2010, Leven ha intrapreso il ruolo della figlia di Virginia Madsen e David James Elliott nella serie ABC \"Scoundrels\". Nella stagione 2010/2011 di One Tree Hill, l'ottava, Leven interpreta una giovane ragazza madre che vuole dare il figlio che aspetta in adozione, e per questo entra in contatto con Brooke e Julian, che vogliono adottare perch\u00e9 Brooke non pu\u00f2 avere figli.\nNel 2012 ha anche recitato nel video dei Green Day \"Stray Heart\" rappresentando la ragazza che scaccia via di casa il proprio ragazzo lanciandogli i dischi addosso.\n\u00c8 stata scelta per interpretare Clarisse La Rue nel film \"Percy Jackson e gli dei dell'Olimpo - Il mare dei mostri\", la figlia di Ares perennemente in lotta con Percy Jackson, il figlio di Poseidone nonch\u00e9 protagonista, per aver screditato il padre. Nonostante ci\u00f2, si trova obbligata a dover accettare il suo aiuto per compiere la missione affidatagli e grazie a ci\u00f2 i due personaggi sotterrano l'ascia di guerra temporaneamente.\nVita privata.\nNell'ottobre 2015 si sposa con l'attore Jim Parrack, da cui divorzia due anni dopo.\nLa Rambin \u00e8 molto appassionata di moda ed ha scritto numerosi pezzi al riguardo su editoriali come New York Fashion.\nDoppiatrici italiane.\nNelle versioni in italiano dei suoi film, Leven Rambin \u00e8 stata doppiata da:"}
{"id": "2932384", "revid": "1833487", "url": "https://it.wikipedia.org/wiki?curid=2932384", "title": "Ambria (Sondrio)", "text": "Ambria \u00e8 una frazione del comune di Piateda, in provincia di Sondrio. \u00c8 un centro rurale di origini alto medioevali situato alla confluenza dell'omonima valle e della pi\u00f9 famosa Val Venina, una delle tanti valli della Valtellina.\nGeografia e toponimo.\nSorge a 1325 metri, alla confluenza fra il torrente Venina, e il torrente Zappello. Quest'ultimo \u00e8 il nome pi\u00f9 famoso, anche se quello originale \u00e8 appunto Ambria, dato che il fiume ha origine dal pizzo Ambria e la valle ha sempre preso il proprio nome da esso. La confluenza stessa, e l'abbondanza d'acqua della zona, sembrano essere all'origine del toponimo \"ambr-\", forse importato dai popoli germanici alla caduta dell'Impero romano d'Occidente. Riguardo al nome, resta aperta la questione se il toponimo sia di origine germanica o piuttosto largamente e anticamente indoeuropea. Si noti comunque il latino amnis, \"fiume\", da cui otteniamo la prima sillaba del toponimo.\nAmbria comunica con la localit\u00e0 di Ved\u00e8l, da ricondurre alle voci celtiche \"V\u00e9d\" (\"acqua\") e \"h\u00e9l\" (\"pascolo\"), che rimandano appunto all'orografia della zona; e con il fondo valle per mezzo di una strada in parte sterrata, costruita negli anni '70, e praticabile soltanto (da Ved\u00e8l) su richiesta di un permesso all'amministrazione comunale. Nei secoli il paese, pur decaduto, mantenne sempre una certa importanza, in parte legata anche agli epigoni dell'estrazione mineraria fino a met\u00e0 dell'800.\nStoria.\nLa presenza di un luogo fortificato, il \"castrum\", posseduto dalla famiglia Fondra, e lo stesso nome \"Ambria\" sono documentati gi\u00e0 da scritture risalenti al 1254, molto prima che i Duchi d'Ambria costruissero il loro castello.\nProbabilmente il luogo era gi\u00e0 abitato dopo l'anno mille, cos\u00ec come sosteneva lo storico Francesco Saverio Quadrio. E, d'altra parte, il passo Sc\u00ecgula e il Venina sono sin dall'antichit\u00e0 pi\u00f9 remota luoghi di comunicazione con la Val Brembana e Bergamo. \nNella storia di \"Piateda\", Ambria ebbe sempre un posto di eccellenza, fin dal Medioevo, soprattutto quando divenne sede del Ducato di Ambria, un'entit\u00e0 politica di origine medioevale nell'ambito dell'entourage dei Visconti, poi soppressa nel XVI secolo, a causa dell'invasione dei Grigioni, senza essere pi\u00f9 ricostituita. Anche il castello degli Ambria sub\u00ec la stessa sorte. Di tutta quella vicenda \u00e8 conservato soltanto lo stemma, caratterizzato dal leone bicaudato (segno di grande nobilt\u00e0), che ora appare sul gonfalone del Comune, e qualche dubbia traccia di un rudere. La rinomanza del paese di Ambria e la sua relativa prosperit\u00e0 nei secoli XVI e XVII, fu dovuta anche all'attivit\u00e0 mineraria in alta Val Venina, nonch\u00e9 alla presenza di modeste quantit\u00e0 di argento, di oro e di rame. Resoconti di queste miniere sono stati redatti da Melchiorre Gioia e tuttora si trovano all'Archivio di Stato di Milano. Tra l'altro, agli inizi del 1800, nella Val Venina fu scoperta un'importante vena di rame. Il materiale non venne per\u00f2 estratto e i lavori di sondaggio durarono probabilmente solo per l'estate 1804, non perch\u00e9 il materiale non si trovasse, ma perch\u00e9 coloro che costituirono la societ\u00e0 mineraria ruppero il consorzio. Probabilmente gi\u00e0 nell'antichit\u00e0, stando ad allusioni di Plinio il Vecchio, sia nelle Orobie bergamasche che nelle valtellinese, oltre al ferro si estrasse anche il rame.\nI racconti popolari, la tradizione, ed anche le vicende storiche, narrano di continui contatti e scambi con le popolazioni della bergamasca di oltre il Passo del Venina ed il Passo della Sc\u00ecgula, che peraltro sembrano essere proprio l'origine delle popolazioni dell'etnia valdambrina e forse in parte del paese di Agneda. Di questi contatti rimane ancora, oggi, la testimonianza delle Miniere del Ferro, in Alta Val Venina a oltre 2000 metri, i cui ultimi proprietari risiedevano in provincia di Bergamo. Nei tempi antichi, quando ancora i trasporti e le comunicazioni avvenivano in gran parte a piedi, Ambria doveva essere un centro abbastanza significativo, e tappa di una certa importanza per i viaggiatori (il Passo di Venina, tra l'altro, \u00e8 facilmente accessibile a cavallo e a dorso di mulo).\nMonumenti e luoghi d'interesse.\nIn un comune montano dove la sfida quotidiana era la sopravvivenza alle asprezze climatiche e morfologiche dell'ambiente, si possono individuare beni artistici legati soprattutto alla pratica religiosa, che ancora oggi testimoniano una salda fede cristiana ed una forte identit\u00e0 di valle. \nLa chiesa di San Gregorio di Ambria.\nDalla chiesa di San Gregorio di Ambria, eretta nel 1615 sulle rovine di un edificio preesistente, giunge a noi \"la pi\u00f9 preziosa opera di oreficeria sacra in Valtellina: la croce d'Ambria\", secondo una felice espressione di Oleg Zastrow. La croce, custodita ora al Museo valtellinese di storia e arte, risale all'inizio del XII secolo, ed \u00e8 oggetto d'interesse per molti studiosi.\nLe pergamene.\nA questo significativo patrimonio architettonico, pittorico ed orafo si possono aggiungere a buon titolo anche le antiche pergamene, redatte per la visita, nel 1589, del vescovo di Como Feliciano Ninguarda, a quelle immediatamente successive per la nascita delle Confraternite, ed ai numerosi documenti d'archivio recentemente oggetto di un'accurata catalogazione e riordino che ha interessato tanto quelli parrocchiali che quelli comunali.\nLe dighe.\nNon molto antiche ma egualmente significative sono le dighe di Venina del 1923-26 (con successivi interventi fino al 1942) e di Scais, sopraelevata tra il 1935 ed il 1939. Interessanti sono le palazzine per uffici di Boffetto e Venina, espressione dello stile liberty allora in voga."}
{"id": "2932385", "revid": "122268521", "url": "https://it.wikipedia.org/wiki?curid=2932385", "title": "Pietro Paolo Agabiti", "text": "Biografia.\nPietro Paolo Agabiti nacque a Sassoferrato, in provincia di Ancona, nel 1465 o nel 1470. Seguace di Cima da Conegliano e influenzato da Alvise Vivarini, fin\u00ec la sua prima opera a noi nota nel 1497, la \"Madonna in trono\" ora esposta nei musei civici di Padova. In un documento del comune di Serra de' Conti Agabiti \u00e8 menzionato in un fatto violento, e forse proprio per sottrarsi alla legge Agabiti lasci\u00f2 Sassoferrato scegliendo volontariamente l'esilio. Forse si spost\u00f2 in Romagna e poi nel Veneto, comunque nel 1496 era a Jesi e nel 1510 di nuovo nella sua citt\u00e0 natale, dove dipinse un anno dopo la \"Crocifissione\" e nel 1524 \"Il San Benedetto\".\nNel 1531 si ritir\u00f2 a Cupramontana in un convento francescano, dove mor\u00ec nel 1540 circa.\nFormazione artistica.\nPer quanto riguarda la formazione artistica di Agabiti, egli si form\u00f2 seguendo dapprima la pittura veneta, poi si interess\u00f2 ai lavori di Lorenzo Lotto, Marco Palmezzano e altri. Un ulteriore passo importante nella sua maturazione artistica fu determinato dall'incontro, avvenuto nelle Marche, con Antonio Solario, pittore con cui lavor\u00f2 a Fermo, Macerata, Osimo e in altri centri del piceno. Altre personalit\u00e0 che influenzarono l'Agabiti furono Carlo Crivelli e Luca Signorelli, con il quale tra l'altro lavor\u00f2 a Jesi dal 1507 al 1510."}
{"id": "2932386", "revid": "729019", "url": "https://it.wikipedia.org/wiki?curid=2932386", "title": "Banca Monte Parma", "text": "La Banca Monte di Parma era un istituto di credito che operava nelle province di Parma, Piacenza e di Reggio Emilia.\nStoria.\nLa banca \u00e8 sorta a Parma nel 1488 come \"Mons Pietatis Almae Civitatis Parmae\" per opera del frate francescano beato Bernardino da Feltre per combattere l'usura.\nTra i suoi presidenti storici da ricordare l'avvocato Aristide Fo\u00e0, che ricopr\u00ec la carica dal 1952 al 1966.\nNel 1991 ottemperando alla legge Amato si attua la trasformazione in Societ\u00e0 per Azioni e lo scorporo dalla \"Fondazione Monte di Parma\" che fino all'estate 2010 controllava la banca con il 68,74% (altri azionisti rilevanti erano la \"Fondazione di Piacenza e Vigevano\" con il 15% e \"Banca Sella Holding\" con il 10%).\nIl 15 ottobre 2010 Intesa SanPaolo ha rilevato dalla \"Fondazione del Monte di Parma\" il 51% della banca per 159 milioni di euro. Intesa SanPaolo si \u00e8 impegnata a rilevare anche le quote degli altri azionisti, arrivando cos\u00ec al 79% di Banca Monte Parma, con un investimento complessivo massimo di circa 230 milioni di euro.\nNel luglio 2011, Intesa Sanpaolo deteneva il 60,8% delle azioni di Banca Monte Parma, e in virt\u00f9 di un'ulteriore operazione parallela tra i restanti soci, la Fondazione Monte di Parma manteneva ancora il 21,0% delle azioni, la Fondazione di Piacenza e Vigevano il 15,2%, la Compagnia Generale Immobiliare il 2,5%, altri lo 0,5%.\nNel febbraio 2012, \u00e8 diventata operativa l'integrazione della Banca Monte Parma nella struttura delle Banche dei Territori di Intesa Sanpaolo, con la conseguente variazione del marchio secondo lo standard del gruppo (3 arcate di colore verde e arancione).\nDal mese di Luglio 2015, insieme a Banca di Trento e Bolzano (Bank f\u00fcr Trient und Bozen), \u00e8 stata incorporata in Intesa Sanpaolo S.p.A."}
{"id": "2932390", "revid": "287204", "url": "https://it.wikipedia.org/wiki?curid=2932390", "title": "Knockboy", "text": "Il Knockboy (in gaelico \"An Cnoc Bu\u00ed\", che significa montagna gialla) \u00e8 un monte irlandese facente parte del gruppo delle Shehy, di cui \u00e8 il pi\u00f9 alto. \u00c8 situato lungo il confine tra le contee di Kerry e Cork.\nIl Knockboy \u00e8 la montagna pi\u00f9 alta dell'intera contea di Cork ed \u00e8 composto essenzialmente da arenaria rossa depositatasi nell'era geologica del Devoniano e modellata dall'azione esogena dell'erosione apportata dai ghiacciai. Questo vale pure per tutta la catena montuosa di cui il Knockboy fa parte."}
{"id": "2932400", "revid": "600229", "url": "https://it.wikipedia.org/wiki?curid=2932400", "title": "Le tre Dame", "text": ""}
{"id": "2932409", "revid": "600229", "url": "https://it.wikipedia.org/wiki?curid=2932409", "title": "Monostatos", "text": ""}
{"id": "2932415", "revid": "838137", "url": "https://it.wikipedia.org/wiki?curid=2932415", "title": "Meno male che adesso non c'\u00e8 Nerone", "text": ""}
{"id": "2932439", "revid": "339392", "url": "https://it.wikipedia.org/wiki?curid=2932439", "title": "Buffer di tensione", "text": ""}
{"id": "2932440", "revid": "838137", "url": "https://it.wikipedia.org/wiki?curid=2932440", "title": "Ji\u0159et\u00edn", "text": "Ji\u0159et\u00edn pu\u00f2 riferirsi a diversi toponimi della Repubblica Ceca:"}
{"id": "2932443", "revid": "287204", "url": "https://it.wikipedia.org/wiki?curid=2932443", "title": "Jiretin", "text": ""}
{"id": "2932444", "revid": "2039709", "url": "https://it.wikipedia.org/wiki?curid=2932444", "title": "Cioccolato bianco", "text": "Il cioccolato bianco \u00e8 un derivato della lavorazione del cioccolato. \u00c8 comunemente costituito da burro di cacao, zucchero, derivati solidi del latte, ed \u00e8 caratterizzato da un aspetto giallo pallido o avorio.\nIl punto di fusione del burro di cacao, il suo principale componente, \u00e8 sufficiente a mantenere il cioccolato bianco allo stato solido a temperatura ambiente, ma \u00e8 sufficientemente basso per permettere al cioccolato bianco di sciogliersi in bocca.\nIl cioccolato bianco \u00e8 stato introdotto in Svizzera pochi anni dopo la prima guerra mondiale. Le prime barrette di questo cioccolato vengono prodotte nel 1930 dalla Nestl\u00e9 per una caramella, che diventer\u00e0 Nestl\u00e9 Galak nel 1967. Nel 1931, Candy M &amp; M ha introdotto negli Stati Uniti questo tipo di cioccolato fabbricato nel New Hampshire."}
{"id": "2932445", "revid": "599013", "url": "https://it.wikipedia.org/wiki?curid=2932445", "title": "Ji\u0159ice", "text": "Ji\u0159ice pu\u00f2 riferirsi a diversi toponimi della Repubblica Ceca:"}
{"id": "2932446", "revid": "287204", "url": "https://it.wikipedia.org/wiki?curid=2932446", "title": "Jirice", "text": ""}
{"id": "2932448", "revid": "599013", "url": "https://it.wikipedia.org/wiki?curid=2932448", "title": "Josef\u016fv D\u016fl", "text": "Josef\u016fv D\u016fl pu\u00f2 riferirsi a diversi toponimi della Repubblica Ceca:"}
{"id": "2932449", "revid": "287204", "url": "https://it.wikipedia.org/wiki?curid=2932449", "title": "Josefuv Dul", "text": ""}
{"id": "2932451", "revid": "599013", "url": "https://it.wikipedia.org/wiki?curid=2932451", "title": "J\u00edlovice", "text": "J\u00edlovice pu\u00f2 riferirsi a diversi toponimi della Repubblica Ceca:"}
{"id": "2932453", "revid": "287204", "url": "https://it.wikipedia.org/wiki?curid=2932453", "title": "Jilovice", "text": ""}
{"id": "2932456", "revid": "857138", "url": "https://it.wikipedia.org/wiki?curid=2932456", "title": "Kace\u0159ov", "text": "Kace\u0159ov pu\u00f2 riferirsi a diversi toponimi della Repubblica Ceca:"}
{"id": "2932457", "revid": "287204", "url": "https://it.wikipedia.org/wiki?curid=2932457", "title": "Kacerov", "text": ""}
{"id": "2932458", "revid": "767487", "url": "https://it.wikipedia.org/wiki?curid=2932458", "title": "Bouhjar", "text": "Bouhjar (\u0628\u0648\u062d\u062c\u0631) \u00e8 una citt\u00e0 costiera di 4.831 abitanti nel Sahel tunisino nelle immediate vicinanze di Ksibet el-M\u00e9diouni, 12 chilometri a sud di Monastir.\nSituato nel cuore del Sahel tunisino, la storia della citt\u00e0 risale ai tempi dei romani per la sua vicinanza con la citt\u00e0 di Lamta (l'antica Leptis Minor). Sono stati trovati dei mosaici nei campi di ulivi che circondano la citt\u00e0. \nOggi Bouhjar divenne una citt\u00e0 industriale orientata principalmente verso l'industria tessile."}
{"id": "2932459", "revid": "599013", "url": "https://it.wikipedia.org/wiki?curid=2932459", "title": "Kadov", "text": "Kadov pu\u00f2 riferirsi a diversi toponimi della Repubblica Ceca:"}
{"id": "2932460", "revid": "76963", "url": "https://it.wikipedia.org/wiki?curid=2932460", "title": "Nagase Masatoshi", "text": "In patria, il suo ruolo pi\u00f9 riconosciuto \u00e8 quello di Mike Hama (Mike Hammer) in televisione.\nNel 1992 ha vinto due premi ai Japanese Academy Awards, come \"Miglior Attore di Supporto\" e \"Miglior Esordiente\" per il film \"Musuco\". Successivamente, \u00e8 stato nominato senza aver vinto nulla per altre tre volte.\nDal 2004 al 2008 ha avuto una relazione con la pop star Mika Nakashima. I due si separarono definitivamente nella primavera del 2008."}
{"id": "2932461", "revid": "1305772", "url": "https://it.wikipedia.org/wiki?curid=2932461", "title": "Kamenice", "text": "Kamenice pu\u00f2 riferirsi a diversi toponimi della Repubblica Ceca:"}
{"id": "2932462", "revid": "599013", "url": "https://it.wikipedia.org/wiki?curid=2932462", "title": "Kamenn\u00e1", "text": "Kamenn\u00e1 pu\u00f2 riferirsi a diversi toponimi:"}
{"id": "2932464", "revid": "426330", "url": "https://it.wikipedia.org/wiki?curid=2932464", "title": "KNVB beker 1989-1990", "text": "La Coppa d'Olanda 1989-1990 fu la 72\u00aa edizione del trofeo nazionale di calcio dei Paesi Bassi\nPrimo Turno.\nGiocate il 2 e 3 settembre 1989\nTurno Intermedio.\nGiocate il 4 ottobre 1989.\nSecondo Turno.\nGiocate l'8, 9, 10 and 13 dicembre 1989.\nOttavi.\nGiocate il 13 e 14 gennaio 1990.\nQuarti.\nGiocati il 14 febbraio 1990.\nSemifinali.\nGiocate il 14 marzo 1990."}
{"id": "2932465", "revid": "2091899", "url": "https://it.wikipedia.org/wiki?curid=2932465", "title": "Champs 12", "text": "Champs 12 \u00e8 una telenovela argentina trasmessa originariamente nel 2009 in Argentina, e in Italia dal 2010 al 2011\nTrama.\nCalcio, danza, amore sono i punti su cui si snoda la trama che vede come protagonisti Charlotte Carresi e Gonzalo Torres. Charlotte oggi \u00e8 bella, sicura di s\u00e9, corteggiatissima e con vere amiche ma c'\u00e8 qualcosa che continua a farle male, momenti dell'infanzia che non riesce a dimenticare, ricordi tristi infarciti di umiliazioni e derisioni che allora come oggi, continuano provocarle dolore e una sete infinita di rivalsa. \nAl centro di questi flashback il bel giovane Gonzalo, promessa del calcio e idolo delle ragazzine della scuola. A 12 anni Charlotte non era certo la pi\u00f9 bella. Grassottella e goffa si difendeva dietro ad una insuperabile timidezza che non le proibiva per\u00f2, di sentirsi perdutamente innamorata anche lei del bel calciatore. Un amore non corrisposto certo, e spesso oggetto di scherzi e prese in giro da parte dei suoi coetanei.\nPassano otto anni, dei quali sei trascorsi a New York, e il tenero brutto anatroccolo si trasforma in cigno, si diploma, diventa ballerina e lascia la Grande Mela per tornare da suo padre in Argentina, incontrare i \"vecchi amici\" e saldare i conti, primo fra tutti quello con Gonzalo. Inizia inevitabilmente la rivincita sotto il falso nome di Jessica e senza esclusione di colpi.\nGiorno dopo giorno la vita di Gonzalo si complica e quella che sembrava una spianata strada verso il successo sportivo e il coronamento di tutti i sogni, si affolla di contrattempi, ostacoli e delusioni. A pagarne le conseguenze ci sono anche i due mondi che girano intorno a due ragazzi e rappresentati dalle due squadre di calcio: gli UPI e gli Apaches. Da una parte la Buenos Aires ricca e benestante e dall'altra quella pi\u00f9 popolare e genuina.\nGiocatori e sostenitori delle due formazioni si incontrano, scontrano, innamorano, tradiscono, sviluppando a loro volta emozionanti storie che si vanno ad intrecciare a quella di Charlotte e Gonzalo, regalando allo spettatore un appassionato e coinvolgente e veritiero spaccato di teen life.\nPuntate.\nIn Argentina la telenovela \u00e8 iniziata il 16 marzo 2009 ed \u00e8 terminata l'8 settembre 2009. In Italia \u00e8 andata in onda dal 7 giugno al 13 agosto 2010 su Italia 1 (fino alla puntata 49) e dal 5 agosto all'11 novembre 2011 su Mya. Successivamente, dopo essere stata interrotta da Italia 1, la telenovela viene trasmessa dalla prima puntata su La 5.\nDal 1\u00ba gennaio 2013 viene trasmesso in replica nuovamente da Italia 1 in fascia notturna intorno alle 5:00-6:00 "}
{"id": "2932466", "revid": "386562", "url": "https://it.wikipedia.org/wiki?curid=2932466", "title": "Masatoshi Nagase", "text": ""}
{"id": "2932469", "revid": "599013", "url": "https://it.wikipedia.org/wiki?curid=2932469", "title": "Kamenn\u00fd \u00dajezd", "text": ""}
{"id": "2932471", "revid": "599013", "url": "https://it.wikipedia.org/wiki?curid=2932471", "title": "Kanice", "text": "Kanice pu\u00f2 riferirsi a diversi toponimi della Repubblica Ceca:"}
{"id": "2932472", "revid": "857138", "url": "https://it.wikipedia.org/wiki?curid=2932472", "title": "Karlovice", "text": "Karlovice pu\u00f2 riferirsi a diversi toponimi della Repubblica Ceca:"}
{"id": "2932473", "revid": "857138", "url": "https://it.wikipedia.org/wiki?curid=2932473", "title": "Kate\u0159inice", "text": "Kate\u0159inice pu\u00f2 riferirsi a diversi toponimi della Repubblica Ceca:"}
{"id": "2932474", "revid": "287204", "url": "https://it.wikipedia.org/wiki?curid=2932474", "title": "Katerinice", "text": ""}
{"id": "2932475", "revid": "599013", "url": "https://it.wikipedia.org/wiki?curid=2932475", "title": "Katov", "text": "Katov pu\u00f2 riferirsi a diversi toponimi:"}
{"id": "2932476", "revid": "857138", "url": "https://it.wikipedia.org/wiki?curid=2932476", "title": "Ka\u0148ovice", "text": "Ka\u0148ovice pu\u00f2 riferirsi a diversi toponimi della Repubblica Ceca:"}
{"id": "2932477", "revid": "34862", "url": "https://it.wikipedia.org/wiki?curid=2932477", "title": "Coppa Italia di pallanuoto maschile 2009-2010", "text": ""}
{"id": "2932479", "revid": "599013", "url": "https://it.wikipedia.org/wiki?curid=2932479", "title": "Kbel", "text": "Kbel pu\u00f2 riferirsi a diversi toponimi della Repubblica Ceca:"}
{"id": "2932480", "revid": "857138", "url": "https://it.wikipedia.org/wiki?curid=2932480", "title": "Kloko\u010d\u00ed", "text": "Kloko\u010d\u00ed pu\u00f2 riferirsi a diversi toponimi della Repubblica Ceca:"}
{"id": "2932482", "revid": "287204", "url": "https://it.wikipedia.org/wiki?curid=2932482", "title": "Klokoci", "text": ""}
{"id": "2932483", "revid": "92723", "url": "https://it.wikipedia.org/wiki?curid=2932483", "title": "Franz von Scholl", "text": "Vita.\nScholl inizi\u00f2 la sua carriera militare, nel 1796, quando all'et\u00e0 di 24 anni venne nominato cadetto del Corpo degli Ingegneri. Tra il 1796 e il 1815 fu pi\u00f9 volte in Italia, Francia e Germania. Partecip\u00f2 alle campagne del Reno, al blocco di Venezia, alla battaglia di Lipsia e ad altri importanti eventi bellici del suo tempo. A Venezia si distinse in maniera particolare per i suoi progetti di fortificazione del 1805 e nel 1814 fu nominato direttore delle fortificazioni. \nNel 1815 pass\u00f2 a Mantova, dove rimase fino al 1818. Dopo il periodo mantovano si occup\u00f2 di insegnamento presso la scuola del genio a Vienna dove gli fu assegnata la cattedra di \"Arte delle fortificazioni\". \nNel 1821 fu inviato a Milano per poi spostarsi tra il 1824 e il 1830 a Francoforte per sovraintendere alla costruzione della piazzaforte di Magonza.\nNel 1833, con una risoluzione, l'Impero austriaco decretava il restauro delle fortificazioni di Verona e della linea del Mincio. In quel periodo Scholl si trovava gi\u00e0 a Verona come direttore dell'Imperiale Regio Ufficio delle Fortificazioni e perci\u00f2 il consiglio di guerra di Vienna gli affid\u00f2 la costruzione delle opere. Il principale promotore di questa risoluzione fu il feldmaresciallo Josef Radetzky. Contemporaneamente all'incarico Veronese, Scholl segu\u00ec anche i lavori di fortificazione nei pressi di Bressanone, il forte di Fortezza.\nDopo aver ricevuto questo incarico, Scholl non lasci\u00f2 pi\u00f9 Verona dove continu\u00f2 a lavorare fino al 3 settembre 1838 quando, si dice, fu stroncato da un malore in seguito alla morte della moglie avvenuta il giorno prima. La salma di Scholl fu sepolta nel Cimitero Monumentale di Verona, nella zona allora riservata ai militari. La tomba, costituita da un pesante blocco di marmo veronese, lo ricorda tuttora.\nPer la sua capacit\u00e0 e le sue innovazioni, Franz von Scholl fu considerato il principale esponente della scuola di architettura militare dell'Austria. Il suo lavoro fu fortemente influenzato dalle opere di Marc Ren\u00e9 de Montalembert."}
{"id": "2932484", "revid": "34862", "url": "https://it.wikipedia.org/wiki?curid=2932484", "title": "Coppa Italia di pallanuoto maschile 2008-2009", "text": ""}
{"id": "2932485", "revid": "599013", "url": "https://it.wikipedia.org/wiki?curid=2932485", "title": "Klu\u010dov", "text": "Klu\u010dov pu\u00f2 riferirsi a diversi toponimi della Repubblica Ceca:"}
{"id": "2932486", "revid": "287204", "url": "https://it.wikipedia.org/wiki?curid=2932486", "title": "Klucov", "text": ""}
{"id": "2932487", "revid": "31803720", "url": "https://it.wikipedia.org/wiki?curid=2932487", "title": "Premio letterario italiano", "text": ""}
{"id": "2932488", "revid": "297059", "url": "https://it.wikipedia.org/wiki?curid=2932488", "title": "Franz Scholl", "text": ""}
{"id": "2932490", "revid": "110157", "url": "https://it.wikipedia.org/wiki?curid=2932490", "title": "Metodo di Frobenius", "text": "In matematica, il metodo di Frobenius, il cui nome deriva dal matematico tedesco Ferdinand Georg Frobenius, descrive un modo di trovare una soluzione tramite sviluppo in serie per una equazione differenziale ordinaria di secondo grado della forma:\nin prossimit\u00e0 del punto singolare regolare formula_2. Si pu\u00f2 dividere l'equazione differenziale per formula_3 ed ottenere una forma equivalente:\nQuest'ultima non \u00e8 risolubile tramite espansione in serie di potenze, ovvero cercando soluzioni del tipo:\nse formula_6 oppure formula_7 non \u00e8 analitica in formula_2. Il metodo di Frobenius permette di creare delle soluzioni in serie di potenze a questo tipo di equazioni differenziali nel caso in cui formula_9 e formula_10 siano a loro volta analitiche nell'intorno dell'origine oppure, essendo analitiche in ogni altro punto, anche nel caso in cui i loro limiti a zero esistano e siano finiti.\nFormulazione.\nIl metodo di Frobenius stabilisce che si pu\u00f2 cercare una soluzione nella forma:\nDerivando si ha:\ne quindi sostituendo:\nL'espressione:\n\u00e8 nota come il \"polinomio indiciale\" o \"polinomio caratteristico\", che \u00e8 quadratico in formula_20 e definito come il coefficiente della pi\u00f9 piccola potenza di formula_21 nella serie infinita. In questo caso si tratta dell'formula_20-esimo coefficiente, ma pu\u00f2 accadere che il pi\u00f9 piccolo esponente sia formula_23, formula_24 oppure qualcos'altro dipendente dalla data equazione differenziale. Questo dettaglio \u00e8 significativo perch\u00e9 nel processo di sincronizzazione degli indici di tutte le serie dell'equazione differenziale, necessario affinch\u00e9 tutte queste inizino con lo stesso valore di indice (nell'espressione precedente \u00e8 formula_25), si pu\u00f2 arrivare alla fine con una complicata espressione. Ad ogni modo, nella ricerca delle soluzioni dell'equazione indiciale (equazione caratteristica) l'attenzione \u00e8 focalizzata solo sul coefficiente della potenza minore di formula_21. \nPer quanto detto, l'espressione generale del coefficiente di formula_27 \u00e8:\nQuesti coefficienti, per essere la soluzione dell'equazione differenziale, devono essere nulli:\nda cui si ha:\ne quindi:\nLa soluzione in forma di serie con formula_32:\nsoddisfa:\nSe si sceglie una delle radici dell'equazione indiciale per formula_20 in formula_36 si ottiene la soluzione dell'equazione differenziale. Se la differenza fra le radici non \u00e8 un numero intero, con l'altra radice si ottiene un'altra soluzione linearmente indipendente dalla prima.\nEsempio.\nSi consideri l'equazione:\nDividendo per formula_3 si ottiene:\nche ha la richiesta singolarit\u00e0 in formula_2. Usando le soluzioni in serie:\ne sostituendo si ha:\nSi deve ora cambiare indice all'ultima sommatoria:\ne prendendo un elemento fuori dalla sommatoria che parte con formula_49 si ottiene che tutte le sommatorie partano con lo stesso indice:\nRisolvendo l'equazione caratteristica formula_54, che ha una doppia radice di valore 1, si ottiene la prima soluzione all'equazione differenziale. Usando questa radice, ponendo il coefficiente di formula_55 in modo che sia nullo (per essere una soluzione):\nsi giunge alla relazione di ricorrenza:\nDate le condizioni iniziali, si pu\u00f2 risolvere completamente la relazione di ricorrenza e ottenere la soluzione come espansione in serie. Dal momento che il rapporto del coefficienti formula_58 \u00e8 una funzione razionale, la serie di potenze pu\u00f2 essere espressa come un caso particolare della serie ipergeometrica generalizzata.\nRadici Z-separate.\nIl precedente esempio coinvolge un polinomio caratteristico con una radice ripetuta, che fornisce quindi solo una soluzione alla data equazione differenziale. In generale il metodo di Frobenius fornisce due soluzioni linearmente indipendenti se le radici sono distinte e la loro differenza non \u00e8 un intero (ovvero se le radici sono NON Z-separate). Se le radici sono ripetute o differiscono per un numero intero allora la seconda soluzione pu\u00f2 essere trovata dall'equazione:\nDove formula_60 \u00e8 la prima soluzione e i coefficienti formula_61 devono essere determinati."}
{"id": "2932495", "revid": "31803807", "url": "https://it.wikipedia.org/wiki?curid=2932495", "title": "Gino Segr\u00e9", "text": ""}
{"id": "2932496", "revid": "599013", "url": "https://it.wikipedia.org/wiki?curid=2932496", "title": "Segr\u00e9 (disambigua)", "text": ""}
{"id": "2932500", "revid": "547034", "url": "https://it.wikipedia.org/wiki?curid=2932500", "title": "Muro alla Carnot", "text": "Il muro alla Carnot \u00e8 un tipo di costruzione in muratura utilizzata per scopi difensivi.\nDescrizione.\nUn muro alla Carnot \u00e8 costituito da un solido e spesso muro edificato al di fuori della costruzione che si intende difendere, situato a pochi metri dalla scarpa e provvisto di nicchie interne dove possono alloggiare fucilieri allo scopo di permettergli di battere il fossato mediante feritoie nella muratura.\nNei vertici dell'opera questi muri si sviluppano in caponiere completamente protette e che possono presentare anche degli alloggiamenti per artiglieria. Lo scopo principale di queste strutture era quella di proteggerne i fianchi della fortificazione, da eventuali nemici che si fossero introdotti nel fossato, grazie alla possibilit\u00e0 di produrre tiro di fiancheggiamento.\nQuesta tipologia di opera prende il nome dal suo ideatore, il fisico e ingegnere del genio militare francese, Nicolas Carnot, che l'aveva introdotta fin da durante l'assedio di Anversa del 1814.\nQuesta caratteristica difensiva si diffuse largamente e fu utilizzata sia nella costruzione di nuovi forti e sia nel miglioramento di quelli gi\u00e0 esistenti. La scuola di architettura militare austriaca fu quella che maggiormente influenzata."}
{"id": "2932501", "revid": "73843", "url": "https://it.wikipedia.org/wiki?curid=2932501", "title": "Galak", "text": "La Galak \u00e8 una barretta di cioccolato bianco prodotta dalla Nestl\u00e9 sin dal 1967.\nStoria.\nSin dagli anni trenta la Nestl\u00e9 ha prodotto tavolette di cioccolato bianco, che per\u00f2 sono confluite nel marchio Galak soltanto nel 1967. Il cioccolato Galak \u00e8 conosciuto con questo nome soltanto in Europa, ad eccezione della Spagna, del Regno Unito e dell'Irlanda dove \u00e8 conosciuto col nome di Milkybar, nome utilizzato anche in Australia, Nuova Zelanda, India e Sudafrica. Il nome Galak deriva del greco \"\u03b3\u03ac\u03bb\u03b1\" che significa latte.\nVarianti.\nNel corso degli anni, e soprattutto in periodi recenti, a fianco della tradizionale tavoletta di cioccolato, sono stati affiancati numerosi altri prodotti a base di cioccolato bianco, fra cui: \"Galak Dessert\", crema al sapore di cioccolato bianco venduta in vasetti, \"Galak Bicolor\", tavoletta di cioccolato bianco, con punti di cacao, \"Galak con pezzi di biscotto\", \"Galak Cereali\", \"uovo di Pasqua Galak\" e gli \"ovetti Galak\".\nPromozione.\nPer la promozione del Galak in Europa furono utilizzati i personaggi del cartone animato francese \"Zum il delfino bianco\" (\"Oum le Dauphin Blanc\"), che apparivano sulla confezione del prodotto, negli spot televisivi ed in tutte le campagne promozionali legate al prodotto. Nelle pubblicit\u00e0, i due bambini protagonisti, Gianni e Marina, ed il delfino Zum affrontavano nemici come pirati o squali. La Nestl\u00e9 ha terminato l'utilizzo della licenza dei personaggi di \"Zum il delfino bianco\" nel 2003, bench\u00e9 sino al 2004 abbia continuato ad utilizzare un delfino, simile a Zum come mascotte. Per tale ragione i detentori del copyright di \"Zum il delfino bianco\" hanno fatto causa alla Nestl\u00e9. Attualmente mascotte di Galak \u00e8 Pluff, un personaggio creato appositamente, dalle sembianze di una goccia di latte."}
{"id": "2932502", "revid": "31803916", "url": "https://it.wikipedia.org/wiki?curid=2932502", "title": "Segr\u00e8", "text": ""}
{"id": "2932506", "revid": "767487", "url": "https://it.wikipedia.org/wiki?curid=2932506", "title": "Marco Sabiu", "text": "Biografia.\nMarco Sabiu nasce a Forl\u00ec nel 1963. Dopo aver terminato gli studi presso il conservatorio \"G. Rossini\" di Pesaro inizia a lavorare, ventenne, nell'industria musicale come tastierista, arrangiatore e produttore. Nel 1990, trasferitosi a Londra, forma i Rapino Brothers, producendo e remixando brani musicali di artisti come Take That, Kym Mazelle e Kylie Minogue. Dal 1998 Marco volge l'attenzione verso progetti pi\u00f9 impegnativi collaborando con artisti quali Tanita Tikaram, Fran\u00e7oise Hardy, Luciano Pavarotti ed Ennio Morricone.\nNel 2001 torna in Italia e partecipa a popolari show televisivi con Adriano Celentano e Gianni Morandi. A partire dal 2008 inizia la collaborazione con Luciano Ligabue: Marco crea gli arrangiamenti e dirige l'orchestra dell'Arena di Verona durante le \"Notti in Arena\". Il 2010 vede l'uscita dell'album \"Charlemagne\", opera symphonic metal cantata, narrata e recitata dall'attore britannico Christopher Lee. Nel 2010, 2011 e 2012 \u00e8 direttore dell'orchestra del Festival di Sanremo e collabora con artisti di rilievo internazionale. \u00c8 in questo periodo che inizia a realizzare come artista solista.\nNascono cos\u00ec un primo album di ninne nanne, un secondo album di composizioni, \"Sabiu n.7\" e un terzo album \"Audio ergo sum\", presentati entrambi al festival sanremese, con la partecipazione nel singolo \"Limitless\" del cantante degli \"Yes\" Jon Anderson. Nel 2014 compone tutte le musiche originali per il film \"Il ricco, il povero e il maggiordomo\" con Aldo, Giovanni e Giacomo. Nel 2015 e 2016 dirige i mille musicisti di Rockin'1000 ed \u00e8 direttore musicale su Rai 1 nella trasmissione Domenica In di Maurizio Costanzo."}
{"id": "2932515", "revid": "15756", "url": "https://it.wikipedia.org/wiki?curid=2932515", "title": "Chiesa dei Santi Girolamo e Vitale", "text": "La chiesa dei santi Girolamo e Vitale \u00e8 un edificio religioso sito in via San Girolamo, nel centro storico di Reggio Emilia.\nStoria e descrizione.\nMenzionata per la prima volta in un documento dell'857, in origine la chiesa era dedicata solo a san Vitale. Ricostruita nel 1350, venne in seguito ceduta dalle monache del convento di San Raffaele alla Confraternita di San Girolamo, che le diede il nome attuale. Nel 1600, un membro della confraternita, tal Ippollito Pratonieri, di ritorno da un pellegrinaggio in Terra Santa, riport\u00f2 un disegno e le misure del Santo Sepolcro di Gerusalemme e volle riprodurlo all'interno della chiesa. Nel 1646, un nobile, Simone Resti, la fece ricostruire a proprie spese ed incaric\u00f2 del progetto il famoso architetto reggiano Gaspare Vigarani. Egli concep\u00ec una singolare e complessa costruzione che collega mediante scale e corridoi tre diverse chiese. Presenta una facciata in mattoni rossi, nella parte inferiore vi sono tre archi a tutto sesto con un portico, nella parte superiore invece vi sono tre grandi finestre limitate in alto da un cornicione rettangolare. La scala centrale che parte dall'ingresso e conduce alla chiesa superiore \u00e8 detta \"Scala Santa\", su imitazione di quella di Roma. Le tre chiese interne sono dedicate rispettivamente ai santi Vitale e Girolamo, al santo Sepolcro ed una detta comunemente \"la Rotonda\".\nOratorio dei Confratelli Ss. Girolamo e Vitale.\nVi si accede o dalla \"Scala Santa\", riproduzione della Scala Santa della basilica di San Giovanni in Laterano di Roma, o dalle due laterali ad essa, vi \u00e8 un affresco quattrocentesco, prelevato dall'antico oratorio demolito nel 1646, raffigurante la Madonna col Putto dipinto in uno stile che ricorda molto quello di Gentile da Fabriano. La chiesa presenta un interno rettangolare, con un solo altare lungo il lato maggiore.\nLa Rotonda.\n\u00c8 dedicata ai santi Simone e Taddeo, ha pianta circolare con l'altare posto nel centro. Le pareti sono cinte da trentadue colonne, quelle inferiori scanalate, quelle superiori a spira, che sorreggono la cupola, ornata da larghe fasce che partono dal bordo di essa e convergono al centro. Sulle pareti della cupola vi sono anche sedici statue di Pietro Ancini.\nSanto sepolcro.\nPosta nel sotterraneo, vi \u00e8 una riproduzione del santo sepolcro. Vi \u00e8 anche una \"Crocefissione\" in terracotta del quattrocento."}
{"id": "2932517", "revid": "494555", "url": "https://it.wikipedia.org/wiki?curid=2932517", "title": "James &quot;Rhodey&quot; Rhodes", "text": ""}
{"id": "2932519", "revid": "494555", "url": "https://it.wikipedia.org/wiki?curid=2932519", "title": "Jim &quot;Rhodey&quot; Rhodes", "text": ""}
{"id": "2932520", "revid": "36426", "url": "https://it.wikipedia.org/wiki?curid=2932520", "title": "Sistema sociale", "text": ""}
{"id": "2932522", "revid": "154059", "url": "https://it.wikipedia.org/wiki?curid=2932522", "title": "Home countries", "text": ""}
{"id": "2932523", "revid": "767487", "url": "https://it.wikipedia.org/wiki?curid=2932523", "title": "Evan and Jaron", "text": "Evan and Jaron sono un duo musicale di genere pop originario della Georgia, Stati Uniti, formatosi nel 1994 dall'unione artistica dei gemelli monozigoti Evan e Jaron Lowenstein.\nStoria.\nHanno debuttato nel 1994 incidendo il primo album, dal vivo, \"Live at KaLo's Coffee House\", pubblicato per la piccola etichetta Durable Phig Leaf.\nNel 1996 hanno realizzato un tour, sfociato in un secondo album indipendente e in una esibizione ai Giochi della XXVI Olimpiade di Atlanta. Durante questo loro tour sono stati notati da Jimmy Buffett, dell'etichetta Island, per la quale hanno pubblicato l'album \"We've Never Heard of You, Either\", nella primavera del 1998.\nDue anni dopo, dopo la pubblicazione del primo disco, \u00e8 stato pubblicato un nuovo album per la Columbia, l'eponimo \"Evan and Jaron\", dal quale \u00e8 stato estratto il loro singolo di maggior successo, \"Crazy for This Girl\". Con questa canzone, i due hanno riscosso un discreto successo nelle classifiche di Stati Uniti, Italia, Paesi Bassi e Nuova Zelanda.\nNel 2004 \u00e8 stato pubblicato un nuovo album, \"Half Dozen\", per la 12 Between Us."}
{"id": "2932525", "revid": "287204", "url": "https://it.wikipedia.org/wiki?curid=2932525", "title": "Coppa LEN 2009-2010", "text": ""}
{"id": "2932526", "revid": "1543377", "url": "https://it.wikipedia.org/wiki?curid=2932526", "title": "K\u00e9m\u00e9kafo", "text": "K\u00e9m\u00e9kafo \u00e8 un comune rurale del Mali facente parte del circondario di Dio\u00efla, nella regione di Koulikoro."}
{"id": "2932527", "revid": "123095102", "url": "https://it.wikipedia.org/wiki?curid=2932527", "title": "Monossido di carbonio", "text": "Il monossido di carbonio (o ossido di carbonio o ossido carbonioso) \u00e8 un gas incolore, inodore e insapore, leggermente meno denso dell'aria. Se presente in concentrazioni superiori a circa 35 ppm risulta altamente tossico per gli animali, sia vertebrati che invertebrati, che usano l'emoglobina per trasportare l'ossigeno all'interno dell'organismo; in piccole quantit\u00e0 viene tuttavia prodotto dal normale metabolismo animale e si ritiene svolga alcune normali funzioni biologiche. La sua formula chimica \u00e8 CO, cio\u00e8 la sua molecola \u00e8 formata da un atomo di carbonio e uno di ossigeno legati con triplo legame. \nLa sua concentrazione nell'atmosfera \u00e8 variabile e ricopre un ruolo nella formazione dell'ozono a livello del suolo: si miscela bene nell'aria, con la quale forma facilmente miscele esplosive; in presenza di polveri metalliche finemente disperse, forma metallocarbonili tossici e infiammabili; pu\u00f2 reagire vigorosamente con ossigeno, acetilene, cloro, fluoro, ossidi di azoto.\nViene prodotto da reazioni di combustione in difetto di aria (cio\u00e8 quando l'ossigeno presente nell'aria non \u00e8 sufficiente a convertire tutto il carbonio in anidride carbonica), per esempio negli incendi di foreste e boschi, dove il prodotto principale della combustione rimane comunque l'anidride carbonica; altre fonti naturali sono i vulcani, mentre la maggior parte si genera da reazioni fotochimiche che avvengono nella troposfera; inoltre si sprigiona durante le combustioni in ambienti chiusi e dalle vecchie stufe a gas liquido, responsabili dell'alta frequenza di intossicazione da monossido di carbonio.\nProduzione e usi.\nIl monossido di carbonio \u00e8 un prodotto della combustione incompleta dei combustibili organici (ad esempio: carbone, olio, legno, carburanti). Il CO \u00e8 inoltre un combustibile importante perch\u00e9 rilascia una considerevole quantit\u00e0 di calore quando brucia all'aria, secondo la reazione:\nImportanti combustibili industriali a base di monossido di carbonio sono il gas d'acqua (una miscela di CO e H2), il gas d'aria (una miscela di CO e N2) e il gas da carbone (miscela di CO, H2, CH4 e CO2, prodotto per distillazione del carbone e conservato nei gasometri). Quest'ultimo era il cosiddetto gas di citt\u00e0, fornito nelle case per cucinare e per il riscaldamento; oggi sostituito dal gas naturale, costituito principalmente da metano (CH4).\nIl gas d'acqua viene prodotto facendo passare del vapore su carbone scaldato:\nLa reazione \u00e8 tuttavia endotermica, \u00e8 necessario pertanto interrompere il flusso di vapore e insufflare aria per scaldare nuovamente il carbone.\nIl gas d'aria si ottiene invece facendo passare aria sul carbone sempre scaldato:\nQuesta reazione \u00e8 invece esotermica, perci\u00f2 non occorre riscaldare il carbone come nel caso precedente. Il gas d'acqua ha un potere calorifico maggiore di quello del gas d'aria.\nIn laboratorio, il CO \u00e8 prodotto per disidratazione dell'acido formico con acido solforico (H2SO4) concentrato:\nIl monossido di carbonio \u00e8 molto reattivo: si combina facilmente con l'ossigeno, lo zolfo e gli alogeni fluoro, cloro e bromo\nIl cloruro di carbonile \u00e8 estremamente tossico ed \u00e8 usato come gas asfissiante. \u00c8 usato anche per ottenere diisocianato di toluene, un intermedio nella preparazione di materie plastiche.\nIl CO \u00e8 inoltre un legante molto importante: pu\u00f2 donare un doppietto di elettroni a molti metalli di transizione, formando composti carbonilici. Nel processo Mond ad esempio veniva usato per purificare il nichel, usando gas d'acqua per produrre il CO:\nIl nichel tetracarbonile per evaporazione pu\u00f2 essere separato dalle impurezze; il nichel viene quindi recuperato decomponendolo per riscaldamento a 250\u00a0\u00b0C.\nAltri usi.\nViene inoltre utilizzato per la taratura dei rilevatori di gas domestico, nella fabbricazione di semiconduttori, come conservante e come \"effetto speciale\" per rendere pi\u00f9 lucido il cibo quando deve essere fotografato.\nTossicit\u00e0.\nIl monossido di carbonio \u00e8 un'emotossina, perch\u00e9 legandosi saldamente allo ione del ferro nell'emoglobina del sangue forma un complesso (chiamato carbossiemoglobina) 300 volte pi\u00f9 stabile di quello formato dall'ossigeno (chiamato ossiemoglobina), ostacolando cos\u00ec il trasporto di ossigeno nel sangue. Tale affinit\u00e0 scaturisce della struttura dei suoi orbitali molecolari: infatti, a differenza dell'ossigeno, non solo cede un doppietto di elettroni al ferro, ma ha anche due orbitali \u03c0 liberi che possono ricevere ulteriori elettroni dagli orbitali \"d\" del ferro, stabilizzando ulteriormente il complesso."}
{"id": "2932528", "revid": "80598", "url": "https://it.wikipedia.org/wiki?curid=2932528", "title": "E invece no", "text": ""}
{"id": "2932529", "revid": "287204", "url": "https://it.wikipedia.org/wiki?curid=2932529", "title": "Kemekafo", "text": ""}
{"id": "2932531", "revid": "801854", "url": "https://it.wikipedia.org/wiki?curid=2932531", "title": "Nisida (brano musicale)", "text": ""}
{"id": "2932532", "revid": "31804384", "url": "https://it.wikipedia.org/wiki?curid=2932532", "title": "TGCOM", "text": ""}
{"id": "2932541", "revid": "1543377", "url": "https://it.wikipedia.org/wiki?curid=2932541", "title": "Human Proteome Folding", "text": "Il progetto Human Proteome Folding (HPF) \u00e8 frutto della collaborazione tra l'Universit\u00e0 di New York (Bonneau Lab), l'Institute for Systems Biology (ISB) e l'Universit\u00e0 di Washington (Baker Lab), utilizzando il software Rosetta sviluppato da Rosetta Commons.\nIl progetto HPF \u00e8 attualmente alla fase 2, che lavora esclusivamente sul progetto di calcolo distribuito World Community Grid. La fase 1 ha lavorato su due reti di calcolo distribuito: World Community Grid, un'iniziativa filantropica dell'IBM, e la United Devices' grid.org.\nL'Institute for Systems Biology ha progettato lo Human Proteome Folding per il World Community Grid e user\u00e0 i risultati nel suo pi\u00f9 ampio impegno di ricerca.\nStato del progetto.\nLa fase 1 di HPF ha applicato il software Rosetta v4.2x sul genoma umano e 89 altri, a partire dal novembre 2004. La fase 1 si \u00e8 conclusa nel luglio 2006. \nLa fase 2 (HPF2) applica il software Rosetta v4.8x ad una maggior risoluzione, in modalit\u00e0 \"full atom refinement\", concentrandosi sui biomarcatori tumorali (proteine che si trovano a livelli drammaticamente aumentato nei tessuti tumorali), le proteine secrete umane e la malaria.\nParallelamente, l'obiettivo della fase 2 \u00e8 anche quello di migliorare ulteriormente il Software Rosetta, principalmente sviluppato su Rosetta@home."}
{"id": "2932542", "revid": "1543377", "url": "https://it.wikipedia.org/wiki?curid=2932542", "title": "K\u00e9r\u00e9la", "text": "K\u00e9r\u00e9la \u00e8 un comune rurale del Mali facente parte del circondario di Dio\u00efla, nella regione di Koulikoro.\nIl comune \u00e8 composto da 12 nuclei abitati:"}
{"id": "2932545", "revid": "287204", "url": "https://it.wikipedia.org/wiki?curid=2932545", "title": "Kerela", "text": ""}
{"id": "2932546", "revid": "47767", "url": "https://it.wikipedia.org/wiki?curid=2932546", "title": "Brusago", "text": "Brusago, (\"Brusach\" o \"Br\u00fcs\u00e0ch\" in dialetto trentino), \u00e8 una frazione del comune di Bedollo, in provincia di Trento ed \u00e8 il paese pi\u00f9 a nord dell'intero Altopiano di Pin\u00e9.\nSport e manifestazioni.\nA sud del centro abitato si trova il laghetto delle Buse, un lago semi-artificiale con un isolotto, in cui si pratica la pesca sportiva.\nOgni anno, tra fine agosto e inizio settembre, nei pressi del laghetto delle Buse di Brusago, si svolge una manifestazione che ricorda il passaggio di Napoleone sull'Altopiano di Pin\u00e9."}
{"id": "2932549", "revid": "767487", "url": "https://it.wikipedia.org/wiki?curid=2932549", "title": "Geoffrey Oryema", "text": "Biografia.\nNel 1977, all'et\u00e0 di 24 anni e all'apice del potere di Idi Amin Dada, fu costretto a fuggire di nascosto dall'Uganda a bordo di un'auto dopo la morte del padre Erinayo Wilson Oryema (che fu anche ministro).\nOryema guadagn\u00f2 la sua fama internazionale con il suo secondo album, \"Beat the Border\". Collabor\u00f2 con parecchi autori, fra cui Peter Gabriel: con l'etichetta di quest'ultimo, la Real World Records, Oryema pubblic\u00f2 i suoi primi tre album. Successivamente, si trasfer\u00ec in Francia e pass\u00f2 alla Sony International. Le sue canzoni sono sia nelle sue due lingue materne (swahili e acholi) che in inglese e francese.\nNel luglio 2005 suon\u00f2 al Live 8 Eden Project in Cornovaglia e al Live 8 Edimburgo, con i 1 Giant Leap.\nMor\u00ec in Francia nell'estate del 2018, di cancro: era stato sposato due volte e lasci\u00f2 tre figli. Si fece cremare e le sue ceneri furono disperse in Uganda."}
{"id": "2932552", "revid": "1543377", "url": "https://it.wikipedia.org/wiki?curid=2932552", "title": "Kilidougou", "text": "Kilidougou \u00e8 un comune rurale del Mali facente parte del circondario di Dio\u00efla, nella regione di Koulikoro.\nIl comune \u00e8 composto da 12 nuclei abitati:"}
{"id": "2932553", "revid": "1971044", "url": "https://it.wikipedia.org/wiki?curid=2932553", "title": "Se busca un hombre", "text": "Se busca un hombre \u00e8 una telenovela messicana prodotta da TV Azteca a cavallo fra il 2007 ed il 2008 e trasmessa in Italia da Lady Channel nonch\u00e9 da Vero Capri dal 3 settembre 2014 al 25 maggio 2015.\nSoggetto/trama.\n\u00c8 la storia di un gruppo di donne, clienti del prestigioso salone di bellezza \"Angelica Style\" che, nonostante conducano delle vite completamente diverse, hanno qualcosa in comune: tutte hanno fallito nel trovare l'anima gemella. Ad un certo punto della storia le loro vite entrano in contatto e vengono mostrati i loro pi\u00f9 profondi desideri, ed il loro obiettivo diventa uno solo: trovare l'uomo dei loro sogni."}
{"id": "2932559", "revid": "86599", "url": "https://it.wikipedia.org/wiki?curid=2932559", "title": "10048 Gr\u00f6nbech", "text": "10048 Gr\u00f6nbech \u00e8 un asteroide della fascia principale. Scoperto nel 1986, presenta un'orbita caratterizzata da un semiasse maggiore pari a e da un'eccentricit\u00e0 di 0,0688574, inclinata di 16,51276\u00b0 rispetto all'eclittica.\nL'asteroide \u00e8 dedicato all'astronomo danese Bent Gr\u00f6nbech."}
{"id": "2932561", "revid": "287204", "url": "https://it.wikipedia.org/wiki?curid=2932561", "title": "10048 Gronbech", "text": ""}
{"id": "2932562", "revid": "86599", "url": "https://it.wikipedia.org/wiki?curid=2932562", "title": "43793 Mackey", "text": "43793 Mackey \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 2,5470734\u00a0UA e da un'eccentricit\u00e0 di 0,2187107, inclinata di 5,23775\u00b0 rispetto all'eclittica.\nL'asteroide \u00e8 dedicato al musher statunitense Lance Mackey."}
{"id": "2932563", "revid": "729019", "url": "https://it.wikipedia.org/wiki?curid=2932563", "title": "Massigui", "text": "Massigui \u00e8 un comune rurale del Mali facente parte del circondario di Dio\u00efla, nella regione di Koulikoro.\nIl comune \u00e8 composto da 48 nuclei abitati:"}
{"id": "2932565", "revid": "1566286", "url": "https://it.wikipedia.org/wiki?curid=2932565", "title": "Carlo Lombardi", "text": "Biografia.\nDebutta nella prosa teatrale come attor giovane, per passare nei primi anni venti nella compagnia di spettacolo diretta da Guglielmo Giannini, recitando a fianco di Emma Gramatica. Successivamente entra come primo attore nella compagnia di Luigi Carini e Antonella Petrucci, poi lavora con Camillo Pilotto e Kiki Palmer.\nNel 1930 viene scritturato da Jack Salvatori per le versioni di film americani in lingua italiana che in quel periodo si giravano negli studi di Joinville-le-Pont, presso Parigi, per conto della Paramount.\nLa Cines, nel 1932, gli offre un contratto per una serie di pellicole da girare negli studi di Roma in parti di secondo piano.\nIncontra in quel periodo, in uno stabilimento di doppiaggio, l'attrice e doppiatrice Nella Maria Bonora, che sposer\u00e0 poco dopo, anche se il matrimonio fallir\u00e0 in breve tempo.\nPer il Maggio Musicale Fiorentino nel 1933 \u00e8 Teseo in Sogno di una notte di mezza estate di William Shakespeare per la regia di Max Reinhardt con Cele Abba, Giovanni Cimara, Nerio Bernardi, Rina Morelli, Sarah Ferrati, Cesare Bettarini, Armando Migliari, Ruggero Lupi, Luigi Almirante, Giuseppe Pierozzi, Memo Benassi, Evi Maltagliati ed Eva Magni con le musiche di Sogno di una notte di mezza estate (Mendelssohn) al Giardino di Boboli ed il re di Bretagna nella prima assoluta di \"La rappresentazione di Santa Uliva\" di Ildebrando Pizzetti nel Chiostro Grande della Basilica di Santa Croce con la Morelli, Bettarini, Benassi, Andreina Pagnani, Lupi, la Ferrati, Bernardi, Migliari e Cimara per la regia di Jacques Copeau e nel 1935 il Capitano di popolo nella prima assoluta di \"Savonarola\" di Mario Castelnuovo-Tedesco in Piazza della Signoria con Benassi, Fosco Giachetti, Filippo Scelzo, Ernesto Sabbatini, Pio Campa, Carlo Tamberlani e Nando Tamberlani.\nSvolge, sempre alla fine degli anni 30, l'attivit\u00e0 di attore radiofonico, presso Radio Roma, dell'EIAR, e successivamente alla Rai, anche in lavori della neonata televisione nazionale, sia nelle commedie che negli sceneggiati televisivi, fra cui \"Una tragedia americana\", del 1962, diretto da Anton Giulio Majano.\nNel 1969 produce, scrive e dirige il suo unico film \"L'amore \u00e8 come il sole\"."}
{"id": "2932576", "revid": "110157", "url": "https://it.wikipedia.org/wiki?curid=2932576", "title": "Livin' on Borrowed Time", "text": "Livin' on Borrowed Time \u00e8 un singolo del gruppo post-grunge statunitense Puddle of Mudd, il quarto tratto dal loro album \"Famous\". La canzone ha raggiunto la posizione 15 nella classifica \"Billboard\" Mainstream Rock Tracks, ed \u00e8 stata scritta dal frontman del gruppo Wesley Scantlin."}
{"id": "2932578", "revid": "1543377", "url": "https://it.wikipedia.org/wiki?curid=2932578", "title": "N'Dlondougou", "text": "N'Dlondougou \u00e8 un comune rurale del Mali facente parte del circondario di Dio\u00efla, nella regione di Koulikoro."}
{"id": "2932579", "revid": "339392", "url": "https://it.wikipedia.org/wiki?curid=2932579", "title": "Ndlondougou", "text": ""}
{"id": "2932582", "revid": "114399252", "url": "https://it.wikipedia.org/wiki?curid=2932582", "title": "Chiusa di Ceraino", "text": "La Chiusa di Ceraino \u00e8 un tratto della Vallagarina in prossimit\u00e0 della frazione di Ceraino, nel comune di Dolc\u00e8, in cui il fiume Adige attraversa una stretta valle tra il Monte Pastello e i colli intorno a Rivoli. \nAttraverso la zona passano la strada statale del Brennero e la ferrovia del Brennero (interamente in galleria sotterranea).\nGeografia.\nLa chiusa viene comunemente indicata come uno dei confini principali tra Valpolicella e Val d'Adige. Il tratto identificato come \"chiusa\" inizia a nord alla fine del gruppo di case dell'abitato di Ceraino, e termina circa 2,5 km pi\u00f9 avanti nella frazione di Volargne. In questo tratto, l'Adige \u00e8 costretto a percorrere uno spettacolare gola in cui forma un paio di strette anse. \nQuesta conformazione si \u00e8 originata per la posizione trasversale che ha assunto il monte Pastello, rispetto alla direzione della valle, grazie a movimenti tettonici piuttosto recenti (fase eoalpina, ultimi milioni di anni). Tale posizione ha impedito il normale deflusso del fiume che dalla Vallagarina sbocca verso Verona e la pianura padana.\nUn altro aspetto che ha caratterizzato la formazione di questa gola \u00e8 la costituzione delle pareti di calcare oolitico, particolarmente resistente all'erosione e che quindi ha obbligato il fiume a scorrere in un tortuoso percorso.\nLe fortificazioni.\nLa conformazione geografica della zona, che la rende uno dei passaggi obbligati verso il Brennero, le ha conferito una certa rilevanza strategico-militare. Nei pressi della chiusa, nel 1797 Napoleone Bonaparte condusse un'importante battaglia. Intorno al 1850 l'Impero austriaco fortific\u00f2 la zona con la costruzione di ben 4 forti a difesa della chiusa. In particolare forte della Chiusa era utilizzato proprio per il controllo della strada. Queste fortificazioni presero il nome di \"Forti del gruppo di Rivoli\".\nNel 1866, con l'annessione del Veneto al Regno d'Italia, la zona pass\u00f2 sotto il controllo italiano. Il Regio esercito rafforz\u00f2 ulteriormente le fortificazioni, invertendone il tiro dell'artiglieria (da sud a nord), in quanto si trovava a poca strada dal confine austriaco."}
{"id": "2932585", "revid": "767487", "url": "https://it.wikipedia.org/wiki?curid=2932585", "title": "Sweetwater (gruppo musicale)", "text": "Sweetwater \u00e8 stato un gruppo rock originario di Los Angeles.\nStoria.\nScelti per aprire il Festival di Woodstock nel 1969, salirono invece sul palco successivamente a causa di alcuni problemi; fu cos\u00ec il folksinger Richie Havens il primo performer. Gli Sweetwater furono comunque il primo gruppo del festival.\nSweetwater furono i primi sviluppatori del rock psichedelico/fusion che fu successivamente reso popolare dai Jefferson Airplane, considerati come archetipi del 60s Sound. Negli anni 1968-69, il gruppo accompagn\u00f2 i The Doors nei loro tour. Inoltre aprirono i concerti di Eric Burdon &amp; The Animals nel 1968. Una delle loro registrazioni pi\u00f9 famose \u00e8 la cover del traditional folk \"Motherless Child\".\nI membri originari del gruppo erano Nancy Nevins (voce/chitarra), August Burns (violoncello), Albert Moore (flauto/backing vocals), Alan Malarowitz (batteria), Elpidio Cobian (conga), Alex Del Zoppo (tastiere) e Fred Herrera (basso).\nTre giorni dopo l'esibizione al Red Skelton Show (Dicembre 1969), la cantante Nancy Nevins rest\u00f2 gravemente infortunata in un incidente d'auto, questo rallent\u00f2 la carriera della band perch\u00e9 Nancy sub\u00ec danni permanenti ad una corda vocale.\nIl gruppo si riun\u00ec per Woodstock '94 nel 1994 con i tre membri originari - Nevins, Herrera e Del Zoppo. August Burns era morto negli anni ottanta, Alan Malarowitz rimase ucciso in un incidente stradale nel 1981, Albert Moore mor\u00ec di polmonite nel 1994. Elpedio Cobian lavora nel cinema. Nel 1999 la storia del gruppo fu descritta dal film trasmesso su VH1 chiamato \"Sweetwater: A True Rock Story\". Amy Jo Johnson interpret\u00f2 Nancy Nevins da giovane, mentre Michelle Phillips interpret\u00f2 Nancy pi\u00f9 vecchia."}
{"id": "2932587", "revid": "297059", "url": "https://it.wikipedia.org/wiki?curid=2932587", "title": "Forte Chiusa", "text": ""}
{"id": "2932593", "revid": "287204", "url": "https://it.wikipedia.org/wiki?curid=2932593", "title": "Germain Pilon", "text": "Fu tra i rappresentanti maggiori della corrente della \"plastica rinascimentale\", secondo solo a Jean Goujon. Tra le sue prime opere, riveste particolare importanza il \"monumento al cuore di Enrico II\", 1560-1566, scolpita sotto la direzione del Primaticcio.\nLa lunga collaborazione col Primaticcio contribu\u00ec al suo gusto manierista, anche se nel suo stile personale prevalse una consistente componente realistica, in parte derivata dalla tradizione plastica nazionale a lui contemporanea."}
{"id": "2932594", "revid": "767487", "url": "https://it.wikipedia.org/wiki?curid=2932594", "title": "Agapio di Cesarea (santo)", "text": " \nDopo un lungo periodo passato in carcere, venne straziato da un'orsa nell'anfiteatro di Cesarea marittima; l'indomani, ancora vivo, fu gettato in mare."}
{"id": "2932596", "revid": "697352", "url": "https://it.wikipedia.org/wiki?curid=2932596", "title": "Agapio di Cesarea", "text": "\u00c8 menzionato come successore di Teotecno sulla cattedra episcopale di Cesarea nella \"Storia ecclesiastica\" di Eusebio, che lo conobbe personalmente e ne loda l'attivit\u00e0 e l'attenzione per i poveri. Ancora Eusebio racconta che san Panfilo fu consacrato prete da Agapio, come pure probabilmente lo stesso Eusebio.\nNella \"Storia ecclesiastica\" Agapio \u00e8 indicato come l'immediato predecessore di Eusebio come vescovo di Cesarea. Tuttavia al concilio di Sardica del 314 prese parte il vescovo Agricola, che in alcune fonti \u00e8 presentato come vescovo di Cesarea di Palestina, mentre in altre come vescovo di Cesarea di Cappadocia. Secondo Tillemont, Agricola fu vescovo della sede di Palestina e dunque da collocare nella cronotassi tra Agapio ed Eusebio.\nSalaville pone l'episcopato di Agapio approssimativamente tra il 290 ed il 303."}
{"id": "2932600", "revid": "1186766", "url": "https://it.wikipedia.org/wiki?curid=2932600", "title": "Ramelli", "text": ""}
{"id": "2932622", "revid": "287204", "url": "https://it.wikipedia.org/wiki?curid=2932622", "title": "L'eredit\u00e0 (film)", "text": ""}
{"id": "2932623", "revid": "1305772", "url": "https://it.wikipedia.org/wiki?curid=2932623", "title": "L'eredit\u00e0", "text": ""}
{"id": "2932628", "revid": "1783371", "url": "https://it.wikipedia.org/wiki?curid=2932628", "title": "Odd-even sort", "text": "In informatica l'Odd-even sort (\"ordinamento pari-e-dispari\") \u00e8 un semplice algoritmo di ordinamento basato sul bubble sort, con cui condivide alcune caratteristiche. Esso opera comparando tutte le coppie dispari e pari degli elementi presenti in una lista e, se una coppia \u00e8 nell'ordine sbagliato (il primo elemento \u00e8 maggiore del secondo), scambia di posto i suoi elementi. Il controllo prosegue con le coppie di elementi adiacenti con posizione pari/dispari. L'algoritmo continua l'ordinamento alternando tra le comparazioni dispari/pari e pari/dispari finch\u00e9 tutta la lista non risulta ordinata.\nL'Odd-even sort pu\u00f2 essere considerato come una sorta di elaborazione in processi paralleli in cui ognuno dei processi utilizza il bubble sort ma iniziando l'ordinamento da punti diversi della list (gli indici dispari per il primo passaggio).\nPseudocodice.\nL'algoritmo risulta solo leggermente pi\u00f9 difficile da implementare rispetto al bubble sort. Quella che segue \u00e8 una implementazione in pseudocodice (si assume l'uso di array con indice di partenza 0):\n sorted = false;\n while not sorted\n sorted = true;\n // coppie dispari/pari\n for (x = 1; x &lt; list.length-1; x += 2)\n if list[x] &gt; list[x+1]\n swap list[x] and list[x+1]\n sorted = false;\n // coppie pari/dispari\n for (x = 0; x &lt; list.length-1; x += 2)\n if list[x] &gt; list[x+1]\n swap list[x] and list[x+1]\n sorted = false;"}
{"id": "2932629", "revid": "599013", "url": "https://it.wikipedia.org/wiki?curid=2932629", "title": "Piemonte Volley 2006-2007", "text": ""}
{"id": "2932630", "revid": "201394", "url": "https://it.wikipedia.org/wiki?curid=2932630", "title": "Zapruder filmmakersgroup", "text": "ZAPRUDER filmmakersgroup, scritto a volte Zapruder filmmakersgroup e conosciuto anche come Zapruder, \u00e8 un gruppo di cineasti fondato da David Zamagni, Nadia Ranocchi e Monaldo Moretti. Oltre alla produzione di film stereoscopici iniziata nel 2006, il gruppo si dedica alla produzione di pellicole che non rispettano i normali canoni cinematografici, sperimentando nuovi formati, ponendo cos\u00ec il loro lavoro sulla linea di confine fra arti figurative, performative e cinematografiche. Importante \u00e8 anche l'esperienza del cinema da camera: dispositivi e ambienti performativi che sono stati definiti come \"cinema incarnato\" e \"teatro incorporeo\". Una parte considerevole del lavoro di Zapruder \u00e8 svolta nell'ambito del teatro di ricerca italiano. Tra le collaborazioni Fanny &amp; Alexander, Soc\u00ecetas Raffaello Sanzio/Romeo Castellucci.\nStoria.\nZAPRUDER filmmakersgroup nasce nel 2000 a Roncofreddo ad opera di David Zamagni, Nadia Ranocchi, precedentemente attivi nella compagnia teatrale Motus, e del filmmaker Monaldo Moretti. Il gruppo, che prendeva il nome dal cineamatore che con la sua super 8 millimetri riprese casualmente l'assassinio di John Fitzgerald Kennedy, debutt\u00f2 al Festival di Bellaria del 2001, presentando nella sezione \"cortometraggi\" il film dal titolo \"Spring Roll\" e nella sezione \"150\"\" i film \"Daisy, dammi la mano son pazzo di te\" (regia: Nadia Ranocchi) e \"Nervi\" (regia: Monaldo Moretti), aggiudicandosi con quest'ultimo una menzione speciale. \"Spring Roll\", un film sulla \"malattia dell\u2019orrore del domicilio\" ispirato ad una frase de \"Il mio cuore messo a nudo\" di Charles Baudelaire, viene distribuito in numerosi festival nazionali ed internazionali, ricevendo cos\u00ec una menzione speciale al Festival Unimovie 2001 di Pescara, una segnalazione della giuria al Fano International Film Festival, il Premio \"Nuove Frontiere\" al festival Fiaticorti 2001 di Istrana ed il Premio \"Werkleiz Award\" al Festival Oberhausen Kurzfilmtage del 2002. Altri festival in cui \"Spring Roll\" fu presentato furono la Biennale de l'image en mouvement di Ginevra, il Graz Biennial on Media and Architecture, Circuito Off Venice International Short Film Festival, il Corto Imola Festival, TTV Performing Arts on screen, il Festival des Cin\u00e9mas Diff\u00e9rents di Parigi, Festival Nazionale Videocorto Nettuno.\nNel 2002 iniziano una lunga collaborazione con la compagnia teatrale Fanny &amp; Alexander, per la quale realizzano i video scenografici dello spettacolo \"Requiem\" (regia di Luigi De Angelis), ed il cortometraggio tratto dallo spettacolo e presentato al TTV Performing Arts on screen assieme alla video installazione dal titolo \"Speak Memory Speak\". Nello stesso anno vincono il festival Iceberg di Bologna con il video dal titolo \"JG\", ispirato al lavoro di Jean Genet. La collaborazione con i Fanny &amp; Alexander riprese poi negli anni successivi con il ciclo di 11 lavori fra spettacoli teatrali, installazioni e performance, ispirati al romanzo di Vladimir Nabokov dal titolo \"Ada o ardore\".\nNel 2005 producono il loro secondo film dal titolo \"Morning Smile\", tratto dal primo capitolo del romanzo \"L'azzurro del cielo\" di Georges Bataille. Il film, che vede come interpreti Sara Masotti e Monaldo Moretti, viene presentato alla Biennale de l'image en mouvement di Ginevra, passando poi per festival come Curtacinema Festival Internacional de Curtas do Rio de Janeiro, Rencontres Internationales. Paris / Madrid / Berlin, 12th International Short Film Festival in Drama (GR), Milano Film Festival, Vienna Independent Shorts ed aggiudicandosi il primo premio al TTV Performing Arts on screen.\nNel 2006, con il loro ciclo di film stereoscopici dal titolo DAIMON, gli ZAPRUDER iniziano un lungo percorso di ricerca sul 3D.\nI lavori di ZAPRUDER filmmakersgroup sono stati poi presentati e premiati in numerosi festival, tra cui la Mostra Internazionale d'Arte Cinematografica (Venezia), Transmediale (Berlino), Netmage (Bologna), Milanesiana, Santarcangelo Festival, Contemporanea festival (Prato), Kunstenfestivaldesarts (Bruxelles), Uovo performing arts festival (Milano), Festival d'Avignone, Steirischer Herbst (Graz), Artika festival (Recanati).\nNel luglio 2009 Zapruder filmmakersgroup in collaborazione con il musicista Francesco Fuzz Brasini presentano il loro primo concerto/performance per farfisa, fruste e microfoni remotati dal titolo \"Criptofonia\" al \"Festival di Santarcangelo - Festival Internazionale del Teatro in Piazza\" e nel marzo 2010 presentano \"(S)wing\" al Raum di Bologna, secondo concerto/performance ispirato al lavoro del matematico Edward Lorenz.\nNel 2016 hanno vinto il Premio MAXXI con il progetto \"Zeus Machine\".\nTramite un progetto di Marco Musmeci, nel 2017 la Soprintendenza Archeologia, Belle Arti e Paesaggio per le province di Ravenna, Forl\u00ec-Cesena e Rimini gli ha commissionato, all'interno del Piano dell'Arte Contemporanea del Ministero dei Beni e delle Attivit\u00e0 Culturali e del Turismo, due film aventi per cornice scenografia alcuni monumenti e paesaggi tutelati della Romagna (in parte girato a Villa La Rotonda di Savignano sul Rubicone e nei pressi del Mulino di Culmolle a Bagno di Romagna).\nFilmografia.\nChiavi in mano\nSpell"}
{"id": "2932631", "revid": "292162", "url": "https://it.wikipedia.org/wiki?curid=2932631", "title": "Chiesa di San Biagio de Mercatello", "text": ""}
{"id": "2932639", "revid": "984922", "url": "https://it.wikipedia.org/wiki?curid=2932639", "title": "Colline di Capalbio", "text": "Le colline di Capalbio sono un'area naturale protetta della Toscana, nei pressi di Capalbio, riconosciuta come sito di interesse regionale (SIR). In particolare, i boschi delle colline di Capalbio sono stati proposti come sito di interesse comunitario (pSIC) per il loro paesaggio collinare calcareo con caratteristici boschi di farnetto \"Quercus frainetto\" e gli agroecosistemi con vecchi filari e alberi sparsi, in cui sono frequenti i grandi esemplari di farnetto. \nL'area protetta.\nI principali elementi di criticit\u00e0 interni al SIR sono: \nI principali elementi di criticit\u00e0 esterni al sito sono: \nI principali obiettivi di conservazione sono : \nIndicazioni per le misure di conservazione : \nGeomorfologia.\nLa tipologia ambientale prevalente \u00e8 data dalle basse colline con prevalenza di vegetazione forestale (boschi di sclerofille, nelle esposizioni meridionali e occidentali, boschi di latifoglie, nelle valli pi\u00f9 fresche). Nelle zone a morfologia pi\u00f9 dolce, prevalgono pascoli con grandi alberi sparsi e seminativi, in parte abbandonati. Vegetazione forestale termofila e igrofila con compresenza di specie decidue igro-acidofile di ambiente oceanico o montano con specie termofile sempreverdi. Notevole la presenza di \"Quercus frainetto\", al limite settentrionale dell'areale, e di \"Vicia sparsiflora\", specie rara nota in Italia con tre sole stazioni fra loro molto distanti. Altre tipologie ambientali rilevanti sono la gariga e la macchia mediterranea, gli invasi artificiali, le piccole zone umide di origine carsica, i piccoli corsi d'acqua con formazioni ripariali, talvolta ben sviluppate.\nFauna.\nAgroecosistemi tradizionali ad elevata diversit\u00e0 ambientale, con presenza accertata o presumibile di varie specie rare di uccelli e di altri gruppi faunistici. Popolamenti faunistici dei corsi d'acqua minori ricchi di specie minacciate. Presenza di piccoli invasi artificiali di un certo interesse per gli uccelli acquatici migratori e svernanti.\nL'avifauna nidificante \u00e8 ricca di specie rare e di grande interesse legate alle garighe: \"Sylvia undata\"; la sterpazzola di Sardegna (\"Sylvia conspicillata\"), segnalata come nidificante, da confermare; \"Monticola solitarius\") a coltivi e pascoli con grandi alberi sparsi; \"Circus pygargus\"; l'ortolano (\"Emberiza hortulana\") segnalato come nidificante nei primi anni novanta, da confermare; la ghiandaia marina (\"Coracias garrulus\") segnalata come nidificante ai confini del sito nei primi anni novanta, da confermare; \"Lanius senator\"). \nTra gli uccelli legati alla combinazione dei diversi tipi di habitat: il biancone (\"Circaetus gallicus\") nidificante, \"Pernis apivorus\", \"Falco subbuteo\").\nTra i mammiferi sono da segnalare il gatto selvatico (\"Felis silvestris silvestris\"), da confermare, e \"Martes martes\". A proposito della lepre italica (\"Lepus corsicanus\"), indagini recenti (ancora in corso) hanno permesso di accertare la presenza regolare di questa specie (qui al limite settentrionale dell'areale) nelle Aziende Faunistico-Venatorie e nei Fondi Chiusi, irregolare nelle aree a caccia non regolamentata.\nTra i rettili: testuggine di Herman \"Testudo hermanni\", la testuggine d'acqua (\"Emys orbicularis\")\nFlora.\nPer quanto riguarda la fitocenosi sono da segnalare boschi misti a cerro e farnetto di Capalbio (Pulicario-\"Quercetum frainetti ubaldi\")."}
{"id": "2932640", "revid": "767487", "url": "https://it.wikipedia.org/wiki?curid=2932640", "title": "Sometimes I Feel Like a Motherless Child", "text": "Sometimes I Feel Like a Motherless Child (trad. \"a volte mi sento come un figlio senza madre\"), o semplicemente Motherless Child, \u00e8 un canto della tradizione spiritual.\nIl canto risale all'era della schiavit\u00f9 negli Stati Uniti, quando era pratica comune vendere i figli degli schiavi. Una prima performance della canzone da parte dei Fisk Jubilee Singers \u00e8 datata verso gli anni 1870. Come molte canzoni della tradizione, ha varie versioni e ne sono state registrate molte cover.\nLa canzone \u00e8 una chiara espressione di dolore e disperazione come pu\u00f2 trasmettere l'assenza di speranza di un bambino che \u00e8 stato strappato dai suoi genitori. Secondo una interpretazione, la ripetizione continua della parola \"sometimes\" (trad. \u201ca volte\u201d) nel canto suggerisce l'idea di speranza, confermata dall'ultimo \"sometimes\" \u201cio \"non mi sento\" come un figlio orfano\u201d.\nSebbene le parole lamentose possono essere interpretate letteralmente, sono da intenderle come delle metafore. Il \u201cmotherless child\u201d pu\u00f2 essere uno schiavo separato dalla madre patria africana che desidera di ritornare, uno schiavo che soffre la distanza dalla sua terra.\nMa la canzone rappresenta anche l'universale stato d'animo di ogni uomo nella sua breve vita su questa terra che percepisce come esilio dalla sua vera patria, ossia il cielo. Il vero credente - come dicono le parole della canzone - sente lunga la strada della vita prima del ritorno alla casa del Padre e talvolta ha momenti di acuta nostalgia come un bambino orfano che ha perso la madre."}
{"id": "2932641", "revid": "372624", "url": "https://it.wikipedia.org/wiki?curid=2932641", "title": "Boschi delle Colline di Capalbio", "text": ""}
{"id": "2932647", "revid": "34392", "url": "https://it.wikipedia.org/wiki?curid=2932647", "title": "Arma d'artiglieria", "text": ""}
{"id": "2932653", "revid": "179980", "url": "https://it.wikipedia.org/wiki?curid=2932653", "title": "Fluminense Futebol Clube", "text": ""}
{"id": "2932656", "revid": "287204", "url": "https://it.wikipedia.org/wiki?curid=2932656", "title": "Piramide di Amenemhat III", "text": "Il complesso piramidale di Amenemhat III di Dahshur, (), il cui antico nome era \"Amenemhat \u00e8 bello\" \u00e8 l'insieme degli edifici funerari dedicati al culto di questo sovrano, i cui cartigli sono stati ritrovati negli appartamenti e nel tempio funerario.\nIl complesso, pi\u00f9 conosciuto con il nome generico di piramide nera deve questo appellativo alla presenza di basalto nel nucleo molto scuro ed al pyramidion in diorite grigia.\nAnche Amenemhat III, come Snefru molto prima di lui, si costru\u00ec due grandi complessi piramidali che lasciano dedurre un regno lungo e florido ed il secondo complesso piramidale, edificato ad Hawara, serv\u00ec come modello nell'edificazione delle ultime piramidi egizie, durante la XIII dinastia.\nIl complesso di Dahshur, orientato canonicamente in direzione est-ovest come nei complessi della IV dinastia, fu iniziato da Amenemhat III nel suo secondo anno di regno, come si rileva da un'incisione, e terminato in 15 anni circa.\nNon \u00e8 stato possibile attribuire ad Amenemhat III i resti di una mummia riccamente decorata, ritrovati nella piramide di Dahshur da parte di Dieter Arnold e Rainer Stadelmann. Inoltre, la carenza di sbarramenti interni lascia dedurre che questa piramide in realt\u00e0 fosse un cenotafio e che il sovrano venne seppellito altrove.\nLa piramide.\nLa piramide, gi\u00e0 violata nell'antichit\u00e0, \u00e8 un modello tipico del tardo Medio Regno costituito da un nucleo compatto di mattoni, realizzati con vegetali e cocci di terracotta dell'Antico Regno, e con copertura in calcare bianco di Tura che creava un notevole effetto cromatico con il pyramidion grigio scuro.&lt;br&gt;\nQuest'ultimo, ritrovato nel 1900 da Deis Khalifa e conservato oggi al museo de Il Cairo, \u00e8 un monolito largo alla base 1,87 ed alto 1,31 metri; dalla decorazione risulta cancellato il nome del dio Amon probabilmente eliminato in epoca amarniana.\nI blocchi di rivestimento furono messi in opera su di uno spesso strato di gesso che, asciugandosi, occludeva gli spazi vuoti tra le pietre mentre tra i mattoni, per evitare gli effetti dell'umidit\u00e0, fu messa della sabbia.\nMa questi accorgimenti non servirono a salvare la piramide: questa infatti venne probabilmente esclusa come ultima dimora regale perch\u00e9 costruita troppo vicina alla valle su un terreno scistoso che non ne resse il peso, causando il collasso dell'intero edificio ancor prima del suo completamento.\nOggi la piramide si presenta come un ammasso informe a causa dell'asportazione del rivestimento e del collasso della struttura.\nAppartamenti funerari.\nLa piramide venne realizzata ineditamente con ben due ingressi scalinati, uno ad est ed uno ad ovest. L'interno \u00e8 costituito da 24 ambienti pi\u00f9 i corridoi con gli appartamenti funerari estesi su una superficie di circa 500 metri quadrati che con il loro tortuoso intrico rappresentano simbolicamente le strade della Duat, il regno dei morti.\nGli appartamenti funerari possono essere divisi sostanzialmente in tre gruppi:\nIl primo appartamento, l'unico completato, era destinato al sovrano e presenta l'ingresso sulla faccia orientale a circa quattro metri sotto il livello del terreno, in modo da poterlo successivamente nascondere con la sabbia del deserto a tumulazione avvenuta, con relativa chiusura della tomba.\nOltre l'ingresso vi \u00e8 un corridoio scalinato e discendente, interrotto da un sarcofago, che porta a vari locali con rivestimento in bianco calcare, corridoi con soffitti litici e cripte a pseudovolta, di cui una con sarcofago, mentre varie murature servono da sostegno ai soffitti.\nIl secondo appartamento con entrata ad ovest era destinato a due delle sue consorti, la regina Khnemet-nefer-hedjet \"Aat\" ed una ignota, ed ai familiari come la principessa Sithathor. Anche qui vi \u00e8 oltre l'ingresso un corridoio scalinato e discendente interrotto da un sarcofago posizionato trasversalmente e destinato ad una principessa. L'appartamento ha l'interno molto rovinato, incompleto con numerose travi a sostegno dei soffitti e con corridoi angusti realizzati in pietra e in mattoni.\nNelle cripte delle regine vi sono due sarcofagi in granito rosa dei quali uno, quello di Khnemet-nefer-hedjet \"Aat\", risulta decorato mentre l'altro, della regina ignota, \u00e8 privo di lavorazione.\nNon pu\u00f2 passare inosservata l'evoluzione delle usanze funebri riguardo alle regine: inizialmente, infatti, erano seppellite in una piramide propria vicino a quella del consorte ma da Sesostri I in poi, esse vennero inumate nella stessa piramide del sovrano, in appartamenti destinati a loro, con la sepoltura dei propri vasi canopi e del loro \"ka\".\nIl terzo appartamento era il pi\u00f9 misterioso e ricco di simbologie in quanto dedicato al culto del \"ka\" dei defunti.\nPresentava tre cappelle maggiori dedicate al \"ka\" del sovrano, cinque nicchie orientate a sud similmente a quelle presenti nel tempio funerario di Chefren, le cappelle del \"ka\" delle regine e un'ulteriore nicchia non terminata probabilmente per il tracollo dell'edificio. Nella cappella della regina ignota furono rinvenuti dei vasi canopi.\nPer improvvise esigenze cultuali, il terzo appartamento venne creato in corso d'opera sporgente oltre la base della piramide. Questo fatto potrebbe confermare l'esistenza di grandi cambiamenti religiosi tra cui nuovi dogmi riguardanti l\"'akh\", il \"ka\" ed il \"ba\", tra cui la destinazione delle anime e l'orientamento delle loro sepolture.\nCripta sepolcrale.\nLa cripta del sovrano costruita in pietra \u00e8 unita a quelle delle regine tramite un dedalo di corridoi sotterranei il cui scopo era quello di consentire al sovrano defunto di poter far visita alle sue spose anche nell'oltretomba.\n\u00c8 costituita da una grande sala in calcare con soffitto a pseudovolta ed ospita un sarcofago monolitico in granito rosso con i bordi dei lati decorati con modanatura a stuoia di papiro e, come consuetudine per i sarcofagi del Medio Regno presenta all'altezza della testa, sul lato orientale, gli occhi udjat che guardano verso il sole nascente. Esso poggia su un alto zoccolo decorato a facciata di palazzo.\nPeribolo.\nLa piramide \u00e8 circondata da un peribolo limitato da un doppio recinto con muro in mattoni intonacato che include il tempio funerario, con la cinta muraria pi\u00f9 interna decorata a facciata di palazzo.\nTra le due mura, a nord, vennero ritrovate dieci sepolture a pozzo: l'ultima di esse venne usurpata circa un secolo pi\u00f9 tardi dal sovrano Auibra-\u1e24\u014dr della incerta XIII dinastia \u2013 famoso unicamente per la mirabile statua lignea del suo \"ka\" ritrovata nel \"naos\" della sepoltura\u00a0\u2013 mentre in quella adiacente venne sepolta la principessa Nubhetepet-Ikhered ossia \"la giovane\", probabilmente figlia di Auibra-\u1e24\u014dr.\nIn questo caso, il fatto che un sovrano appartenente al Secondo Periodo Intermedio si sia fatto seppellire nei pressi della piramide di Amenemhat III dimostrerebbe ulteriormente l'importanza del regno che quest'ultimo ebbe.\nAltre strutture.\nLuogo di culto a nord.\nIl Luogo di culto a nord cercato anche da Jacques de Morgan non \u00e8 stato mai rinvenuto anche se gli studiosi sono certi che fosse stato sicuramente realizzato e la causa della sua completa sparizione \u00e8 da ricercarsi nei ripetuti tentativi di demolizione per trovare l'ingresso agli appartamenti regali con i loro tesori.\nPiramide accessoria.\nIn carenza di ogni traccia litica e di fondazione, per la prima volta a partire dalla III dinastia, non fu edificata la piramide accessoria destinata al culto del sovrano.\nEdifici a nord e sud.\nLa presenza di tracce di due grandi edifici rettangolari, uno a nord e l'altro a sud, lascia supporre che fossero adibiti rispettivamente ad abitazioni per i sacerdoti e le maestranze.\nTempio funerario.\nIl Tempio funerario \u00e8 realizzato in pietra con struttura molto semplice, con pochi locali, tra cui una sala delle offerte ma presenta un cortile ornato da 18 splendide colonne papiriformi in granito alte circa sette metri e con capitello floreale.\nRampa processionale.\nLa rampa processionale \u00e8 presente per circa 300 metri anche se in origine era lunga almeno 600 metri e pavimentata con lastre in calcare. Presenta un ampio slargo formato da due cortili dislivellati e risulta attraversata in direzione nord-sud da una galleria in mattoni con copertura a volta che probabilmente era parte di un sentiero.\nTempio a valle.\nPurtroppo non \u00e8 stata esplorata la fine della rampa processionale per cui non \u00e8 possibile accertare la presenza del tempio a valle ma gli studiosi ipotizzano che lo slargo presente nella rampa, costituito da due ampi cortili terrazzati, molto probabilmente ospitava proprio questo tempio che era cos\u00ec preservato dalle piene del Nilo.\nBarche solari.\nCamere per le barche solari dalle notevoli dimensioni e con numerosi residui di legno, sono state rinvenute a sud ed a est del complesso.\nStoriografia.\nIl complesso fu esplorato fin dal XVII secolo a.C. con Richardson tra il 1816 ed il 1818 a cui segu\u00ec l'indagine di Perring e Vyse nel 1839.\nLepsius inventari\u00f2 la piramide nel 1843, ma solo con De Morgan si iniziarono esplorazioni sistematiche tra il 1894 e il 1906.\nQuesti trov\u00f2 solo il sarcofago del sovrano ed un vaso canopo con il nome della principessa Hathorhetepti nell'appartamento reale. In quello delle regine trov\u00f2 le mummie delle due consorti di Amenemhat III, i vasi canopi e qualche oggetto appartenente al corredo funerario quali unguentari e vasetti per cosmetici.\nDal 1976 al 1979 la spedizione tedesca di Arnold e Stadelmann ha studiato accuratamente il sito fornendo dettagliate descrizioni delle cinque sepolture."}
{"id": "2932658", "revid": "1543377", "url": "https://it.wikipedia.org/wiki?curid=2932658", "title": "Spaceship (Puddle of Mudd)", "text": "Spaceship \u00e8 un singolo del gruppo post-grunge statunitense Puddle of Mudd, il primo tratto dal loro ultimo album \"\". Il video musicale \u00e8 stato trasmesso in anteprima su Yahoo! Music il 16 novembre 2009.\nVideo musicale.\nIl video, diretto da Petro (\"The Academy Is\", \"Rufus Wanwright\"), mostra le ipotetiche cose migliori che si possano trovare in un viaggio spaziale, tra cui razze di donne aliene che fanno strip tease e stuzzicano i membri della band. All'inizio del video, nell'intro, vi \u00e8 un omaggio a Star Wars con l'ormai classico testo che scorre obliquo. Ad arricchire le bizzarrie delle rockstar, sono presenti anche gli scavezzacollo di Nitro Circus (programma televisivo statunitense simile a Jackass), tra cui Travis Pastrana sulla sua moto fuoristrada firmata."}
{"id": "2932673", "revid": "599013", "url": "https://it.wikipedia.org/wiki?curid=2932673", "title": "George Saling", "text": "Biografia.\nNato nel 1909 a Memphis, Missouri, si trasferisce a Corydon, Iowa, con la propria famiglia a soli 3 mesi. Qui frequenta la \"Corydon High School\", facendo parte in qualit\u00e0 di capitano della squadra di pallacanestro.\nSuccessivamente studia presso l'Universit\u00e0 dell'Iowa, dove si mette in mostra come uno dei migliori ostacolisti in circolazione vincendo nel 1932 il titolo NCAA sui 110 m ostacoli, eguagliando il record mondiale di 14\"4, che apparteneva a Percy Beard. Ai campionati AAU Saling arriva secondo sui 110 m ostacoli, preceduto da Jack Keller, ma conquista il titolo sui 200 m ostacoli, prestazione che gli garantisce un posto nella squadra olimpica.\nAi Giochi di Los Angeles Saling vince il titolo dei 110 m ostacoli battendo il suo rivale Beard, preceduto di 0\"1. La vittoria alle Olimpiadi del 1932 rimarr\u00e0 l'ultima della carriera di Saling, che a sei mesi di distanza dalla finale olimpica morir\u00e0 in un incidente stradale in Missouri a soli 23 anni."}
{"id": "2932674", "revid": "287204", "url": "https://it.wikipedia.org/wiki?curid=2932674", "title": "6064 Holasovice", "text": ""}
{"id": "2932676", "revid": "125842007", "url": "https://it.wikipedia.org/wiki?curid=2932676", "title": "Federico di Altmark", "text": "Biografia.\nEra il figlio pi\u00f9 giovane di Federico I di Brandeburgo e di Elisabetta di Baviera-Landshut.\nSuoi nonni paterni erano Federico V di Norimberga e Elisabetta di Mei\u00dfen.\nSuoi nonni materni erano invece il duca di Baviera Federico di Baviera-Landshut e la milanese Maddalena Visconti.\nFederico era dunque frutto di due grandi dinastie germaniche: i Wittelsbach e gli Hohenzollern.\nNel 1440 Federico I mor\u00ec e assunse il suo titolo Federico II di Brandeburgo, fratello maggiore di Federico che all'epoca aveva sedici anni. Reggente del giovane venne nominato proprio suo fratello.\nCon il sostegno dei fratelli Giovanni l'Alchimista e Alberto III di Brandeburgo riusc\u00ec ad avere il governo di una piccola parte del principato: Altmark e Priegnitz. Ivi raccolse gli ebrei che erano stati cacciati da suo fratello nel 1446.\nRisiedette a Tangerm\u00fcnde, Salzwedel e Arneburg. Avendo Federico trascurato gli affari di stato suo fratello nel 1459 dovette intervenire per evitare che eventuali intrighi politici prendessero il sopravvento.\nFederico spos\u00f2 il 9 febbraio 1449 a Tangerm\u00fcnde Agnese di Pomeriana, figlia di Barnim VIII.\nMorto senza eredi maschi, le citt\u00e0 concesse a Federico ricaddero nuovamente sotto il controllo diretto dell'ellettorato di Brandeburgo.\nVenne sepolto nella chiesa di San Giorgio a Arneburg. La chiesa venne saccheggiata e distrutta durante la guerra dei trent'anni. I suoi resti vennero raccolti e trovarono nuova sepoltura a Berlino.\nDiscendenza.\nFederico e Agnese ebbero solo una figlia:"}
{"id": "2932678", "revid": "1543377", "url": "https://it.wikipedia.org/wiki?curid=2932678", "title": "Wajir", "text": "Wajir \u00e8 una citt\u00e0 del Kenya, capoluogo dell'omonima contea. L'ultimo censimento della citt\u00e0 riporta una popolazione totale di 32.207 abitanti."}
{"id": "2932680", "revid": "392652", "url": "https://it.wikipedia.org/wiki?curid=2932680", "title": "Motore a plasma", "text": ""}
{"id": "2932684", "revid": "155634", "url": "https://it.wikipedia.org/wiki?curid=2932684", "title": "Coppa Titano 2009-2010", "text": "La Coppa Titano 2009-2010 ha preso avvio il 12 settembre 2009.\nCome di consueto le quindici squadre del campionato sammarinese sono state suddivise in tre gironi. Le prime due squadre di ogni gruppo pi\u00f9 le due migliori terze accederanno alla fase finale.\nLa finale si \u00e8 disputata allo Stadio Olimpico di Serravalle ed ha visto prevalere il Tre Fiori sul Tre Penne con il punteggio di 2 a 1.\nSeconda Fase.\nQuarti di finale.\n21 aprile 2010\nSemifinali.\n24 aprile 2010\nFinale.\n29 aprile 2010 allo Stadio Olimpico di Serravalle"}
{"id": "2932699", "revid": "466539", "url": "https://it.wikipedia.org/wiki?curid=2932699", "title": "Fanny Anit\u00faa", "text": "Biografia.\nStudi\u00f2 inizialmente canto nella sua citt\u00e0 natale, per poi trasferirsi a Citt\u00e0 del Messico, perfezionandosi poi a Roma dal 1907.\nDebutt\u00f2 al Teatro Nazionale di Roma nel 1910 interpretando Orfeo dell'omonima opera di Christoph Willibald Gluck. Al Teatro Costanzi di Roma nel 1911 \u00e8 Pantalis in Mefistofele (opera) diretta da Luigi Mancinelli con Nazzareno De Angelis e Climene in Saffo (Pacini) con Hariclea Darcl\u00e9e ed al Teatro La Fenice nel 1912 \u00e8 Amneris in Aida diretta da Pietro Mascagni con Carlo Galeffi.\nCant\u00f2 spesso al Teatro alla Scala di Milano, e si ricordano Erda nel \"Sigfrido\" wagneriano (stagione 1910-11), Etra nella prima esecuzione della \"Fedra\" di Ildebrando Pizzetti diretta da Gino Marinuzzi (1882-1945) con Solomiya Krushelnytska (stagione 1914-15), Konciakovna ne \"Il principe Igor\" di Aleksandr Porfir'evi\u010d Borodin diretta da Marinuzzi con Tito Schipa e Giuseppe Danise (nella prima della stagione 1915-16), e inoltre l'\"Orfeo ed Euridice\" di Gluck, \"Il trovatore\" e \"Un ballo in maschera\" di Giuseppe Verdi (stagioni 1923-26).\nCant\u00f2 presso altri teatri italiani quali il Rossini di Pesaro e il Teatro Regio di Parma con Galeffi, Giuseppe Kaschmann e De Angelis ne \"Il barbiere di Siviglia\" (1916) e \"La Cenerentola\" (1920), e molto spesso nei teatri sudamericani, tra cui il Col\u00f3n di Buenos Aires, in particolare come Olga nell'\"Eugenio Onieghin\" di P\u00ebtr Il'i\u010d \u010cajkovskij (1911) e come Amneris nell'\"Aida\" di Verdi (1939).\nViene considerata uno degli ultimi autentici contralti della storia del canto con note gravi, ampie e profonde, con una voce sonora e di notevole estensione e con una tecnica solida, grazie alla quale pot\u00e9 approcciarsi alla vocalizzazione rossiniana.\nSvolse un'attivit\u00e0 discografica ridotta, di cui si conservano un'edizione completa della \"Carmen\" e alcuni brani d'opera per l'etichetta Columbia."}
{"id": "2932701", "revid": "767487", "url": "https://it.wikipedia.org/wiki?curid=2932701", "title": "Giuseppe Geigerle", "text": " Aveva un fratello, Geigerle I.\nCarriera.\nHa giocato in Serie A 215 partite con la maglia della e 38 con i viola della . Ad inizio carriera aveva disputato 3 tornei di Serie B con il Monfalcone, e dopo la lunga militanza nella massima serie, ha chiuso la carriera sempre tra i cadetti nel Brescia.\nHa disputato 2 gare nella Nazionale B, debuttando a Lugano il 3 dicembre 1933, nella gara contro la Svizzera B, vinta per 7-0. Gioc\u00f2 poi la partita dell'11 febbraio 1934 contro l'Austria B."}
{"id": "2932705", "revid": "287204", "url": "https://it.wikipedia.org/wiki?curid=2932705", "title": "Victor H\u0103nescu", "text": "Biografia.\nCarriera.\nPassa professionista nel 2000, anno in cui comincia a frequentare il circuito dei futures, categoria in cui comincia a conquistare i primi tornei dalla stagione successiva quando da agosto in poi passa ai challenger dove si dimostra subito competitivo con una finale e due semifinali, tanto da terminare l'anno alla 212\u00ba posizione del ranking. Nel 2002 pur non raccogliendo risultati esaltanti continua la sua crescita, vincendo anche un challenger a Maia in Portogallo. Dal 2003 comincia a calcare i palchi pi\u00f9 prestigiosi dei Masters Series e dei tornei dello Slam debuttando al Roland Garros e Wimbledon arrivando in entrambi i casi al terzo turno entrando cos\u00ec per la prima volta nelle prime 100 posizioni del ranking.\nIl 2004 \u00e8 un anno di transizione, non coglie particolari risultati tranne la semifinale di Scottsdale, ma dalla stagione successiva complici le semifinali conquistate a New Haven, Bucarest e i quarti di Sopot, Kitzb\u00fchel, ma soprattutto al Roland Garros, sale un altro scalino e tocca la 35\u00ba posizione del ranking, ma complice un infortunio ad una costola perde tutto il 2006 e cos\u00ec nel gennaio del 2007 deve ripartire dalla 759\u00ba posizione.\nGrazie alle wild card e ai successi dei tornei challenger torna ben presto a frequentare tornei pi\u00f9 importanti e a settembre gioca la sua prima finale ATP in carriera a Bucarest, perdendo in tre set da Gilles Simon, chiudendo l'anno intorno alla settantesima posizione dopo averne recuperate quasi 700.\nNel 2008 si qualifica per la semifinale a Kitzb\u00fchel e San Pietroburgo, viene eliminato al primo turno ai Giochi olimpici di Pechino e conquista il primo torneo ATP della carriera a Gstaad.\nNel 2009 torna sui livelli raggiunti quattro anni prima rientrando nelle prime quaranta posizioni del ranking.\nNel torneo di Wimbledon 2010 gli viene inflitta una multa di 15\u00a0000 dollari per condotta antisportiva."}
{"id": "2932707", "revid": "196390", "url": "https://it.wikipedia.org/wiki?curid=2932707", "title": "Prezzemolina", "text": ""}
{"id": "2932709", "revid": "3732", "url": "https://it.wikipedia.org/wiki?curid=2932709", "title": "Stampa a caldo", "text": "La Stampa a caldo \u00e8 un sistema di stampa diretta a bobina, nel quale il trasferimento dell'elemento di contrasto \u00e8 ottenuto con l'effetto combinato di pressione, calore e velocit\u00e0 di distacco.\nL'elemento di contrasto termotrasferibile \u00e8 interposto tra la forma da stampa e il supporto da stampa.\nLa temperatura adeguata per poter stampare deve rimanere tra i 90\u00b0 ed i 150 \u00b0C\nLa matrice pu\u00f2 essere di ottone, acciaio, rame, magnesio, \"silicone\" o ergal."}
{"id": "2932710", "revid": "287204", "url": "https://it.wikipedia.org/wiki?curid=2932710", "title": "Lega Nazionale A 2009-2010 (hockey su ghiaccio)", "text": "La stagione 2009-2010 della Lega Nazionale A ha visto laurearsi campione il SC Bern."}
{"id": "2932711", "revid": "372624", "url": "https://it.wikipedia.org/wiki?curid=2932711", "title": "Santolinieti", "text": ""}
{"id": "2932719", "revid": "110157", "url": "https://it.wikipedia.org/wiki?curid=2932719", "title": "Zambrone", "text": "Zambrone (\"Zambr\u00f2n\u00eb\" in calabrese) \u00e8 un comune italiano di abitanti della provincia di Vibo Valentia in Calabria.\nGeografia fisica.\nTerritorio.\nZambrone sorge su un altopiano a 222\u00a0m di altitudine dal mare che dista circa 2\u00a0km, il comune con le sue frazioni di San Giovanni, Daffin\u00e0 e Daffinacello si estende su una superficie di 14,36\u00a0km\u00b2. Il territorio ordinato a terrazzamenti si presenta con valli e profonde incisioni fluviali. Dal punto di vista paesaggistico Zambrone \u00e8 caratterizzato dalla variet\u00e0 degli ambienti marini e dal litorale che passa repentinamente dalle lunghe e basse spiagge alle scogliere granitiche come punta Capo Cozzo. Fa parte della costa degli Dei, un tratto di litorale ricadente nella provincia di Vibo Valentia.\nStoria.\nLe sue origini risalgono al 1310 quando gli abitanti di Aramoni vennero scacciati dalle pianure del monte Poro per ordine di Roberto d'Angi\u00f2 e si rifugiarono sulla costa presso la fiumara Potame.\nSecondo altre notizie storiche, il paese venne creato attorno al 1300 quando le continue incursioni dei pirati saraceni portarono gli abitanti di San Giovannello a spostarsi nell'attuale posizione del paese.\nSuccessivamente fu un casale di Tropea, e dal 1811 \u00e8 un comune autonomo. \nPaleolitico.\nGli ultimi ritrovamenti archeologici, presso il sito di Zambrone scalo hanno portato alla luce numerosi reperti di manufatti chopper, si tratta di un primitivo strumento ottenuto mediante scheggiatura della pietra per ottenere un lato tagliente. Questi reperti risalenti a circa 800.000 anni fa sono stati oggetto di pubblicazioni scientifiche da parte di Paolo Gambassini e Annamaria Ronchitelli archeologi dell'universit\u00e0 di Siena. Sempre a Zambrone sono stati rinvenuti altri reperti, presso le localit\u00e0 di Madama e Priscopio, alture di originine rocciosa. Non bisogna dimenticare che l'altopiano del Poro \u00e8 uno dei siti pi\u00f9 ricchi d'Italia per ritrovamenti risalenti alla preistoria, in particolare la zona di Torre Galli, dove nel 1923 l'archeologo Paolo Orsi porto alla luce oltre 330 sepolture appartenenti ad una civilt\u00e0 indigena dell'et\u00e0 del ferro IX sec. a.C.\nSimboli.\nLo stemma e il gonfalone sono stati concessi con il decreto del Presidente della Repubblica datato al 19 luglio del 1986. \nMonumenti e luoghi d'interesse.\nDi importanza storica e monumentale sono la chiesa di San Carlo Borromeo, la chiesa di San Nicodemo confessore nella frazione di Daffin\u00e0, la chiesa di San Nicola vescovo nella frazione di Daffinacello e il mulino Zilui.\nNella frazione San Giovanni sono presenti resti di fossili come conchiglie tipiche dei mari tropicali e parti scheletriche di mammiferi marini.\nLa costa di Zambrone comprende alcune spiagge di interesse turistico e naturalistico. Tra le pi\u00f9 note, la spiaggia Baia di Zambrone, nei pressi della localit\u00e0 Marina, formata da sabbia quasi bianca.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 i cittadini stranieri residenti erano 50 persone.\nLe nazionalit\u00e0 maggiormente rappresentata in base alla loro percentuale sul totale della popolazione residente era:\nCultura.\nTeatro.\nNel centro del paese \u00e8 presente un anfiteatro dove si svolgono recite con attori calabresi, spettacoli folkloristici offerti da gruppi internazionali e calabresi, concerti di musica leggera, classica e sinfonica.\nInoltre, \u00e8 presente un centro di servizi sociali con sala con circa 200 posti.\nGeografia antropica.\nFrazioni.\nLe frazioni del comune di Zambrone sono: Daffin\u00e0, Daffinacello, San Giovanni.\nAltre localit\u00e0.\nSono inoltre presenti nel territorio le seguenti localit\u00e0: Madama, Perdipitti, Stazione, Marina, Priscopio, Calate e Potame.\nEconomia.\nIl settore trainante dell'economia di Zambrone \u00e8 certamente il turismo essendo meta ambita da turisti e visitatori che raggiungono il suo litorale anche dall'estero. Negli ultimi anni le strutture ricettive sono andate ad aumentare, favorendo cos\u00ec l'occupazione anche se stagionale dei giovani del posto.\nAgricoltura.\nOltre ad una grande produzione di olio, cos\u00ec come si evince dal suo nome di origine greca, Zambrone \u00e8 famoso per la produzione dei fagioli, detti \"al burro\".\nE presente inoltre sul territorio una vasta produzione di Cipolla Rossa di Tropea. Altre produzioni come agrumi, uva, ortaggi e foraggi sono in quantit\u00e0 minori."}
{"id": "2932721", "revid": "921573", "url": "https://it.wikipedia.org/wiki?curid=2932721", "title": "Ulrich Thomsen", "text": "Biografia.\nNato ad Odense, sull'isola di Fionia (in Danimarca), Thomsen si \u00e8 diplomato presso la Danish National School of Theatre and Contemporary Dance nel 1993 e, subito dopo, ha iniziato a lavorare in vari teatri di Copenaghen. Il suo debutto cinematografico avviene gi\u00e0 nel 1994 con \"Il guardiano di notte\" di Ole Bornedal. Negli anni seguenti lavora assiduamente in varie produzioni televisive e cinematografiche a livello nazionale.\nNel 1998 prende parte a \"Festen - Festa in famiglia\" di Thomas Vinterberg, film che segue i canoni del Dogma 95 ideato da Lars Von Trier. L'anno successivo inizia a lavorare per Hollywood in diverse produzioni internazionali, ricopre il ruolo del sicario Sasha Davidov nel film \"Il mondo non basta\", 19\u00ba capitolo della serie cinematografica dedicata a James Bond.\nNel 2000 viene diretto da Kathryn Bigelow nel thriller \"Il mistero dell'acqua\" e recita nella commedia tedesca \"Ricette d'amore\". Successivamente si fa notare nei film \"Max\", \"Killing Me Softly - Uccidimi dolcemente\" e \"L'eredit\u00e0\", anche quest'ultimo girato secondo i dettami del Dogma 95.\nNel corso degli anni imposta la sua carriera alternando produzioni danesi con blockbuster hollywoodiani, recita in \"Non desiderare la donna d'altri\" di Susanne Bier e \"Le mele di Adamo\" di Anders Thomas Jensen, mentre a Hollywood prende parte a \"Le crociate - Kingdom of Heaven\" di Ridley Scott e a \"Hitman - L'assassino\" di Xavier Gens.\nDopo \"The International\" e \"Duplicity\", del 2009, nel 2010 prende parte ai film \"Centurion\" e \"L'ultimo dei Templari\".\nA partire dal 2013 diventer\u00e0 uno dei protagonisti della serie televisiva \"Banshee - La citt\u00e0 del male\" interpretando il ruolo del signore del crimine Kai Proctor, recitando la parte fino al 2016. Oltre al suo idioma nativo, l'attore parla fluentemente il tedesco e l'inglese ed \u00e8, inoltre, vegano."}
{"id": "2932722", "revid": "155634", "url": "https://it.wikipedia.org/wiki?curid=2932722", "title": "Lega Nazionale B 2009-2010 (hockey su ghiaccio)", "text": "La stagione 2009-2010 della Lega Nazionale B ha visto laurearsi campione il Lausanne HC."}
{"id": "2932725", "revid": "767487", "url": "https://it.wikipedia.org/wiki?curid=2932725", "title": "Monte Mangerton", "text": "Il Monte Mangerton \u00e8 una montagna di 839 metri d'altezza che si trova nella contea di Kerry, in Irlanda. \nCollocazione.\nLa montagna non appartiene a una catena montuosa specifica, tuttavia per la sua ubicazione, a Est della citt\u00e0 di Killarney, si tende ad associarlo all'area delle East Kerry Mountains. Una grande parte della montagna, la pendice occidentale, si trova nel Killarney National Park. Mangerton \u00e8 circondato a Ovest da un altopiano caratterizzato dalla presenza di un'ampia torbiera dalla quale si eleva fino alla vetta, incavata nella parte Nord-Occidentale, dal Devil's Punchbowl, un ampio lago situato in un circo glaciale. La parte orientale digrada in una valle a U, chiamata Glenacappul, o Horse's glen (trad. \"Valletta del cavallo\"). \nAccesso alla cima.\nNonostante l'altezza non eccessiva, la scalata del Monte Mangerton \u00e8 tutt'altro che facile e, non a caso, gli esperti locali raccomandano un equipaggiamento adeguato per chiunque volesse sperimentarsi nell'impresa. "}
{"id": "2932731", "revid": "21880", "url": "https://it.wikipedia.org/wiki?curid=2932731", "title": "Ophrys panattensis", "text": ""}
{"id": "2932740", "revid": "92723", "url": "https://it.wikipedia.org/wiki?curid=2932740", "title": "Chiesa della Beata Vergine del Rosario (Asmara)", "text": "La cosiddetta cattedrale di Asmara nella capitale dell'Eritrea, Asmara, edificata nel 1921\u20131923 dal primo Vicario Apostolico dell'Eritrea, con l'assistenza anche delle autorit\u00e0 coloniali italiane, venne costruita in stile romanico lombardo. \u00c8 stata fino al 21 dicembre 1995 sede del vicariato apostolico di Asmara, ma non sede di un vescovo diocesano e perci\u00f2 era cattedrale solo in un senso largo. Oggi \u00e8 una chiesa parrocchiale appartenente all'arcieparchia di Asmara, sede metropolitana della Chiesa cattolica eritrea, una delle Chiese cattoliche orientali in comunione con il papa di Roma. Non contiene la cattedra dell'arcieparca, ma \u00e8 ancora comunemente chiamata \"la cattedrale\".\nStoria.\nL'edificio, che sostituiva una chiesetta dedicata a san Marco, venne realizzato su disegno dell'architetto milanese Oreste Scanavini, ispirandosi allo stile romanico lombardo, col tipico impiego di mattoni a vista. La costruzione, iniziata nel giugno 1921, venne terminata nel settembre 1923 e la chiesa fu consacrata il 14 ottobre 1923.\nNel 1940-1941, quasi il 28% della popolazione dell'Eritrea era cattolica. La grandissima maggioranza dei cattolici erano italiani ed altri membri della Chiesa latina, soggetti perci\u00f2 al vicariato apostolico, mentre dal 1930 esisteva anche un ordinariato per i fedeli di rito orientale al servizio pastorale dei molto meno numerosi cattolici di tradizione etiopica.\nDopo la Seconda Guerra Mondiale e l'imposizione dell'autorit\u00e0 dell'Etiopia sull'Eritrea, la presenza italiana si \u00e8 ridotta notevolmente. Nel 1971, quando si e dimesso il quarto ed ultimo Vicario Apostolico, non gli \u00e8 stato nominato alcun successore. L'ordinariato per i cattolici orientali cresceva ed \u00e8 stato elevato al grado di esarcato apostolico nel 1951 e di eparchia nel 1961. La risultante Eparchia di Asmara \u00e8 stata poi divisa in tre nel 1995 con l'erezione delle due nuove eparchie di Barent\u00f9 e di Cheren. Come parte di questa riorganizzazione della Chiesa cattolica nell'Eritrea il vicariato apostolico, vacante da oltre 24 anni, \u00e8 stato soppresso. Il frate cappuccino, Luca Milesi, che dal 1971 governava il vicariato come amministratore apostolico, \u00e8 stato nominato primo eparca di Barent\u00f9.\nCos\u00ec quella che era la principale chiesa del vicariato apostolico \u00e8 ora una chiesa parrocchiale dell'arcieparchia di Asmara, la cui cattedrale \u00e8 la chiesa di Kidane Mehret. Tuttavia essa \u00e8 ancora chiamata popolarmente \"la cattedrale\".\nDescrizione.\nLa chiesa \u00e8 dedicata alla Madonna del Rosario.\nL'edificio, a tre navate con transetto e con tre absidi, ha 40 metri di lunghezza, 27 di larghezza e 25 di altezza fino alla lanterna, che \u00e8 coronata da una statua di bronzo dell'arcangelo Gabriele, interpretata da alcuni come immagine dell'arcangelo Michele, nonostante l'assenza delle armi con le quali questi \u00e8 solitamente rappresentato.\nL'iniziatore della costruzione era monsignor Camillo Francesco Carrara, O.F.M.Cap., vescovo titolare di Agatopoli e primo vicario apostolico d'Eritrea. Una lapide di grandi dimensioni all'interno della chiesa ricorda \"i pi\u00f9 generosi oblatori\" alle spese, fra i quali Benito Mussolini e altre personalit\u00e0 importanti dell'epoca. La pala d'altare, la \"Assunzione di Maria\" del pittore romano Carlo Maratta (1625\u20131713) \u00e8 stata donata dal re d'Italia Vittorio Emanuele III di Savoia.\nSi \u00e8 cominciata pi\u00f9 tardi la costruzione del campanile (alto pi\u00f9 di 52 metri), opera portata a termine nel 1925 dopo la morte (il 15 giugno 1924) di monsignor Carrara. Le campane sono otto (un'ottava da la a la, fuse a Padova dalla fonderia pontificia Colbachini) e sono state ricavate dai cannoni austro-ungarici catturati nella prima guerra mondiale. La pi\u00f9 grande pesa 38 quintali. Vi \u00e8 stato installato un orologio elettronico nel 1987.\nNel complesso architettonico della chiesa si trovano anche una scuola elementare, un monastero e un convento, elementi presenti sin dall'iniziale costruzione dell'edificio."}
{"id": "2932742", "revid": "767487", "url": "https://it.wikipedia.org/wiki?curid=2932742", "title": "Antonio Cocconcelli", "text": "Biografia.\nTra i suoi primi lavori vi fu la costruzione di alcuni tratti della strada tra Ajaccio e Bastia, per i quali merit\u00f2 le lodi di Napoleone Bonaparte\nRientrato in Italia, nel 1814 venne nominato ingegnere capo dell'Ufficio delle acque e strade del Ducato di Parma e Piacenza. Nel 1815 present\u00f2 il progetto per il ponte sul Taro della via Emilia, voluto dalla duchessa Maria Luisa d'Austria. I lavori iniziarono in marzo 1816 e terminarono nel 1821, dopo diverse interruzioni dovute a piene eccezionali e a polemiche legate sia agli interventi sul corso del fiume sia alla struttura del progetto (per il quale fu chiesta una consulenza a Carlo Parea, Ispettore delle Acque e Strade del Lombardo-Veneto), che portarono a modificare il disegno originario con l'aggiunta di tre arcate e di fori circolari sopra le pile, allo scopo di alleggerire la muratura e migliorare la possibilit\u00e0 di scarico delle acque nelle grandi piene.\nCocconcelli fu poi incaricato di progettare un ponte sulla Trebbia, autorizzato da un rescritto della duchessa Maria Luigia il 5 dicembre 1821 e compiuto nel 1825. Nel 1821 pubblic\u00f2 una grande \"Carta topografica degli Stati di Parma\" di cui esistono copie nell'Archivio di Stato di Parma e nella Biblioteca Palatina. Nel 1825 pubblic\u00f2 un \"Saggio teorico-pratico sulle acque correnti\". Nel 1829 progett\u00f2 le nuove porte di Santa Croce e di San Barnaba a Parma, inaugurate il 1\u00ba dicembre 1830. Progett\u00f2 anche altri due ponti, quello sull'Arda, i cui lavori iniziarono in febbraio 1834 e terminarono nel 1837, e quello sul Nure, progettato assieme a F. Belleni e terminato nel 1838.\nCocconcelli fu professore di ingegneria civile all'Universit\u00e0 di Parma. Venne insignito di varie onorificenze, tra cui \"Cavaliere dell'Ordine Costantiniano\" e \"Cavaliere dell'Ordine Sabaudo dei Santi Maurizio e Lazzaro\". Fu consigliere di Stato onorario, capo degli ingegneri e direttore dell'Ufficio Acque e strade del Ducato di Parma.\nOpere.\nPubblic\u00f2 diversi scritti, tra cui:\nRiconoscimenti.\nA Parma gli \u00e8 dedicata una via dell'Oltretorrente, che collega Barriera Santa Croce a Piazzale Picelli."}
{"id": "2932749", "revid": "729019", "url": "https://it.wikipedia.org/wiki?curid=2932749", "title": "Ferry Past\u00e9", "text": "Biografia.\nNel 1226 fu ambasciatore con Raoul de Mello, inviato dal sovrano per ricevere da Giovanna delle Fiandre il castello di Douai ed altri possedimenti.\nFu incaricato nel 1243 di una seconda importante ambasciata presso Raimondo VII di Tolosa.\n\u00c8 ancora citato come maresciallo di Francia in atti ufficiali sino al 1244."}
{"id": "2932751", "revid": "767487", "url": "https://it.wikipedia.org/wiki?curid=2932751", "title": "Bella, bionda... e dice sempre s\u00ec", "text": "Bella, bionda... e dice sempre s\u00ec (\"The Marrying Man\") \u00e8 un film del 1991 diretto da Jerry Rees.\nTrama.\nCharley Pearl, erede della fortuna di un impero di dentifricio, \u00e8 un playboy nullafacente, che trascorre il suo tempo dedicandosi a hobby come motoscafi e auto veloci. \u00c8 fidanzato con Adele, ragazza sboccata e irascibile, figlia di Lew Horner, un magnate degli Studios di Hollywood. Il padre di Adele \u00e8 preoccupato dal fatto che Charley sembri non avere ambizioni n\u00e9 il bisogno di realizzarsi.\nI suoi quattro migliori amici accompagnano Charley in un viaggio a Las Vegas per una scappatella da scapolo. Charley \u00e8 disposto a pagare la vacanza a Phil, Sammy, Tony e George, ma non vede l'ora di tornare a casa dalla fidanzata. I cinque fanno una breve sosta per un drink in una discoteca dove Vicki Anderson, una cantante glamour, sconvolge i pensieri di Charley sulla felicit\u00e0 coniugale. Cerca di incontrare Vicki dopo la sua esibizione, ma viene avvisato che la ragazza \u00e8 gi\u00e0 impegnata. Vicki non \u00e8 insensibile al fascino di Charley e gli confida che lascer\u00e0 una finestra aperta a casa sua. Charley ne approfitta e i due finiscono a letto, ma vengono sorpresi dall'amante di lei, il famigerato gangster Bugsy Siegel.\nBugsy (che in realt\u00e0 vuole sbarazzarsi di Vicki) escogita un piano in cui accompagner\u00e0 Vicki e Charley da un giudice di pace e li far\u00e0 sposare. Charley riporta Vicki in California e si offre di pagare le sue spese, ma Vicki se ne va. Nel frattempo, la foto del loro matrimonio viene pubblicata sulla prima pagina del giornale del mattino, mentre l'annuncio di fidanzamento di Charley con la figlia di Lew Horner compare in una pagina successiva. Charley si scusa e dichiara che vuole ancora sposare Adele. \u00c8 costretto ad annullare il matrimonio con Vicki e si impegna a pagare una somma considerevole in beneficenza se dovesse osare di nuovo deludere la figlia di Horner.\nSuccessivamente Charley incontra di nuovo Vicki e non riesce a trattenersi. Charley si risposa con Vicki, mollando di nuovo la fidanzata. Lew Horner in un primo momento vuole uccidere Charley, ma poi invia un paio di delinquenti per picchiarlo e gettarlo in una piscina. Anche Vicki \u00e8 felice di tornare a casa con un'offerta che potrebbe far progredire la sua carriera, ma il padre di Charley muore, rendendo necessaria la presenza di Charley a Boston per gestire gli affari di famiglia.\nVicki \u00e8 costretta a mettere da parte la propria carriera e trascorre due anni a Boston, mal sopportando l'alta societ\u00e0 e presenziando a noiose feste. Non vede l'ora di tornare in California e dedicarsi di nuovo alla sua carriera, per questo Charley e Vicki divorziano ancora una volta. Charley e i suoi amici seguono Vicki in una discoteca dove frequenta un'altra figura losca. Dopo una rissa violenta ed un inseguimento in auto, Charley sposa Vicki per la terza volta. Come gesto d'amore, Charley investe milioni di dollari in uno studio cinematografico per promuovere la carriera artistica di sua moglie. Ma mentre le carriere dei suoi amici decollano, Charley e Vicki (che intanto mettono su famiglia), si trovano in difficolt\u00e0 economiche. Charley incolpa Vicki che si allontana di nuovo dal marito.\nDivorziato e depresso, Charley viene trovato dai suoi amici qualche tempo dopo in un locale notturno, dove dice loro che \u00e8 recentemente entrato in un nuovo promettente business: i computer. Guarda sognante il palco in cui Vicki sta recitando. Charley mostra ai suoi amici un anello di fidanzamento con diamante che ha portato con s\u00e9. Vicki lo fa scivolare sul dito..."}
{"id": "2932756", "revid": "1228162", "url": "https://it.wikipedia.org/wiki?curid=2932756", "title": "Venina", "text": ""}
{"id": "2932760", "revid": "287204", "url": "https://it.wikipedia.org/wiki?curid=2932760", "title": "Derrynasaggart", "text": "La Derrynasaggart Mountains \u00e8 una catena montuosa irlandese situata nella contea di Cork, in Irlanda. Sono situate in una zona che si estende dalla parte centrale della contea, fino al confine con la contea di Kerry e possono essere intraviste dalla N22 road, in direzione di Kerry. Sono visibili anche dalle cittadine di Clondrohid, Macroom e Ballyvourney (Baile Mhuirne).\nPunta pi\u00f9 alto - Mullaghanish.\nIl punto pi\u00f9 alto \u00e8 rappresentato dalla montagna di Mullaghanish. \u00c8 collocata vicino a Ballyvourney e, sulla sua sommit\u00e0, sono collocati i ripetitori di importanti televisioni irlandesi come: RT\u00c9, TG4, Today FM, Radio Kerry e Newstalk."}
{"id": "2932762", "revid": "62004", "url": "https://it.wikipedia.org/wiki?curid=2932762", "title": "Maribel Moreno", "text": ""}
{"id": "2932763", "revid": "31886", "url": "https://it.wikipedia.org/wiki?curid=2932763", "title": "Dominio Elvetico", "text": "Con Dominio Elvetico (detto anche \"Falda Elvetica\" o, pi\u00f9 semplicemente \"Elvetico\") si intende una suddivisione geologica delle Alpi, affiorante soprattutto nel settore occidentale della catena Alpina, in Svizzera (da cui prende il nome), in Savoia e nel Delfinato; in Francia la letteratura scientifica lo individua come \"Dauphinois\".\nNel settore centrale ed orientale della catena la sua estensione si riduce ad una fascia di pochi chilometri di ampiezza.\nLe falde che lo compongono sono completamente scollate dal basamento e sovrascorrono i sedimenti della Molassa nell'avampaese europeo.\n\u00c8 composto da calcari, marne e scisti del Mesozoico deposti lungo il margine meridionale della placca Europea, in corrispondenza dell'antica scarpata continentale.\nComplesso Infraelvetico.\nLe Unit\u00e0 Infraelvetiche affioranti nella Svizzera orientale non sono \"falde\", in quanto sono caratterizzate da continuit\u00e0 tra copertura e basamento Ercinico, anche a livello strutturale, infatti l'infraelvetico \u00e8 deformato internamente da faglie e falde che continuano nel basamento.\n\u00c8 composto da sedimenti autoctoni Mesozoici deposti al tetto del basamento Ercinico contemporaneamente alle falde Elvetiche, ma a loro volta sovrascorsi da queste ultime durante la deformazione Alpina. \nL'ambiente deposizionale \u00e8 pi\u00f9 settentrionale rispetto ai sedimenti delle falde Elvetiche e quindi le facies deposizionali sono meno profonde.\nMassicci cristallini esterni.\nSi tratta di porzioni di basamento cristallino Europeo che, dopo essere state denudate delle loro coperture sedimentarie elvetiche, sono state sollevate in fasi successive dell'orogenesi; ora affiorano in ampie anticlinali nei settori interni del dominio Elvetico.\nDa sudovest a nordest abbiamo il Massiccio dell'Argentera-Mercantour, la Barre des \u00c9crins, il Massiccio del Pelvoux-Belledonne, l'Aiguilles Rouges e il massiccio del Monte Bianco, il Massiccio dell'Aar e il Massiccio del San Gottardo."}
{"id": "2932765", "revid": "287204", "url": "https://it.wikipedia.org/wiki?curid=2932765", "title": "Iowa Energy 2007-2008", "text": "La stagione 2007-08 degli Iowa Energy fu la 1\u00aa nella NBA D-League per la franchigia.\nGli Iowa Energy arrivarono terzi nella \"Central Division\" con un record di 22-28, non qualificandosi per i play-off."}
{"id": "2932773", "revid": "486946", "url": "https://it.wikipedia.org/wiki?curid=2932773", "title": "Nazionale di pallanuoto maschile della Macedonia", "text": ""}
{"id": "2932783", "revid": "599013", "url": "https://it.wikipedia.org/wiki?curid=2932783", "title": "Svetlana Bubnenkova", "text": "Carriera.\nScalatrice, si \u00e8 laureata campionessa del mondo della cronometro a squadre nel 1993 ad Oslo e nel 1994 ad Agrigento. Nelle gare iridate individuali non ha invece mai colto medaglie. Ha partecipato ai Giochi olimpici in tre occasioni (, e ) senza per\u00f2 mai salire sul podio.\nIn palmar\u00e8s vanta anche nove vittorie ai campionati nazionali, sei in linea (l'ultimo dei quali vinto nel 2013, all'et\u00e0 di quarant'anni) e tre a cronometro, e il successo nella classifica generale del Giro d'Italia 2002."}
{"id": "2932786", "revid": "62004", "url": "https://it.wikipedia.org/wiki?curid=2932786", "title": "Svetlana Boubnenkova", "text": ""}
{"id": "2932788", "revid": "287204", "url": "https://it.wikipedia.org/wiki?curid=2932788", "title": "Seefin", "text": "Il Seefin (in gaelico Su\u00ed Finn) \u00e8 un monte di 528 metri d'altezza dell'Irlanda.\nGeografia.\nIl Seefin fa parte delle Ballyhoura Mountains, catena montuosa della contea di Limerick, in Irlanda, di cui \u00e8 la cima pi\u00f9 settentrionale. \u00c8 collocato sul confine meridionale della contea ed \u00e8 anche la 396\u00aa cima pi\u00f9 alta dell'intera isola irlandese. Per le sue caratteristiche di altitudine e di prominenza topografica \u00e8 inoltre inclusa tra i Marilyn.\nNome.\nIl nome \"Su\u00ed Finn\" \u00e8 traducibile con \" Posto a sedere di Fionn (Mac Cumhaill)\". \u00c8 cos\u00ec chiamato poich\u00e9, stando alla tradizione, Fionn mac Cumhaill e i membri della Sinn F\u00e9in, sostarono qui lungo i loro viaggi attorno all'isola."}
{"id": "2932791", "revid": "31808351", "url": "https://it.wikipedia.org/wiki?curid=2932791", "title": "Samiel", "text": ""}
{"id": "2932792", "revid": "1817805", "url": "https://it.wikipedia.org/wiki?curid=2932792", "title": "Passo di Venina", "text": "Il passo di Venina (2.444 ) \u00e8 un valico delle Alpi Orobie che mette in comunicazione la Val Brembana con la Val Venina, laterale della Valtellina.\nDal punto di vista orografico il valico separa le Alpi Orobie Occidentali dalle Alpi Orobie Orientali.\nSi pu\u00f2 salire al valico partendo dal rifugio Fratelli Longo."}
{"id": "2932794", "revid": "31808379", "url": "https://it.wikipedia.org/wiki?curid=2932794", "title": "Simoon", "text": ""}
{"id": "2932796", "revid": "31808393", "url": "https://it.wikipedia.org/wiki?curid=2932796", "title": "Simum", "text": ""}
{"id": "2932804", "revid": "767487", "url": "https://it.wikipedia.org/wiki?curid=2932804", "title": "Shahr-e-Babak", "text": "Shahr-e B\u0101bak (farsi \u0634\u0647\u0631 \u0628\u0627\u0628\u06a9) \u00e8 il capoluogo dello shahrest\u0101n di Shahr-e-Babak, circoscrizione Centrale, nella provincia di Kerman. Aveva, nel 2006, una popolazione di 43.916 abitanti."}
{"id": "2932814", "revid": "899609", "url": "https://it.wikipedia.org/wiki?curid=2932814", "title": "Confraternita di Maria Santissima Immacolata (Taranto)", "text": "La confraternita di Maria Santissima Immacolata \u00e8 una confraternita di Taranto, fondata nel XVI secolo.\nStoria.\nLa confraternita sorse nel XVI secolo nell'ambito del convento di San Francesco d'Assisi dei frati minori conventuali sotto il titolo del \"Gonfalone\" o dei \"Cordiglieri di San Francesco\". Nel 1578 aveva gi\u00e0 assunto l'attuale titolo. La confraternita ottenne l'aggregazione all'arciconfraternita dell'Immacolata di Roma il 18 febbraio 1578.\nIl 31 gennaio del 1769 ebbe dal re Ferdinando IV di Borbone il regio assenso e il nuovo statuto.\nLa confraternita aveva come obiettivo l'assistenza verso i carcerati e i condannati a morte, a favore dei quali i confratelli questuavano per le strade della citt\u00e0, e di propagare la devozione verso l'Immacolata, in un periodo in cui il dogma dell'Immacolata Concezione non era ancora accettato universalmente. A tale scopo nel 1679 la confraternita fece arrivare da Napoli una statua lignea dell'Immacolata. Nel 1711, a seguito del disastroso terremoto del 1710, nel quale miracolosamente la citt\u00e0 subi pochissimi danni, il capitolo metropolitano dell'arcidiocesi e il clero della citt\u00e0 elessero l'Immacolata quale protettrice della citt\u00e0.\nDopo la soppressione degli ordini religiosi napoleonica la fratellanza fu costretta a lasciare il convento (nel frattempo adibito a caserma per l'esercito napoleonico) e la sede fu spostata nella chiesa di San Michele, dove ancora oggi \u00e8 custodita la statua dell'Immacolata.\nAttualmente la confraternita organizza i festeggiamenti di dicembre in onore della Madonna Immacolata e partecipa attivamente alla vita religiosa tarantina.\nFesteggiamenti in onore della Beata Vergine Immacolata.\nIl 29 di novembre di ogni anno, all'inizio della novena all'Immacolata, la statua viene trasportata solennemente in processione dalla chiesa di San Michele alla cattedrale di San Cataldo, dove viene celebrata la novena. Nel giorno 8 dicembre al mattino l'arcivescovo celebra il solenne pontificale e la sera si svolge la grande processione con la partecipazione del capitolo metropolitano e di tutte le confraternite cittadine.\nAbito di rito.\nL'abito di rito dei confratelli \u00e8 cos\u00ec composto:"}
{"id": "2932817", "revid": "1573940", "url": "https://it.wikipedia.org/wiki?curid=2932817", "title": "Khursand", "text": "Kh\u016brsand (farsi \u062e\u0631\u0633\u0646\u062f) \u00e8 una citt\u00e0 dello shahrest\u0101n di Shahr-e-Babak, circoscrizione Centrale, nella provincia di Kerman. Aveva, nel 2006, una popolazione di 7.847 abitanti. "}
{"id": "2932822", "revid": "124123", "url": "https://it.wikipedia.org/wiki?curid=2932822", "title": "Samuel Lover", "text": "Biografia.\nNato al numero 60 di Grafton Street, da giovane frequent\u00f2 la scuola Samuel Whyte al numero 79 della stessa strada, dove attualmente \u00e8 situata una caffetteria della ditta Bewley's. Nel 1830 divenne segretario della Royal Hibernian Academy, e si trasfer\u00ec al numero 9 di D'Olier Street.\nInfine si trasfer\u00ec a Londra, dove ottenne la residenza permanente.\nCarriera.\nLover produsse un certo numero di canzoni irlandesi, tra le quali le pi\u00f9 ricordate sono \"The Angel's Whisper\", \"Molly Bawn\" e \"The Four-leaved Shamrock\". Ha scritto alcuni romanzi, tra i quali \"Rory O'More\" (derivato da una ballata) e \"Handy Andy\", e dei brevi sketch irlandesi, che insieme alle sue canzoni sono andati a formare una popolare forma di divertimento chiamata \"Irish Nights\". Contemporaneo di Dickens, insieme a lui fond\u00f2 il \"Bentley's Magazine\".\nIl nipote di Lover era Victor Herbert, rinomato compositore, le cui operette hanno pi\u00f9 volte debuttato a Broadway.\nUn memoriale situato nella Cattedrale di San Patrizio di Dublino riassume cos\u00ec i suoi conseguimenti: \"Poeta, pittore, romanziere e compositore che, nell'esercizio di un genio tanto raffinato nella sua versatilit\u00e0 e nella sua forza, con la sua penna e matita ha illustrato cos\u00ec felicemente le caratteristiche della contadinanza del suo paese che il suo nome sar\u00e0 sempre onorevolmente identificato con l'Irlanda\".\nCinema.\nIl cinema ha attinto sporadicamente dall'opera di Lover. Nel 1911, la Kalem Company produsse il film \"Rory O'More\", girato in Irlanda, nella contea di Kerry, tratto dal romanzo omonimo dello scrittore dublinese.\nNel 1921, nel Regno Unito usc\u00ec il film \"Handy Andy\", diretto da Bert Wynne, adattamento di un altro suo romanzo."}
{"id": "2932824", "revid": "289648", "url": "https://it.wikipedia.org/wiki?curid=2932824", "title": "Lembi", "text": ""}
{"id": "2932834", "revid": "729019", "url": "https://it.wikipedia.org/wiki?curid=2932834", "title": "Torre della Tonnara dell'Ursa", "text": "La torre della tonnara dell'Ursa, detta anche \"tonnara dell'Orsa\", \u00e8 una torre di difesa costiera sita nel territorio tra Carini e Cinisi, che faceva parte del sistema di Torri costiere della Sicilia quale sistema difensivo di avvistamento di naviglio saraceno. Infatti le coste mediterranee erano tormentate dai corsari barbareschi e dai corsari ottomani. Successivamente la torre veniva utilizzata per l'avvistamento dei branchi di tonno per l'annessa tonnara.\nToponimo e localizzazione geografica.\nIl toponimo potrebbe essere una corruzione in siciliano del toponimo arabo \u201c\"marsah\"\u201d\u00b8 che significa porto. Infatti \u00e8 toponimo piuttosto ricorrente in Sicilia e l'esempio pi\u00f9 noto \u00e8 Marsala, \u201cil porto di Allah\u201d, ovvero, non essendo evidenti \u201cin situ\u201d rovine di un porto, e visti i bassi fondali, potrebbe derivare dal toponimo arabo \u201c\"\u00ecrsa\"\u201d che significa pi\u00f9 semplicemente, ancoraggio, attracco.\nLa torre si erge nella localit\u00e0 di \"Fondo Orsa\" che si trova sulla punta estrema di una penisoletta bassa e rocciosa che verso est forma un'ansa con una piccola baia dal basso fondale, in provincia di Palermo ricadendo nel territorio comunale di Cinisi.\nLa tonnara e la torre sono raggiungibili seguendo una stradetta di servizio poco dopo lo svincolo Marina di Cinisi dell'autostrada Palermo \u2013 Mazara del Vallo, ovvero seguendo la diramazione per Punta Raisi in direzione Aeroporto Falcone e Borsellino all'altezza dello svincolo di Villagrazia di Carini.\nNon \u00e8 in funzione, sin dal momento della sua virtuale inaugurazione, la fermata \u201cTonnara dell'Orsa\u201d, della metropolitana Palermo \u2013 Aeroporto, bench\u00e9 essa sia perfettamente completa e funzionale. La strada interna che una volta collegava la torre con Cinisi, ora si interrompe proprio all'altezza del posteggio auto al servizio della stazione della metropolitana.\nProseguendo a piedi si pu\u00f2 utilizzare un sottopassaggio pedonale al disotto dell'autostrada e raggiungere la torre (attenzione: d'inverno \u00e8 spesso allagato).\nTutto il complesso \u00e8 di propriet\u00e0 del Comune di Cinisi, che ne ha concesso provvisoriamente alcuni ambienti alla sezione locale di Legambiente che pu\u00f2 essere contattata per una eventuale visita guidata.\nStoria.\nNel 1569 per disposizione dell'Abbazia di San Martino fu costruita la torre, e il complesso della tonnara divenne un baglio fortificato con due o tre dammusi: \u201c\"\u2026 turram unam idamusatam cum duobus vel tribus dammusis...\"\u201d.\nNel 1578 l'architetto reale Tiburzio Spannocchi nel corso della sua ricognizione la trov\u00f2 del tutto compiuta e suggerisce che si faccia \u201cguardia continua\u201d.\nSuggerimento ripreso nel 1584 da Camillo Camilliani e sempre nel 1584 la Deputazione del Regno di Sicilia decise di includerla tra quelle da essa amministrata, per garantire meglio la gestione militare.\nNel 1714 si cita che la torre era a guardia di un piccolo porto in cui un piccolo naviglio, del tipo feluca, imbarcava formaggi e derrate agricole.\nNel 1804 la torre \u00e8 citata in quanto i torrari risultano nella contabilit\u00e0 della Deputazione del Regno, in numero di due con tre cannoni e due fucili a schioppo con un salario di 17 onze l'anno. I cannoni erano sicuramente quelli poi citati dal Mangiapane che testualmente riporta: \"\u2026 ub cinquant'anni addietro (nel 1863 circa ?) vi si vedevano ancora quattro cannoni. Uno di questi portava l'iscrizione: Magister Ioannes de Balo me fecit 1576. In un altro di detti pezzi, sotto l'effigie di San Benedetto vi era il motto: A vice tronitrui tui formidabunt 1618.\".\nLa tonnara.\nIl complesso della tonnara, nel 1401, era propriet\u00e0 dell'abbazia di San Martino delle Scale, che contestualmente era in possesso dell'intero feudo di Cinisi e della vicina Favarotta, alias attuale Terrasini:\n\u201c\"\u2026casale quoque Cinisi, Tynnarium Ursae, suis cum attinentiis nostro Gregoriano S. Martini Monasterio\u2026\"\u201d.\nIl Mangiapane, cita che nel 1344 un privilegio reale autorizzava l'Abbazia a \u201ccalare la tonnara\u201d in contrada Fondo dell'Ursa, mentre ancora nel 1491 la Tonnara e una taverna che in essa insisteva erano date in affitto a un palermitano, certo Mattheo de la Chimia per un canone di 10 onze.\nNel 1808 la tonnara era tenuta da un concessionario, certo Faro Saputo, mentre la funzione militare era sempre intestata alla Deputazione del Regno di Sicilia, tant'\u00e8 che dal suo archivio risulta che nel 1811 la torre svolse efficacemente la sua funzione difendendo un naviglio americano, mentre i torrari di Torre Pozzillo furono denunciati e arrestati per non avere difeso una imbarcazione degli USA. Infatti dopo le Guerre barbaresche, (Prima guerra barbaresca (1801-1805) e Seconda guerra barbaresca (1815 -1816) ), gli USA avevano concluso un trattato per il pagamento di tributi agli stati del Nord Africa, pratica che fu poi abbandonata dopo la seconda promossa dal presidente USA, Madison, (1815, 24 settembre 1816), e che di fatto segn\u00f2 l'inizio della fine della pirateria nel Mediterraneo. E indebolendo gli stati \u201cbarbareschi\u201d li rese facile preda del colonialismo francese, spagnolo e italiano.\nNel 1860 mentre la tonnara restava in propriet\u00e0 del Comune di Cinisi, la torre pass\u00f2 al demanio militare e nel 1867 era ricompresa nell'elenco delle torri da dismettere.\nAncora nel 1902 il concessionario della tonnara era certo Giuseppe Serughetti e nel 1907 certi Marsano e Tabl, ma la torre ormai non era pi\u00f9 utilizzata.\nIl complesso a poco a poco and\u00f2 in rovina e solo durante la seconda guerra mondiale fu ripristinato per le esigenze della difesa costiera e antiaerea. L'edificio della tonnara fu requisito e adibito a caserma della piccola guarnigione, tant'\u00e8 che il tenente della riserva Natale Leto, lodando i vasti ambienti, vi alloggiava con la moglie, Mary Vella. Sul tetto della torre, che fu pesantemente sovradimensionato e risistemato in cemento armato, furono piazzate delle mitragliatrici antiaeree, mentre un bunker fu edificato negli immediatissimi pressi (tuttora esistente e ormai ridotto a latrina abusiva).\nNel dopoguerra il complesso fu abbandonato e dopo decenni di occupazione pi\u00f9 o meno lecita, dal 1990 al 1992 la torre, e tutto il complesso della tonnara, furono restaurati ad opera dell'architetto, Pietro Giannola da Cinisi, con un intervento promosso dalla Soprintendenza di Palermo.\nDopo la sollecitazione fatta con la tappa di Salvalarte Sicilia del 2 maggio 2004, si sperava che si avviasse un percorso per utilizzare in termini di risorsa culturale con un progetto proposto dall'Associazione Mare Vivo che avrebbe dovuto ospitare un polo tecnico di studio dell'ambiente marino, visto che anche nel tratto prospiciente presenta il raro fenomeno biologico del \u201ctrottoir\u201d a vermeti. Ma l'iniziativa \u00e8 fallita.\nLa proposta poi, avanzata da alcuni studiosi in occasione di un convegno nell'ambito della manifestazione Salva l'Arte Sicilia nel luglio del 2006, promossa da Legambiente, di farne un museo delle Torri Costiere della Sicilia, \u00e8 caduta nel nulla per carenza di finanziamenti ed interesse da parte degli Enti deputati.\nIl Comune di Cinisi in attesa di future destinazioni la concede in affitto temporaneo a cooperative giovanili e a qualche radio privata per spettacoli estivi e discoteca all'aperto.\nTorri in collegamento visivo.\nEra in collegamento con la Torre Pozzillo e la Torre di Isola delle Femmine detta di dentro (terraferma), a est, e con la Torre Mulinazzo a ovest.\nArchitettura e aspetto attuale.\nL'ingresso alla torre avviene attraverso un arco ogivale, l'ingresso principale al baglio della tonnara, che si presenta a pianta quadrata, con un cortile interno cinto fra spesse mura.\nNell'angolo destro, vicino al mare, chiude la cinta muraria la torre, che si presenta a due elevazioni a pianta quadrata sostenuta agli angoli da costoloni in pietra dura che s'interrompono all'altezza del marcapiano.\nA sinistra della torre si trova il \"rivellino\", anch'esso a pianta quadrata, dal quale si controllavano i movimenti nell'entroterra, con camminamento, feritoie e caditoie, quasi un vero e proprio torrino.\nIl sistema di raccolta delle acque, con pozzo e cisterna, era indipendente rispetto a quello della torre.\nLa torre si presenta con un impianto planimetrico quadrato, di circa metri 10,50 per lato, e con muri spessi dai 2 ai 3 metri.\nL'ambiente di piano terra si presenta con volta a botte, e verosimilmente era usata \"ab inizio\" come cisterna, per come attestano Mazzarella e Zanca che nel 1985 vi rinvennero una botola murata.\nL'ingresso ora avviene dal baglio tramite una porta che si apre al primo piano, vano quadrato di circa 6 metri di lato, con una passerella in ferro che lo ricongiunge con il cammino di ronda posto sulle mura perimetriche.\nMentre la porta che d\u00e0 sull'esterno, lato est, era utilizzata in caso di necessit\u00e0 essendo servita da una scala retrattile di legno. La porta esterna \u00e8 affiancata da una feritoia obliqua che serviva al controllo del suo accesso. Il lato nord-est, che d\u00e0 verso il mare aperto, presenta anch'esso due feritoie oblique.\nPer raggiungere il tetto esiste una scaletta in pietra incassata nei muri esterni, il parapetto della terrazza \u00e8 quasi tutto ribassato, e sul lato nord-ovest \u00e8 interrotto ove insistono due \u201ctroniere\u201d."}
{"id": "2932843", "revid": "31808933", "url": "https://it.wikipedia.org/wiki?curid=2932843", "title": "European Food Safety Authority", "text": ""}
{"id": "2932845", "revid": "767487", "url": "https://it.wikipedia.org/wiki?curid=2932845", "title": "Von Buttiglione Sturmtruppenf\u00fchrer", "text": "Von Buttiglione Sturmtruppenf\u00fchrer \u00e8 un film del 1977 diretto da Mino Guerrini.\nTrama.\nLa storia di un parente tedesco della famiglia del colonnello Buttiglione, generale durante la Seconda guerra mondiale. Seguito della saga del colonnello Buttiglione in versione apocrifa del film Sturmtruppen."}
{"id": "2932846", "revid": "1507870", "url": "https://it.wikipedia.org/wiki?curid=2932846", "title": "Val Venina", "text": "La val Venina \u00e8 una valle laterale della Valtellina, in provincia di Sondrio. Si estende verso sud nel territorio comunale di Piateda, all'interno del Parco delle Orobie Valtellinesi.\nLa vallata si dirama in quattro valli pi\u00f9 piccole: la Val Venina propriamente detta (la pi\u00f9 occidentale) che sale al Passo di Venina, la Val d'Ambria, la Val Vedello e la Val Caronno (la pi\u00f9 orientale). Ospita diversi laghi alpini, tra cui il lago di Scais, il lago di Venina e il lago Zappello.\nStoricamente la valle ha avuto un'importanza particolare per le miniere di ferro. Il nome potrebbe risalire, come molti altri nel comprensorio della val d'Ambria, da toponimi di origine tardo germanica. Nello specifico, il termine norreno \"vin\" (\"pascolo\"), potrebbe suggerire una presenza umana non indifferente in epoche ormai remote, testimoniata dagli immensi pascoli della val d'Ambria visibili tutt'oggi."}
{"id": "2932847", "revid": "889336", "url": "https://it.wikipedia.org/wiki?curid=2932847", "title": "Maymand", "text": "Maymand (farsi \u0645\u06cc\u0645\u0646\u062f) \u00e8 un villaggio dello shahrest\u0101n di Shahr-e-Babak, circoscrizione Centrale, nella provincia di Kerman. \nSi trova a 36\u00a0km da Shahr-e-Babak, a 2.227 m s.l.m.. \u00c8 un villaggio preistorico dove i pochi abitanti, circa un centinaio, vivono ancora dentro le grotte."}
{"id": "2932848", "revid": "24443", "url": "https://it.wikipedia.org/wiki?curid=2932848", "title": "Valle Venina", "text": ""}
{"id": "2932849", "revid": "287204", "url": "https://it.wikipedia.org/wiki?curid=2932849", "title": "Rio Grande Valley Vipers 2007-2008", "text": "La stagione 2007-08 dei Rio Grande Valley Vipers fu la 1\u00aa nella NBA D-League per la franchigia.\nI Rio Grande Valley Vipers arrivarono quinti nella \"Southwest Division\" con un record di 21-29, non qualificandosi per i play-off."}
{"id": "2932851", "revid": "90300828", "url": "https://it.wikipedia.org/wiki?curid=2932851", "title": "Cattedrale di Patti", "text": ""}
{"id": "2932853", "revid": "767487", "url": "https://it.wikipedia.org/wiki?curid=2932853", "title": "Galteemore", "text": "Galteemore o Galtymore (in gaelico \"Gaibhlte M\u00f3r\" trad. \"Grande collina delle Galtee\") \u00e8 una montagna facente parte della catena delle Galtee Mountains, situata nella regione di Munster, in Irlanda. \u00c8 la pi\u00f9 alta cima irlandese tra quelle situate nell'entroterra e la quattordicesima in assoluto e proprio la sommit\u00e0 funge da linea di confine tra le contee di Tipperary e Limerick.\nSe le pendici del monte sono ripide e scoscese, lo stesso non pu\u00f2 essere affermato riguardo alla cima che \u00e8 ampia, rocciosa e arrotondata. Ci\u00f2 \u00e8 frutto della costante azione esogena che lo scioglimento dei ghiacci ha avuto sulla sommit\u00e0. \nLa sponda settentrionale mostra chiari segni dell'erosione apportata dai ghiacciai. Infatti ospita vari circhi glaciali, molti dei quali sono ora occupati da laghi, ovviamente di origine glaciale, come il Lough Curra a ovest, il Lough Bohreen sotto la vetta e il Lough Muskry a est. Anche se la montagna \u00e8 facile da scalare e risalire al punto che non \u00e8 richiesto un particolare equipaggiamento, le Galtee Mountains sono pi\u00f9 scoscese di altre montagne irlandesi e la parte settentrionale \u00e8 coperta da neve durante i mesi invernali."}
{"id": "2932855", "revid": "125514427", "url": "https://it.wikipedia.org/wiki?curid=2932855", "title": "Aidone", "text": "Aidone (\"Dadungh\" in galloitalico di Sicilia, \"Daduni\" in ) \u00e8 un comune italiano di abitanti del libero consorzio comunale di Enna in Sicilia.\nSi trova in uno dei comprensori culturali e naturalistici pi\u00f9 interessanti della Sicilia centrale: nel suo territorio si trovano l'importante sito siculo-greco-ellenistico di Morgantina, il Castello di Pietratagliata di epoca arabo-normanna, e, a pochi chilometri, la villa romana del Casale, sito dell'UNESCO. Il comune presenta un territorio ricchissimo di boschi naturali e artificiali che occupano la parte nord occidentale, e di notevoli siti di rilevanza naturalistica: con Piazza Armerina ed Enna condivide il Parco della Ronza; al confine con la citt\u00e0 metropolitana di Catania si trova l'invaso artificiale del lago di Ogliastro, un'area umida di interesse naturalistico. Vi si parla un dialetto di tipo settentrionale che fa parte del gruppo dei dialetti galloitalici di Sicilia.\nGeografia fisica.\nAidone sorge sui monti Erei, nel sud est della provincia di Enna, da cui dista 35\u00a0km, e ai confini con quella di Catania, con cui condivide il lago Ogliastro. Il suo territorio \u00e8 attraversato dal fiume Gornalunga, un affluente del Simeto. Il centro abitato \u00e8 posto oltre i 600\u00a0m s.l.m., con punte che superano gli 800\u00a0m.\nIl suo territorio, esteso per 209,58\u00a0km\u00b2, \u00e8 molto vasto se rapportato al numero di abitanti e al centro abitato. Sulle contrade Sella Orlando, san Francesco e Cittadella si estende il parco archeologico di Morgantina. Il lago Ogliastro raccoglie le acque del Gornalunga e irriga gran parte dei terreni appartenenti al Consorzio di Caltagirone; alla contrada Baccarato appartiene la miniera di zolfo, ora in disuso e il borgo dell'epoca della Riforma agraria. Vi \u00e8 inoltre l'invaso mai completato del fiume Pietrarossa che avrebbe allagato un sito di epoca romana.\nEtimologia del toponimo.\n l'etimologia del luogo veniva fatta risalire immediatamente al greco antico \"\u1f08\u03b9\u03b4\u03c9\u03bd\u03b5\u03cd\u03c2\" (\"Aid\u014dne\u00fas\") \u2013 termine derivato direttamente da Ade \u2013 che veniva usato per riferira sia al \u201cdio\u201d che al \u201cregno dei morti\u201d.\nPer l'appunto la divinit\u00e0, dopo aver rapito Persefone presso il lago di Pergusa, avrebbe sostato sul colle di Aidone. Questa leggenda diede origine alla vasta diffusione del culto di Demetra e Persefone in tutta la Sicilia centrale.\nLe altre due ipotesi sostengono: l'una l'origine nel greco antico \"\u1f00\u03b7\u03b4\u03ce\u03bd\" (\"a\u0113d\u1e53n\"), che starebbe per \u201cusignolo\u201d; l'altra l'origine in un antroponimo di origine germanica \"Aido-onis\". .\nIl dialetto galloitalico.\nAd Aidone, come a Piazza Armerina, Nicosia, San Fratello, Sperlinga, si parla un dialetto che da sempre \u00e8 suonato estraneo all'orecchio dei siciliani; gi\u00e0 i primi studiosi che si occuparono di storia siciliana, da Tommaso Fazello a Rocco Pirri a Vito Amico, evidenziarono la parlata peculiare di questi paesi e la misero in relazione con la loro origine lombarda che affonda le sue radici nella conquista normanna della Sicilia. Nel tempo questi dialetti sono stati definiti lombardo-siculi, gallo-romanzi, gallo-siculi e infine galloitalici di Sicilia per distinguerli dai galloitalici settentrionali.\nIn Aidone, in modo particolare, gi\u00e0 dagli inizi del secolo scorso il galloitalico \u00e8 stato visto come un elemento di inferiorit\u00e0 perch\u00e9 in effetti rendeva difficoltosi i rapporti con i paesi vicini; gi\u00e0 da allora il vernacolo conviveva con una forma \"sicilianizzata\", che pian piano ha sopraffatto la forma antica; gli aidonesi sono stati bilingui per necessit\u00e0 e poi trilingui con l'affermarsi dell'italiano.\nOggi sono rimasti pochissimi parlanti ed \u00e8 nata l'esigenza di conoscerlo; sono tuttavia rimasti i testi scritti dei poeti Vincenzo Cordova, Francesco Consoli, Antonino Ranfaldi, che hanno conservato una facies credibile, nonch\u00e9 i risultati di importanti inchieste sul campo condotte da Gerhard Rohlfs per l'A.I.S. nel 1924, da Giovanni Tropea per l'A.L.I. nel 1962 e dallo stesso Tropea per la Carta dei Dialetti Italiani. Di seguito una poesia di Vincenzo Cordova:\nStoria.\nLe origini: l'epoca normanna.\nSecondo alcuni studiosi, Aidone fu fondata alla fine dell'XI secolo dai Normanni, durante la conquista della Sicilia e la cacciata degli arabi; ma \u00e8 molto pi\u00f9 probabile che i Normanni si siano limitati a rifondare e ripopolare un borgo gi\u00e0 esistente strappato ai Saraceni. I fratelli Altavilla, che guidarono la conquista, condussero a ripopolarlo i \"lombardi\", che avevano contribuito all'impresa e che in buona parte provenivano dal Monferrato.. A questa sorta di \"colonizzazione\" si fa risalire l'origine del dialetto aidonese.\n All'epoca normanna risalirebbe la fondazione del castello che dominava la citt\u00e0, della chiesa madre (dedicata in seguito a San Lorenzo martire), della chiesa di San Leone dedicata al papa Leone II e, fuori dalle mura, della chiesa di Sant'Antonino Abate.\nAidone pass\u00f2 successivamente in possesso di Adelasia, nipote del Gran Conte Ruggero, che la tenne fino alla sua morte nel 1160. Adelasia diede impulso al suo sviluppo con la costruzione di diversi mulini sul fiume Gornalunga e la fondazione, nel 1134, del monastero benedettino di Santa Maria Lo Plano, con chiesa dotata di una torre campanaria.\nAdelasia spos\u00f2 nel 1118 il conte Rinaldo d'Avenel ed ebbe un figlio di nome Adam che gli premor\u00ec; nel 1142 in un documento della corte normanna sono entrambi citati e successivamente in un altro del 1154 compare solamente lei devota al re Guglielmo I il Malo.\nLa citazione pi\u00f9 antica di Aidone risale al 1150 e si trova nel \"Libro di re Ruggero\"\" del geografo arabo Idrisi.\nDal XIII al XVII secolo.\nAll'epoca di Federico II, Aidone faceva parte, molto probabilmente, dei possessi diretti del re. Nel 1240 era rappresentata al parlamento di Foggia.\nL'imperatore concesse ad alcuni soldati, provenienti da Piacenza e guidati da Umberto Mostacciolo (anche detto Ubertino Mostacciolo di Piacenza), di stabilirsi ad Aidone; questa testimonianza conferma l'arrivo, ancora nel XIII secolo, di coloni provenienti dall'area padana.\nNel 1229 ai Cavalieri templari fu permesso di edificare la chiesa di San Giovanni e per il suo mantenimento furono concesse le rendite di alcune tenute.\nDopo la morte di Federico II, nel 1255, Aidone si dichiar\u00f2 \"libero comune\" e riusc\u00ec a resistere all'assalto di Pietro Ruffo e del conte di Catanzaro, che agivano in nome del re Manfredi; nel 1257, tuttavia, fu presa e saccheggiata dall'esercito svevo, guidato da Federico Lancia. Aidone partecip\u00f2 alla rivolta dei Vespri siciliani, cacciando la guarnigione francese. Fu nominato capitano Simone Fimetta di Calatafimi e vennero inviati al campo di Pietro III di Aragona arcieri e vettovaglie. In seguito il capitano Fimetta pass\u00f2 dalla parte degli Angioini e dovette fuggire dal castello. Il re Pietro III di Aragona allora concesse Aidone in feudo a Manfredi III Chiaramonte per premiarne la fedelt\u00e0.\nNel quadro delle lotte tra angioini e aragonesi emerse la figura di fra' Perrone, il frate dell'Ordine domenicano che combatt\u00e9 gli aragonesi tra il 1284 e il 1287; quando fu catturato dall'ammiraglio Ruggiero di Lauria si uccise in carcere.\nNel 1296, durante il regno di Federico III di Sicilia, il feudo di Aidone venne ceduto da Manfredi Chiaramonte a Enrico Rosso che prese il titolo di conte di Aidone. Nel 1299 il capitano Giovenco degli Uberti apr\u00ec le porte del castello agli Angioini, ma questo venne riconquistato nel 1301 da Federico, che si era sistemato con il suo esercito nel vicino castello di Pietratagliata. Nel 1320 il feudo pass\u00f2 a Rubeo II Rosso, e quindi al figlio Enrico III Rosso, cancelliere del regno aragonese.\nIl conte Enrico Rosso Senior fu uno dei pi\u00f9 potenti feudatari del regno di Sicilia e divenne l'ago della bilancia fra le fazioni latine capeggiate dai Chiaramonte e quella catalana degli Alagona. Nel 1353 spos\u00f2 Luchina figlia di Manfredi Chiaramonte e quindi entr\u00f2 in conflitto con Artale Alagona che di fatto era il tutore del giovane re Ludovico.\nQuesto pugnace Conte Enrico aveva un certo ascendente per la sorella maggiore del Re, la cosiddetta madre badessa Eufemia.\nDopo l'aspra lotta sostenuta dalla rocca di Motta Sant'Anastasia contro Artale Alagona il gran Giustiziere, Enrico Rosso Conte di Aidone, capo dell'esercito reale, stipul\u00f2 la pace a Catania e con i suoi bellicosi soldati aidonesi divenne il braccio armato della Corona, dopo la prematura morte di re Ludovico e la successione del fratello Federico IV il semplice, un altro ragazzo inesperto.\nMa il volubile Enrico Rosso fu anche il protagonista della conquista di Messina e della morte di Matteo Palizzi e poi in seguito provoc\u00f2 la morte di Antonia del Balzo moglie del re Federico IV. Per questo motivo venne dichiarato fellone dal Re e nel 1373 fu costretto a cedere il feudo di Aidone (compresi il castello di Pietratagliata, il feudo di Fessima e i casali Baccarato, Asmundo e Pietralixia) a Perrone Gioeni, in cambio del feudo di Castroleone (Castiglione di Sicilia).\nIl castello di Aidone ospit\u00f2 nel 1396 la regina Maria e il marito, Martino il Giovane e, nel maggio dell'anno 1411, la regina Bianca di Navarra, vedova del re Martino il Giovane, che vi soggiorn\u00f2 a lungo protetta dal Gioieni. Nel 1427 il conte Bartolomeo III Gioeni firm\u00f2 l'atto \"Privilegi e consuetudini per gli Aidonesi\", concedendo il potere locale al \"baiulo\" Giovanni Caltagirone, coadiuvato da un \"capitano di giustizia\".\nNel 1531 Giantommaso Gioeni introdusse la venerazione per san Lorenzo martire facendone il santo patrono della citt\u00e0 al posto di san Leone. Il feudatario ringraziava cos\u00ec il santo per la salvezza del figlio Lorenzo dalla pestilenza (\u00e8 una delle ipotesi, per l'altra vedi la nota sulla chiesa di San Lorenzo).\nNel 1602 Tommaso Gioeni venne nominato dal re Filippo III di Spagna pari del regno e principe di Castroleone, ed entr\u00f2 a far parte del parlamento siciliano. Il principe fond\u00f2 ad Aidone la \"Confraternita dei Bianchi\", composta esclusivamente di nobili.\nNel 1667 venne fondata la confraternita del Santissimo Sacramento, legata alla chiesa di San Leone. I membri, al massimo 72, dovevano avere almeno vent'anni di et\u00e0. Tra questi c'erano 13 \"officiali\" (governatore, consigliere maggiore, consigliere minore, cancelliere, tesoriere, due mastri di novizi, due visitatori d'infermi, due sacrestani e due nunzi). In seguito, per la prevalente presenza al suo interno di artigiani, la confraternita fu conosciuta come quella della \"Maestranza\".\nDal terremoto (1693) al colera (1837).\nNel 1693 il terremoto che colp\u00ec tutta la Sicilia orientale provoc\u00f2 in Aidone cinquanta morti, la distruzione del paese e il crollo di numerose chiese ed edifici, tra cui la chiesa Madre di San Lorenzo. Il 1693 in Aidone, come in gran parte della Sicilia, segna un discrimine nella sua storia architettonica. Alcune chiese furono restaurate o ricostruite, pertanto quasi tutti gli edifici di Aidone sono, tranne che in alcune parti, settecenteschi o con notevoli elementi risalenti a questa epoca (i cantonali di san Domenico, la facciata di santa Maria La Cava, i portali di San Leone, dell'Annunziata, etc), il loro stile \u00e8 influenzato dal barocco imperante in Sicilia ma con tratti sobri e classicheggianti. Altre chiese e conventi sono stati demoliti, come il convento e la chiesa di santa Caterina, la chiesa e il convento di san Michele Arcangelo, la chiesa e il convento di san Tommaso apostolo, la chiesa di san Giacomo e molte altre chiese di cui ormai si \u00e8 persa ogni traccia.\nCon il matrimonio dell'ultima discendente dei Gioeni con Marcantonio V Colonna, il feudo pass\u00f2 ai Colonna, principi romani. A quest'epoca nel territorio di Aidone esistevano sei baronie: Spedalotto-Cugno, Mandrilli-Toscano, Fargione-Baccarato-Feudonuovo, Dragofosso, San Bartolomeo, comprendente Pietratagliata-Prato-Tuffo-Gresti, e Raddusa-Destra. Altre tre baronie si erano costituite con i terreni comunali dell'\"universit\u00e0\" (Giresi-Pali-Malaricolta, Belmontino e Menzagno).\nNel XIX secolo le famiglie Boscarini, Scovazzo, Cordova, D'Arena, Profeta, Minolfi, Ranfaldi e Calcagno, produssero due generazioni di borghesi liberali e colti (tra i quali Filippo Cordova e Gaetano Scovazzo) che impressero un notevole impulso culturale alla cittadina.\nNel 1795 il Comune acquist\u00f2 la chiesa di San Tommaso Apostolo, con l'annesso \"Ospedale\", per realizzare un teatro municipale; nel contempo iniziarono i lavori per la costruzione del Palazzo municipale, destinato a sede amministrativa e politica del \"detentore\" (sindaco).\nDal 1805, a seguito della scoperta del primo giacimento di zolfo, inizi\u00f2 per Aidone un periodo di prosperit\u00e0 alimentata dall'industria estrattiva. La popolazione ebbe un notevole incremento, con l'immigrazione di minatori provenienti dai paesi viciniori, che si prolung\u00f2 anche nel secolo successivo fino al secondo dopoguerra (la fase di chiusura della miniera Baccarato cominci\u00f2 nel 1960).\nDopo l'abolizione della feudalit\u00e0 (1812), Aidone entr\u00f2 a far parte della provincia di Caltanissetta (1820).\nIn una planimetria redatta dal regio agrimensore Lorenzo Correnti, il territorio comunale risultava avere un'estensione di 6884,12 salme (di vecchia misura) ed era suddiviso in varie contrade tra cui: Ciappino, Grottascura, Bosco, San Bartolomeo, Gresti, Pietrapiscia, Mendola, Giresi, Spedalotto, Calvino, Malaricolta, Casalgismondo, Toscano, Baccarato, Dragofosso, Montagna, in parte corrispondenti alle baronie.\nEsistevano ancora diversi latifondi di propriet\u00e0, soprattutto, dei Colonna-Rospigliosi.\nIn base alla documentazione dell'archivio storico comunale Il centro abitato venne suddiviso nel 1832 in sette quartieri storici:\nDai dati desunti dal dazio sul vino si rileva che la popolazione complessiva era di 4.550 abitanti.\nIn occasione delle festivit\u00e0 in onore del Santo Patrono S.Lorenzo martire uscivano le Confraternite con i Gonfaloni dei sette quartieri.\nNel 1837 anche Aidone fu colpita dal colera che impervers\u00f2 in tutta la Sicilia e che caus\u00f2 la morte, tra gli altri, del pedagogista Nicol\u00f2 Scovazzo (1783-1837). Pare che il colera fosse del biotipo El Tor (caso unico e quanto mai singolare, in quanto fu isolato ad Aidone prima che nella localit\u00e0 del Sinai, da cui prende il nome).\nIl Risorgimento.\nAidone fu sede di una cellula carbonara guidata da Domenico Scovazzo e il 26 gennaio 1848 insorse contro il re Ferdinando II delle Due Sicilie.\nDurante la crisi del 1848 il Re Ferdinando II di Borbone nomin\u00f2 Ministro dell'Agricoltura il Comm. Gaetano Scovazzo, regio consultore che in passato aveva ricoperto questa carica nel 1831 collaborando con il fratello del re Leopoldo Conte di Siracusa come Ministro di Grazia e Giustizia ed Affari ecclesiastici ed in seguito alle Finanze.\n. Per rimanere fedele ai suoi principi di libert\u00e0 e di autonomia, Scovazzo si dimise dal Governo del Re Ferdinando II del 1848 come Ministro dell'Agricoltura e Commercio nel gabinetto Serracapriola nonostante fosse stimato da Lord Minto (Gran Bretagna) e il conte Napier (Francia) e la sua dimissione fece precipitare la situazione politica in Sicilia.\nCome per gli altri Comuni dell'Isola anche in Aidone si form\u00f2 un \"Comitato di difesa e sicurezza pubblica\" e tre compagnie della Guardia nazionale guidate dal pugnace Rocco Camerata Scovazzo Comandante e Vincenzo Cordova Savini.\nFilippo Cordova, cugino dello Scovazzo che aveva gi\u00e0 perorato la causa di una nuova Sicilia come nazione sganciata dalla capitale Napoli e dal Borbone, nel 1848 fu eletto da Aidone al Parlamento Siciliano, sedendo nella Camera dei Comuni.\nQui fu uno degli estensori dello statuto per l'autonomia della Sicilia e poi ministro delle finanze nel governo presieduto dal marchese di Torrearsa.\nDopo la restaurazione borbonica fu in esilio a Torino, qui conobbe Massimo D'Azeglio e poi Camillo Benso di Cavour che gli affid\u00f2 la direzione del \"Risorgimento\".\nDivenne anche un consigliere del re Vittorio Emanuele II in seguito dopo la morte improvvisa di Cavour, fu chiamato a far parte del Governo del regno di Italia presieduto da Bettino Ricasoli come Ministro dell'Agricoltura e del Commercio.\nDurante la spedizione dei Mille Aidone partecip\u00f2 ai combattimenti: in contrada Dragofosso un gruppo di 120 aidonesi, guidato da Vincenzo Cordova e Gioacchino Mazzola, riusc\u00ec a deviare un contingente borbonico guidato dal generale Gaetano Afan de Rivera, favorendo la conquista di Palermo da parte di Garibaldi.\nLo stesso Garibaldi in seguito si compliment\u00f2 con Vincenzo Cordova (vds. lettere) tanto che lo voleva nominare Maggiore del suo esercito di liberazione.\nNel Regno di Italia altri aidonesi si distinsero oltre a Filippo Cordova suo cugino Gaetano Scovazzo-Cordova nominato Senatore nel 1861 ma giur\u00f2 nel 1863, suo nipote Vincenzo Cordova Savini (1819-1897) deputato di Giarre per cinque legislature e senatore del regno nel 1889, Rocco-Camerata Scovazzo senatore nominato nel 1865 e i suoi fratelli Franceswco e Lorenzo Camerata-Scovazzo entrambi eletti Deputati al parlamento nazionale ed infine Domenico Minolfi Scovazzo (1826-1898), deputato per due legislature e presidente del Consiglio provinciale di Caltanissetta.\nLa vita sociale e culturale di Aidone nell'Ottocento fu molto vivace e ricca di iniziative sociali e culturali. Nel 1865 venne fondata una biblioteca comunale a cui si aggiunse, dal 1884, anche una \"biblioteca popolare educativa circolante\".\nNel 1889 i fratelli Luciano e Giuseppe Palermo fondarono il \"Monte di piet\u00e0\" e la relativa banca; qualche anno dopo nacque la \"Societ\u00e0 di mutuo soccorso Principe di Napoli\" (poi \"Societ\u00e0 artigiana\") fondata da Vincenzo Cordova e Domenico Minolfi e infine, nel 1895 fu costituito il \"Monte Frumentario\" con 157 soci.\nSin dal 1843 esisteva un orfanotrofio femminile, nel 1884 venne creato l'asilo infantile \"Vittorio Emanuele\" per gli alunni poveri e una scuola elementare con 14 classi nell'ex convento dei domenicani. Nel 1902 il parroco apr\u00ec un istituto femminile per l'insegnamento del cucito e del ricamo.\nNel 1903 nacque la \"Lega dei lavoratori della terra\", con 300 soci e l'istituzione di un fondo sociale, e nel 1905 la \"Lega di miglioramento\" in favore degli operai delle solfatare.\nSociet\u00e0.\nEvoluzione demografica.\nNell'anno 1806 gli abitanti di Aidone erano 3.750. Per tutto il XIX secolo si ebbe una crescita continua e costante della popolazione favorita dallo sviluppo dell'agricoltura estensiva ma soprattutto dallo sfruttamento delle miniere di zolfo del Baccarato e della Pintura. La crescita continu\u00f2 fino a superare i 10.000 abitanti, punta massima raggiunta nel 1951.\nNegli anni successivi la chiusura delle solfatare, non pi\u00f9 produttive economicamente, ma anche l'abbandono dell'agricoltura, ha fermato lo sviluppo della cittadina causando una rilevante emigrazione soprattutto verso la Germania e l'Italia settentrionale.\nMonumenti e luoghi d'interesse.\nMorgantina.\nUno dei siti archeologici pi\u00f9 interessanti dell'entroterra di Sicilia \u00e8 sicuramente l'antica citt\u00e0 greca di Morgantina, nella provincia di Enna. Le numerose fonti in cui viene menzionata Morgantina sono una riprova della sua importanza. Alle informazioni delle fonti letterarie si aggiungono ovviamente i reperti rinvenuti in seguito agli scavi archeologici effettuati in tutta l'area. La citt\u00e0 si estende su una piccola pianura delimitata da dolci colline. Al centro del pianoro si trova l'Agor\u00e0 dominata dall'alto dal \"colle della Cittadella\", sede dell'Acropoli. Il sito, prima di essere colonizzato dai greci, presentava insediamenti preistorici di et\u00e0 castelluciana e dell'Et\u00e0 del Bronzo. Fu nel IX secolo a.C. che arrivarono i Morgeti (da cui Morgantina prende il nome). Testimonianze del periodo di colonizzazione da parte di questo popolo si trovano nell'area dell'Acropoli: capanne a pianta quadrata appartenenti ad un villaggio agricolo. Nel IV secolo a.C. i coloni Calcidesi di Catania ingrandiscono il sito. Nel 211 a.C. , durante le guerre puniche, Morgantina si schiera con i Cartaginesi e questo provoca la sua distruzione da parte dei Romani.\nLungo il perimetro dell'area archeologica sono visibili le antiche mura di cinta che, seguendo l'orografia della zona, hanno un andamento piuttosto frastagliato. Le mura non presentavano torri, solo alcuni baluardi, e si aprivano in corrispondenza delle quattro porte. Sull'Acropoli, oltre alle succitate capanne morgetiche, si trovano i resti pi\u00f9 antichi della citt\u00e0, compresa l'area sacra. L'area sacra comprende dei piccoli templi ed il naiskos arcaico, un grande tempio lungo all'incirca 32 metri risalente al VI secolo a.C. Ai piedi della collina dell'Acropoli si trova il quartiere residenziale. Qui sono state rinvenute lussuosi esempi di abitazioni con pavimenti a mosaico e pareti affrescate: la Casa del Capitello Dorico, famosa per la sua iscrizione musiva EYEKEY (Stai bene!) sul pavimento in cocciopesto; la Casa di Ganimede, che prende il nome dal mosaico rinvenuto al suo interno raffigurante il ratto di Ganimede; altre abitazioni degne di nota sono la Casa dei capitelli tuscanici e la Casa del Magistrato, entrambe con decorazioni musive e parietali.\nLa zona pi\u00f9 interessante di Morgantina \u00e8 certamente l'Agor\u00e0, disposta su due livelli (quello inferiore riservato ai riti sacri, quello superiore per fini commerciali e pubblici) collegati da una grande scalinata. Quest'ultima \u00e8 molto particolare perch\u00e9 consta di tre lati che formano cos\u00ec in basso uno spazio probabilmente usato per le riunioni cittadine, come Ekklesiasterion, o per momenti di culto vista la vicinanza con il Santuario delle Divinit\u00e0 Ctonie, Demetra e Kore. Contemporaneo alla scalinata \u00e8 senza dubbio il Teatro Greco. La sua cavea semicircolare consta di 15 gradini ed \u00e8 suddivisa in sei settori; \u00e8 probabile che le scalinate in pietra continuavano con delle strutture in legno per aumentare la capienza del teatro (5000 posti circa). Il Santuario delle Divinit\u00e0 Ctonie ha una pianta trapezoidale ed \u00e8 all'interno di questo edificio che sono stati rinvenuti dei busti votivi policromi che raffigurano Demetra. Accanto al teatro greco, pi\u00f9 a est, si trova il granaio pubblico; risalente al III secolo a.C. ha una pianta rettangolare. I resti di due fornaci all'interno dell'edificio sono la prova dell'esistenza in citt\u00e0 di fabbriche di vasi in ceramica.\nLa terrazza superiore dell'Agor\u00e0 \u00e8 delimitata da tre portici monumentali con colonne (sto\u00e0); uno con funzione di ginnasio, uno adibito a fini commerciali, l'altro per riunioni pubbliche. Al centro di questa terrazza dell'Agor\u00e0 si trova il Macellum, del II secolo a.C. ; l'edificio ha pianta quadrata ed \u00e8 l'esempio pi\u00f9 antico di macellum a noi pervenuto. I reperti archeologici rinvenuti nell'area archeologica di Morgantina sono conservati nel piccolo ma interessantissimo Museo archeologico nella vicina Aidone. I reperti custoditi vanno dall'et\u00e0 del Ferro al I secolo a.C.\nIl Castello di Pietratagliata.\nIn territorio di Aidone, in contrada Gresti, ci sono i ruderi di un castello medievale di origine non ben definita ma secondo lo storico Michele Amari venne costruito dagli arabi negli anni 862-67 su un preesistente fortilizio bizantino (le prime notizie storiche documentabili sul castello risalgono al XIV secolo).\nIl castello sorge su un'elevata cresta rocciosa che chiude la piccola valle del torrente Gresti, un affluente del Gornalunga, ovvero l'antico Albos o Erikes, ed \u00e8 posizionato strategicamente lungo la via di comunicazione che collegava Morgantina, e le antiche citt\u00e0 dell'interno, con quelle della costa orientale.\nLa struttura comprende un ampio piano terra, adibito a magazzini e stalle, e un primo piano accessibile da una scaletta in muratura. La maggior parte degli ambienti sono scavati nella roccia, in modo analogo al castello di Sperlinga, e si aprono ad est con logge e finestroni. \u00c8 presente un'alta torre piena, visibile a grandi distanze.\nIl nome \u201cPietratagliata\u201d si riferisce alla presenza degli ambienti tagliati nella roccia, mentre il nome \"Gresti\", ricorda la grande quantit\u00e0 di cocci di epoca greca e romana dal II secolo a.C. al I secolo d.C. che affioravano in tutta la contrada.\nIl Castellaccio.\n\"Castellaccio\", (in dialetto \"Cast'ddazz\"') \u00e8 il nome dato ai ruderi del castello medievale, costruito nel punto pi\u00f9 alto della citt\u00e0, in posizione strategica, con una visuale panoramica a 360\u00b0, che permetteva di controllare le principali vie di comunicazione della Sicilia Centrale.\nLa costruzione risalirebbe all'XI secolo, all'epoca normanna, ma fu forse preceduta da una fortificazione saracena.\nIl Castello era un baluardo sicuro per i baroni signori di Aidone, tanto che era inespugnabile e si poteva accedere solamente dall'antica strada posta a mezzogiorno.\nQuando questo maniero venne attaccato dalle truppe di Roberto d'Angi\u00f2 con il tradimento del capitano Giovenco degli Uberti fu possibile espugnarlo e perfino il Re Federico III dovette usare delle macchine di guerra per porre l'assedio alle truppe angioine.\nQuesto castello venne ulteriormente fortificato dal Conte Enrico Rosso senior nel 1351 che aveva la necessit\u00e0 di un reparto di cavalieri in grado di attaccare sulla piana di Catania il nemico Artale Alagona.\nFu centro del feudo di Aidone e fu qui che i feudatari ospitarono nel 1396 i reali Maria e Martino I di Sicilia e, nel maggio 1411, Bianca di Navarra dett\u00f2 alcune lettere con l'aiuto del Protonotaro del Regno Bartolomeo Gioeni, Barone di Aidone e il figlio Perrone ai suoi fedelissimi per contrastare il nemico della corona: il grande ammiraglio Bernardo Cabrera.\nCadde in rovina in seguito al terremoto del 1693 e successivamente venne abbandonato. Faceva probabilmente parte di una rete di fuochi di avvistamento con i castelli di Enna, Agira, Pietratagliata e altri.\nLe chiese.\nTorre Adelasia e Santa Maria La Cava o Lo Plano.\nSulla piazza Cordova si affaccia la Torre Adelasia, che oggi costituisce la torre campanaria dell'annessa chiesa di Santa Maria La Cava, ma in origine era una delle torri di difesa lungo le mura che costeggiavano le pendici occidentali del borgo normanno.\nDell'impianto originario, di epoca normanna, conserva il piano inferiore dall'alto portale ogivale e, all'interno, la volta a crociera, il bel portale laterale in pietra calcarea e la maestosa abside. Nei secoli ha subito molti rimaneggiamenti e sovrapposizioni in diversi stili: il gotico-catalano del secondo piano cinquecentesco e il piano superiore di epoca settecentesca.\nLa chiesa di Santa Maria fu fondata con il nome di Santa Maria Lo Plano da Adelasia, nipote del conte Ruggero, come si legge in un diploma del 1134. Fu priorato dei Benedettini. Dell'impianto medievale conserva solo l'abside e la torre. L'attuale facciata, incompleta, \u00e8 il frutto di un ambizioso progetto tardo secentesco per una chiesa a tre navate. Il rapporto simmetrico dei portali \u00e8 andato perduto nell'ultimo radicale restauro, completato nel 1940: per ampliare la capacit\u00e0 di accoglienza della chiesa, si elimin\u00f2 l'alta gradinata interna, fu innalzato il portale centrale e si aggiunse l'alto sagrato semidecagonale. Fu abbandonato definitivamente il progetto di una chiesa a tre navate e si ricavarono due cappelle sul lato occidentale e dei locali adibiti ad asilo sul lato orientale. Per ricordare le origini normanne l'interno dell'abside fu riportato alla nuda pietra ponendosi perci\u00f2 in netto contrasto con il sistema decorativo dominato dagli affreschi della pittrice Clelia Argentati. La Chiesa \u00e8 anche un santuario dedicato a san Filippo apostolo: il simulacro del santo, ritenuto miracoloso, custodito in una cappella riccamente decorata di stucchi, \u00e8 oggetto di grande venerazione: il 1\u00ba maggio convengono in Aidone, per celebrarlo, ringraziarlo o impetrare grazie, pellegrini provenienti da tutti i comuni della provincia.\nChiesa madre di San Lorenzo.\n\u00c8 forse la chiesa pi\u00f9 antica di Aidone, fondata nell'XI secolo,secondo Filippo Cordova e Gioacchino Mazzola su un'antica costruzione risalente al VII sec. per come \u00e8 stato di recente rilevato dal alcuni muri di fondazione all'interno della Sacrestia.\nQuesta Chiesa Matrice dopo gli ingenti danni subiti nel terremoto del 1693 fu ricostruita: dell'originario impianto normanno restano i contrafforti laterali e il portale.\nCon la ricostruzione furono aggiunte le cappelle laterali e il campanile, mai completato. Tracce dell'antica struttura sono visibili nei grandi conci parietali scoperti nella sacrestia, in corrispondenza dall'area absidale.\nLa facciata fu ricostruita utilizzando il materiale antico: furono recuperate le due scanalature ad un lato della porta, che rappresentano le misure del palmo e della canna, ma non l'antica iscrizione i cui frammenti sono sparsi per tutta la facciata.\nInteressanti i colmi degli imponenti cantonali rifinite con caratteristiche forme a spirale.\nAll'interno si conservano suppellettili, arredi sacri, antichi paramenti, statue e tele in parte provenienti dal convento di Santa Caterina: tra questi oggetti, il reliquiario di argento a forma di braccio, contenente la reliquia di San Lorenzo, probabilmente portata da Roma da Marcantonio V marito di Isabella Gioieni, quest'ultima della famiglia dei Gioieni che avevano introdotto il culto del santo per un presunto miracolo\nEsistono due versioni sul motivo per cui san Lorenzo, per volere della famiglia Gioieni, sarebbe stato dichiarato patrono del paese al posto di san Leone: secondo una di esse fu Giantommaso Gioieni nel 1531 ad introdurre la venerazione per il santo martire in ringraziamento per la salvezza del figlio Lorenzo dalla pestilenza. Secondo un'altra versione fu invece Isabella Gioieni, nella seconda met\u00e0 del Seicento: sposata a Marco Antonio Colonna, al quale aveva portato in dote il feudo di Aidone, non sarebbe riuscita ad avere figli e promise in voto al santo di farlo diventare patrono del paese se avesse dato alla luce un figlio; la grazia sarebbe stata concessa e Isabella diede alla luce il figlio Lorenzo e mantenne la sua promessa. Al 1810 risale invece la nascita dell'Accademia di San Lorenzo, che oper\u00f2 per almeno un secolo.\nChiesa di San Leone.\nLa Basilica di San Leone risale al 1090. Fu dedicata al papa Leone II, e fu costruita con conci megalitici, provenienti dall'area della Cittadella. La chiesa sub\u00ec gravi danni a causa del terremoto del 1693; nel 1790 il muro della facciata fu ricostruito e porta l'iscrizione in latino: \"Divo Leoni Papae Civi Patrono Populus Ajdonensis Basilicam Hanc Restituit\", secondo cui papa Leone II fu aidonese. C'\u00e8 da ammirare, nell'architettura esterna, il portale di stile barocco, formato da un arco a tutto sesto, fiancheggiato da due mezze colonne con capitelli stile corinzio, su cui poggia un architrave con dei rilievi; in corrispondenza dei capitelli vi sono due piccole cimase con due pigne a rilievo.\nChiesa di Sant'Antonio Abate.\nLa chiesa \u00e8 posta all'ingresso orientale del paese e la tradizione vuole che in origine fosse una piccola moschea, trasformata in chiesa cristiana dai Normanni: alla presunta moschea apparterrebbero il portale a sesto acuto nella parete di mezzogiorno, oggi murato, e le piccole feritoie ai suoi lati. I contrafforti laterali che racchiudono grandi aperture murate, fanno pensare, ad un edificio con pianta a croce greca, forse ad una piccola chiesa extra-urbana di epoca bizantina, ovvero ad un edificio tardo-romanico con pianta a tre absidi (\"a trifoglio\"), che costituirebbe un esempio raro per la Sicilia.\nAl periodo normanno appartengono invece l'abside posteriore e il portale con arco a sesto acuto, in conci alternati di arenaria e pietra bianca di Comiso. La chiesa ha sub\u00ecto nei secoli vari rimaneggiamenti; di epoca cinquecentesca o seicentesca \u00e8 il campanile a due ordini di monofore, sormontato da una cuspide rivestita di elementi sferici policromi di gusto moresco. Un pavimento musivo, che rappresentava San Giorgio che uccide il drago, e numerosi arredi sono stati nel tempo sottratti da furti, ma si conserva un affresco, del 1581, portato in luce dagli ultimi restauri, che rappresenta la vita e le tentazioni di Sant'Antonio: il quadro centrale rappresentante il Santo, \u00e8 accompagnato da otto riquadri disposti ai due lati, dove in uno stile \"fumettistico\" sono rappresentati episodi della sua vita illustrati da didascalie in siciliano.\nChiesa di San Michele Arcangelo.\nPare che la vecchia Chiesa dedicata a S.Michele venne edificata nel 1150 d.C. e secondo gli esperti la torre composta da archi a sesto acuto \u00e8 molto simile a quella coeva di S.Maria Lo Plano.\nDella cinquecentesca chiesa e l'annesso convento non resta oggi che il rudere della torre campanaria, in pietra bianca squadrata, con il portale d'ingresso e due ordini asimmetrici; all'interno di un'arcata \u00e8 scolpita l'effigie del Santo, in veste di guerriero. Le restanti tracce della chiesa, a tre navate, e del convento sono coperte e conglobate dalle abitazioni sovrastanti.\nIl convento era circondato da una fama sinistra per essere stato nel XVI secolo sede di un tribunale segreto dell'Inquisizione.\nChiesa di San Giovanni Evangelista.\nLa chiesa fu costruita nel 1229 dai Cavalieri templari,in seguito alla concessione di Federico II Imperatore su una costruzione realizzata precedentemente dagli stessi Templari.\nCon la chiesa venne concesso il mulino di Chiuppi sottano con alcune rendite e la testimonianza del precettore Fra Germano da Petragnos rilevata dal Rocco Pirri conferma che in Aidone trovavano accoglienza parecchi cavalieri provenienti dalla Terrasanta.\nLa presenza dell'Ordine \u00e8 testimoniata dagli stemmi (Cipro-Rodi) che coronano il portale e dalla ripetizione della croce di Malta. Dell'originario aspetto medievale, poco \u00e8 conservato. Il portale e il campanile sono costruiti con pietra locale bianca e rossa.\nChiesa ed ex convento di San Domenico.\nLa costruzione del complesso monumentale fu iniziata nel 1419 per volont\u00e0 del beato fra Vincenzo da Pistoia,su progetto dell'architetto aidonese Vincenzo Di Luca. Il tempio fu dedicato a san Vincenzo Ferreri, come si rileva dall'iscrizione posta sulla facciata, che recita: \"\u00abin questo tempio o sommo Dio sono giunto angosciato con clemente bont\u00e0 accogli i voti delle mie preghiere e fondi qui sempre una copiosa benedizione per i meriti di san Vincenzo a cui fu dedicato\u00bb\". In questa chiesa si venerava la reliquia della spina del Signore. Il tempio \u00e8 notevole per la facciata bianca a punta di diamante, che \u00e8 molto rara in edifici religiosi, ma si trova soprattutto in edifici politici come Lo Seri Pinto di Sciacca, e il Palazzo dei Diamanti a Ferrara. Ai lati della facciata sorgono due alti e slanciati cantonali in pietra arenaria (provenienti dalla contrada montagna), in cui si trova lo stile plateresco diffusosi dalla Catalogna nella seconda met\u00e0 del Quattrocento. I cantonali culminano in un timpano ribassato, scandito da metope e triglifi. Molto bello e accurato e il portale, ai cui lati sorgono due lesene in cui si trova di nuovo lo stile plateresco. Le lesene culminano con un capitello corinzio abbellito da volti di angeli.\nLa chiesa \u00e8 a navata unica, completata da un'abside. Gli architetti quando restaurarono la chiesa dopo il terremoto del 1693, lasciarono la parete destra in pietra viva e l'altra con stucchi settecenteschi.\nNell'abside si trovano poche tracce di un rosone quattrocentesco. Ai lati dell'abside sorgono due cantonali (sempre in pietra arenaria) che terminano con un capitello corinzio.\nIl convento sorto a ridosso della chiesa visse per 4 secoli un'intensa vita religiosa, fino alla scomparsa dei domenicani da Aidone. Successivamente fu adibito a scuola elementare maschile fino a quanto non fu abbandonato e croll\u00f2.\nChiesa e chiostro di Sant'Anna.\nSecondo la tradizione la chiesa era originariamente una moschea. La forma attuale risale tuttavia al XVII secolo, sebbene i muri sul lato occidentale siano probabilmente il resto di un edificio pi\u00f9 antico. Nel 1623 fu iniziata la costruzione dell'adiacente convento di Santa Maria del Ges\u00f9 da parte dei Padri osservanti e contemporaneamente la chiesa fu ingrandita ed arricchita, anche per merito di ricche elargizioni da parte di notabili locali.\nNel 1660 la chiesa rinnovata venne riaperta al culto e intanto i Padri osservanti nel 1640 avevano ceduto il posto ai Padri riformati i quali dedicarono la chiesa a Santa Rosalia: nella tradizione popolare rimase tuttavia l'antica denominazione. Del convento dei Padri riformati non restano che i ruderi del chiostro, con il porticato con arcate sagomate da mattoni in cotto e poggianti su esili colonne in stile dorico.\nLa chiesa, ad una sola navata, presenta l'interno semplice e disadorno, ma \u00e8 arricchita dall'altare centrale barocco, decorato con tarsie marmoree in bicromia, bianche e nere, e dall'altare laterale di Sant'Anna, copia del primo con una pi\u00f9 economica decorazione pittorica. Accanto all'altare principale dedicato al nobile Joseph Savina morto il 1655 con lo stemma della sua casata imparentata con la famiglia Colonna.\nAccanto c'\u00e8 il quadro raffigurante \"San Francesco di Paola\", opera dei fratelli Francesco e Giuseppe Vaccaro di Caltagirone.\nSecondo l'ipotesi di Umberto Digrazia la tela di \"Sant'Anna - S. Gioacchino - S. Giuseppe con la Madonna (con sembianze di S. Rosalia) con il Bambino Ges\u00f9\" del 1632, posta sull'altare di Sant'Anna \u00e8 un'opera di Pietro Novelli detto il \"Monrealese\", con il suo autoritratto a destra.\nAll'interno della chiesa si conservano altre tele, un'acquasantiera cinquecentesca di scuola gaginiana, e, nella sacrestia, un armadio intarsiato, opera di fr\u00e0 Innocenzo da Petralia. La chiesa ospita inoltre il \"Crocefisso\" ligneo di frate Umile Pintorno da Petralia, del 1635, capolavoro di questo artista.\nChiesa di Maria Santissima delle Grazie.\nLa chiesa \u00e8 situata accanto a quella di Sant'Antonio Abate, all'ingresso orientale del paese; deve la sua nascita al leggendario ritrovamento nel 1618 di un'immagine della \"Madonna, che allatta il Bambino\", dipinta su una lastra di pietra. L'icona, raffigurante la Madonna delle Grazie, secondo le recenti acquisizioni documentarie reperite dalla storica dell'arte Susanna Sportaro, \u00e8 assimilabile al dipinto, che il pittore Pietro Antonio Novelli (Monreale 1568+1625), padre del pi\u00f9 famoso Pietro, detto il Monrealese, dipinse, su lastra di ardesia, per il Convento degli Agostiniani Scalzi di Caltanissetta.\nConserva all'interno un altare barocco, in legno intarsiato, in cui \u00e8 incastonata la teca, con l'immagine ritenuta sacra, chiusa da due sportelli su cui sono dipinte le immagini di San Leone e San Lorenzo. Su un altare laterale si ammira un pregevole dipinto che raffigura il \"Corteo delle Sante Vergini siciliane\", datato 1642.\nChiesa di San Marco.\nFuori dal centro abitato, nella zona Scalazza, in direzione del Baccarato, si trova la chiesa con l'\"Ospidale\" annesso, fondata nel 1140, da alcuni cavalieri templari di ritorno dalla Terrasanta. L'esterno ricorda la Commenda dei cavalieri di san Giovanni della vicina Piazza Armerina.\nConvento e chiesa dei Cappuccini.\nOggi sede del Museo archeologico regionale, risale ai primi decenni del \"600(1612-18). Il complesso, dalle linee sobrie e chiuse, quasi severe, era dedicato a San Francesco d'Assisi.\nLa chiesa \u00e8 a navata unica, con due cappelle sul lato sud, e conserva arredi e dipinti secenteschi. L'altare centrale, con ciborio di legno intarsiato, \u00e8 sormontato da un trittico ottocentesco rappresentante al centro la \"Nativit\u00e0\".\nNegli altarini laterali, con casserizi in legno intarsiato di marca umbro-toscana, sono conservate due statue, una delle quali, in terracotta, rappresenta la Madonna delle Grazie. Nelle cappelle sono esposti: un reliquiario a forma di croce e il busto ligneo dell\"'Ecce Homo\", attribuito a fra' Umile da Petralia. Dalla seconda cappella si accede ad una cripta e ad un antico sottopassaggio che la tradizione vuole sia collegato, attraverso un complesso sistema di cunicoli, agli altri conventi aidonesi.\nIl chiostro si presenta porticato su un solo lato e da questo si accede al Museo archeologico regionale dei reperti archeologici di Morgantina.\nAll'interno c'\u00e8 un affresco a medaglione nel quale \u00e8 stata ritratta S.Isabella del Portogallo la figlia di re Pietro III d'Aragona che lasci\u00f2 la corona per diventare terziaria dell'Ordine Francescano..\nInfine c'\u00e8 una pregevole statua lignea che raffigura il santo Fra Felice da Nicosia.\nMuseo archeologico regionale.\nIl museo archeologico di Aidone \u00e8 ospitato nella convento dei Cappuccini annesso all'omonima chiesa. \u00c8 stato inaugurato nell'estate del 1984 e custodisce i reperti di oltre trent'anni di scavi a Morgantina, ordinati secondo criteri cronologici e tematici.\nNelle tre sale sono presenti materiali della preistoria e della protostoria della citt\u00e0, provenienti dal villaggio castellucciano: asce di pietra basaltica levigata, minuscoli fuseruoli e frammenti di ceramica lavorata senza l'uso del tornio, con essenziale decorazione lineare incisa. Alla successiva citt\u00e0 sicula, della prima et\u00e0 del ferro, appartiene invece, la ceramica acroma in forme carenate, d'impasto rosso e marrone, che trova riscontri nella cultura di Ausonio a Lipari.\nI reperti esposti appartenenti ad periodo che va dal IX alla met\u00e0 del V secolo a.C. testimoniano la coesistenza delle culture sicula e greca nella cittadina: (antefisse degli edifici religiosi, \u201cpithoi\u201d \"piumati\", un'arula domestica su cui \u00e8 raffigurato un cinghiale, un \u201ckernos\u201d a tre coppette ed il grande cratere di Eutimide, con scene di simposio e amazzonomachia, usato per banchetti pubblici).\nI reperti di epoca classica ed ellenistica, fino alla distruzione della citt\u00e0 (211 a.C.), consistono prevalentemente di terrecotte provenienti dalle necropoli e dai santuari urbani di Demetra e Persefone, tra cui diversi busti di quest'ultima, a cui si aggiungono una grande lucerna a \"vernice nera\" con tre beccucci ed un piatto da pesce, di provenienza forse siracusana.\nUna statua in pietra calcarea, senza testa, molto probabilmente della dea Demetra ritrovata nel santuario centrale nel 1955 ha fornito il materiale per dimostrare che la famosa Dea (chiamata per ignoranza a lungo \"Venere di Morgantina\") del Paul Getty Museum di Malibu (USA) proviene propria da Morgantina.\nDi recente in una sala sono stati collocati alcuni reperti delle Terme Nord di contrada Agnese () , adatti a sostenere il peso e la spinta laterale.\nNell'ex sacrestia del convento sono esposti gli oggetti d'uso comune domestico, agricolo e religioso, che offrono un quadro della vita quotidiana degli abitanti della citt\u00e0 (oggetti d'uso comune, stoviglie da cucina, giocattoli per bambini, ninnoli femminili, attrezzi per l'agricoltura).\nBiblioteca comunale.\nLa biblioteca comunale di Aidone, \u00e8 ospitata nei locali dell'ex convento dei Carmelitani, molto vicino alla Piazza Cordova; \u00e8 dedicata a Gaetano Scovazzo(Aidone 1782-Palermo 1868) , Ministro del Regno delle Due Sicilie nel 1848, il quale nel 1868 leg\u00f2 i suoi 9600 volumi al Comune che gli aveva dato i natali perch\u00e9 costituisse una biblioteca a lui intestata. L'edificio che ospita la Biblioteca, in origine era un convento annesso alla chiesa della Madonna Del Carmelo; ora \u00e8 occupato quasi per intero dalla Biblioteca ma fino a qualche decennio fa oltre alla biblioteca era sede delle Scuole femminile e poi della Scuola Media \"F. Cordova\". Oltre ai preziosi manoscritti, ai due incunaboli ed a numerose cinquecentine, conserva una divisa di C. Benso Conte di Cavour, che lo stesso aveva regalato all'amico Filippo Cordova; poi altre divise di Cordova e Scovazzo.\nNel 1934 vi si contavano oltre 15.000 volumi provenienti da varie donazioni, infatti nell'anno di fondazione l'esempio dello Scovazzo era stato subito emulato dal Reverendo Francesco Ranfaldi, che leg\u00f2 alla biblioteca i suoi 800 libri, tra cui si trovavano le copie manoscritte dei Capibrevi di Giovanni Luca Barberi. Vi confluirono inoltre 1500 volumi, provenienti dalle librerie dei Domenicani, dei Cappuccini e dei Padri Riformati, in seguito alla soppressione delle congregazioni e all'abbandono dei conventi; e i 1700 libri che avevano costituito la biblioteca popolare circolante fondata nel 1884 da alcuni benemeriti cittadini. Ad arricchire ancora di pi\u00f9 la biblioteca intervennero le donazioni del Commendatore Domenico Minolfi e l'intera biblioteca privata di Filippo Cordova che era stata ereditata dal Dottore Teodoro Siebs.\nIn tal modo essa \u00e8 venuta in possesso di opere di gran pregio, oltre ai preziosi manoscritti, conserva circa trecento cinquecentine e cinque incunaboli, i pi\u00f9 antichi dei quali risalgono al 1493; sono due opuscoli di Alberto Magno il \"De duabus sapientiis et de recapitulatione omnium librorum astronomiae\", in tutto 12 pagine, e il \"De natura ac immortalitate animi cum commento compendioso\", in tutto 81 pagine, entrambi stampati a Norimberga da Gaspare Hochfever nel 1493.\nQuesto ricco patrimonio \u00e8 stato lasciato per decenni in stato di abbandono, costretto in stanze piccole e umide; nei vari trasferimenti molti tra i volumi pi\u00f9 antichi sono rimasti confinati in casse di legno. Solo le operazioni di recupero eseguite nei locali dell'ex Scuola Elementare Femminile, poi Scuola Media, hanno permesso finalmente di portare alla luce, sottoponendoli ai dovuti restauri, quasi tutti i volumi conservati, ma molti ormai erano stati irrimediabilmente distrutti dall'umido, le muffe e i topi. Oggi finalmente \u00e8 possibile consultarli agevolmente e vi si contano oltre 30.000 volumi.\nFeste e folklore.\nFesta e \"tavole\" di San Giuseppe.\nLa festa di San Giuseppe \u00e8 la prima vera festa dell'anno nuovo. Cade il 19 marzo e in Aidone, come in gran parte dei paesi siciliani, \u00e8 celebrata, oltre che con il novenario e le messe solenni celebrate nella piccola chiesa dedicata al Santo, padre putativo di Ges\u00f9, anche con le tavolate. Le \"tavole\" e le \"tavolate\", altari ricolmi di ogni ben di Dio, erano allestite nelle case private come ex voto per grazia ricevuta. Nei mercoled\u00ec di marzo si allestivano le \"tavole\" chiamate anche \"\"virginedd\"'\". Erano pi\u00f9 piccole, con tre o sei commensali che rappresentavano la Sacra Famiglia, erano meno costose ed in genere le famiglie, che a volte le ripetevano tutti gli anni, chiedevano la collaborazione o addirittura il sostegno economico alla collettivit\u00e0 (a volte questa forma di mortificazione era voluta e la padrona di casa faceva la colletta casa per casa). La vigilia di san Giuseppe invece le famiglie che ne avevano fatto voto allestivano la tavolata, pi\u00f9 grande e ricca richiedeva un rilevante impegno di spesa e di lavoro che si protraeva per pi\u00f9 giorni.\nSulle tavole dominava il pane lavorato nelle forme pi\u00f9 fantasiose, tra cui per\u00f2 non poteva mancare il bastone fiorito, un braccio, il viso della Madonna, il pesce...; poi abbondavano le frittate di verdure, il finocchio, i dolci tipici (oltre ai cannoli le \"sfingi\" delle frittelle di pasta di pane) e poi primizie varie: dalle fave alle fragole. Le tavole sono pronte la sera della vigilia e fino all'indomani sono visitabili; a mezzogiorno in punto del 19 sono benedette e cominciano ad essere serviti i commensali istituzionali, ragazzi e/o anziani poveri in rappresentanza della Sacra Famiglia; ai visitatori viene offerta la pasta condita con legumi misti e il pane. Le tavolate erano una occasione di collaborazione e solidariet\u00e0 di vicini ed amici nei confronti di chi allestiva, ma anche di generosit\u00e0 verso i non abbienti a cui si destinava la maggior parte del cibo. Oggi che sono diventate sempre pi\u00f9 rare, allo scopo di recuperare e valorizzare la tradizione, \u00e8 allestita dalla Proloco locale, e vede il contributo e la collaborazione di gran parte della popolazione.\nFesta di san Filippo apostolo.\nLa chiesa di Santa Maria Lo Plano conservava reliquie degli apostoli san Filippo e san Giacomo, la cui presenza \u00e8 attestata a partire dal 1633. Il 1\u00ba maggio di ogni anno la statua di san Filippo, custodita insieme alle reliquie e ritenuta miracolosa, viene portata in processione per le vie del paese. La statua attuale venne realizzata nel 1801, con grande spesa, in ebano e con la veste rivestita di foglia oro. Quando esce dalla chiesa, la statua viene portata girata di spalle, per evitare che lasci il paese in direzione di Piazza Armerina: ci\u00f2 a causa di un'antica contesa con tale paese e della tradizione secondo la quale il santo concederebbe pi\u00f9 facilmente miracoli ai forestieri.\nI fedeli, provenienti da tutta la provincia di Enna e oltre, effettuano lunghi pellegrinaggi a piedi per chiedere grazia o ringraziare di grazie ricevute e, secondo l'usanza si presentano davanti alla statua con un cero acceso. Si narra che l'apostolo scacci con il suo bastone chi richieda insistentemente una grazia senza fede.\nFesta patronale di San Lorenzo martire.\nLa festa di San lorenzo si svolge il 10 agosto. Nella processione, viene portato oltre alla statua di S.Lorenzo, un osso del santo. Il culto del santo \u00e8 stato portato ad Aidone, dalla famiglia romana dei Colonna Gioieni i quali avevano ricevuto il feudo del paese. Si narra che negli anni in cui la Sicilia era invasa dalla peste, un mercante ammalato si era sistemato vicino alla chiesa madre di San Lorenzo. La sera una monaca del vicino convento di Santa Caterina (ormai diroccato)vide le porte della chiesa madre aprirsi e San Lorenzo incendiare la bancarella del mercante e in questo modo imped\u00ec la diffusione della malattia nel paese.\nSan Lorenzo venne istituito come patrono della cittadina con un documento del 9 agosto del 1531 firmato dal papa Clemente VII e da 15 cardinali, aderendo all'espressa volont\u00e0 del barone Gian Tommaso Gioeni. Nel 1751 il papa Benedetto XIV permise che venisse fondata una collegiata di 18 membri e i portatori che conducono la statua in processione hanno i colori giallo e rosso della casata del papa (Lorenzo Lambertini). Nel 1790 venne inoltre concesso l'uso di una mazzetta violacea.\nCarnevale.\nDella ricca tradizione carnascialesca di Aidone restano solo \"i festini\" , feste da ballo private a cui gli estranei, non invitati, sono ammessi per lo pi\u00f9 vestiti in maschera.\nEntrati al grido \"Gghj' n-\u00e8 f'stingh?\" (c'\u00e8 una festa?), hanno diritto a due balli a loro scelta. In genere si sceglie di ballare uno scotz, un ballo tipico aidonese ballabile a coppie.\nLa maschera tipica del Carnevale aidonese \u00e8 \"\u00f9 c'ddazz\" \"l'uccellaccio\", la cui unica caratteristica \u00e8 l'essere irriconoscibile sia nell'aspetto che nella voce.\nLa tradizione fa risalire i festini al 1300, quando i contadini, per riuscire ad entrare nelle case dei \"padroni\", avevano l'unica possibilit\u00e0 di creare una situazione di ilarit\u00e0 trasfigurando la propria immagine e guadagnando cos\u00ec un po' di vino.\nLa consuetudine prevede che il \"capo maschera\" chieda al \"padrone\" due balli, e successivamente si tolga la maschera per farsi riconoscere ed avere in premio un bicchiere di vino.\nRievocazione storica del battimento, \"u batt'ment\".\nOgni dieci anni, nei giorni immediatamente precedenti la festa di san Lorenzo (8 e 9 agosto) si teneva la rievocazione storica di un episodio risalente all'epoca della conquista normanna. La tradizione risaliva al XVII secolo e se ha testimonianza fino al 1890.\nIl torneo in costume rievocava un combattimento tra cavalieri cristiani e saraceni, al quale avrebbero partecipato due contingenti lombardi dell'esercito di Ruggero d'Altavilla.\nLa battaglia si sarebbe svolta presso il cosiddetto \"Passo dei Giudei\" (l'attuale contrada Ciappino), sulla strada che conduce a Piazza Armerina. Nel torneo storico in costume, denominato il Battimento, un drappello di cavalieri cristiani, partito dalla citt\u00e0, e un drappello di cavalieri saraceni proveniente dalla parte opposta, si scontravano in due separati assalti. Dopo il primo assalto, dall'esito incerto, i cavalieri cristiani si ritiravano nelle tende a pregare e digiunare, mentre i saraceni gozzovigliavano; nel secondo assalto i saraceni venivano nettamente sconfitti e presi prigionieri. Il tutto si concludeva con una pacificazione generale per cui cristiani e saraceni finivano con l'abbracciarsi e muovevano insieme in un unico corteo alla volta di Aidone, dove avrebbero seguito la processione della Madonna delle Grazie.\nDa qualche anno (2005) ad agosto viene ripresa questa tradizione che si va arricchendo sempre pi\u00f9 di figuranti e significati; con una festa medievale nella quale \u00e8 presente la Contessa Adelasia, nipote del GranConte Ruggero I, con il marito Rinaldo d'Avenel e il corteo storico composto da cavalieri, armigeri, fanti, giocolieri, cantastorie, damigelle e ancelle.\nDi recente \u00e8 stata inserita l'Historia dei Normanni tratta dal Goffredo Malaterra e da\nFra' Simone da Lentini che viene recitata da un cantastorie e una giovane aidonese scelta fra 20 candidate (5 per ogni quartiere storico) recita la parte della Contessa ADELASIA,la magnifica benefattrice che fece realizzare parecchi mulini sul fiume Gornalunga (Albos) e fece edificare la Chiesa di S.Maria Lo plano nel 1134 d.C. Talvolta in occasione della festa della Madonna delle Grazie (2 luglio), si svolge anche un corteo storico che rievoca l'arrivo di Adelasia al Castello, accompagnata dai gonfaloni dei quattro quartieri storici (San Leone II Papa, San Giacomo, San Giovanni (attuale Sant'Anna) e Santa Maria Lo Plano.\nMorgantina rivive.\n l'archeoclub di Aidone, in collaborazione fattiva con le altre Associazioni aidonesi e con la cittadinanza, promuove una interessante, ed unica nel suo genere, manifestazione che si svolge per intero nel sito di Morgantina: giovani, adulti, bambini in costume fanno rivivere i l'agor\u00e0, le case, il macellum, la boul\u00e8.\nLa manifestazione ha luogo presso il sito archeologico nei giorni 5 e 6 agosto di ogni anno.\nEconomia.\nL'economia \u00e8 prevalentemente agricola, con produzione di cereali, uva, olive, agrumi e con allevamenti di ovini e bovini. La gran parte della popolazione attiva trova occupazione nel terziario con un notevole movimento di pendolari che si sposta quotidianamente verso Piazza Armerina, Enna, Catania. A fronte della notevole ricchezza del patrimonio archeologico e naturalistico non si \u00e8 sviluppata un'adeguata offerta di strutture e servizi turistici.\nOltre alle scuole materne, elementari e medie, raggruppate nell'Istituto Comprensivo \"F. Cordova\" e distribuite in quattro plessi, Aidone \u00e8 sede dell'Istituto Professionale Agrario."}
{"id": "2932856", "revid": "491209", "url": "https://it.wikipedia.org/wiki?curid=2932856", "title": "Manfredi Del Vasto", "text": ""}
{"id": "2932857", "revid": "827882", "url": "https://it.wikipedia.org/wiki?curid=2932857", "title": "Abra Kadabra", "text": "Abra Kadabra \u00e8 un personaggio immaginario, un super criminale dei fumetti dell'Universo DC ed un nemico di Flash. Comparve per la prima volta in \"Flash\" n. 128 e fu creato da John Broome e Carmine Infantino.\nBiografia del personaggio.\nAbra Kadabra proviene dal LXIV secolo, in un tempo dove la scienza rese la magia obsoleta. Tuttavia, egli desider\u00f2 professare una carriera come mago illusionista, cos\u00ec viaggi\u00f2 indietro nel tempo per trovare un pubblico da intrattenere e presto si imbatt\u00e9 in Flash, Barry Allen. Infine, divenne uno stregone.\nIn una delle sue tante battaglie contro Flash, la tecnologia di Kadabra fu danneggiata ed il suo corpo divenne immateriale, simile a quello dei fantasmi. Dopo essere ritornato normale, fu catturato da un cacciatore di taglie di nome Peregrine, e fece ritorno alla sua epoca per essere giustiziato, sebbene fu salvato da Flash prima che la sentenza venisse eseguita. Poco dopo essere ritornato al XXI secolo, durante gli eventi di \"Underworld Unleashed\", rinunci\u00f2 ai suoi gadget tecnologicamente avanzati e ingann\u00f2 5 Nemici vendendo le loro anime a Neron cos\u00ec che potesse ottenere un potere magico vero, genuino. Successivamente, Kadabra rap\u00ec Linda Park, la fidanzata di Wally West, durante il loro matrimonio e la cancell\u00f2 dalla storia, anche se infine venne sconfitto.\nAbra Kadabra fu menzionato nella miniserie \"The Book of Magic\" di Neil Gaiman. Nel quarto numero, Timothy Hunter, scortato da Mister E, visit\u00f2 il LXIV secolo, descritto da E come un secolo dove le differenze tra magia e tecnologia risulta poco chiara. Gli abitanti dissero loro che avevano scelto la \"data\" in cui inviare il \"Matto Abhararakadhararbarakh\". Timothy rispose \"Abracadabra?\" ma Mister E gli disse di non parlare con gli abitanti di quell'epoca; cos\u00ec continuarono la loro visita del futuro.\nIn \"Crisi infinita\", Abra Kadabra fu membro della Societ\u00e0 segreta dei supercriminali.\nIn \"Un Anno Dopo\", lui e altri numerosi Nemici furono avvicinati da Inertia con un piano per uccidere Flash (Bart Allen). Anche se Inertia venne sconfitto, Kadabra e gli altri Nemici riuscirono a picchiare Bart fino alla morte, ma non prima che Kadabra riconoscesse che Bart era troppo giovane per essere il Flash con cui si erano scontrati cos\u00ec tante volte.\nSalvation Run.\nAbra Kadabra \u00e8 uno dei criminali esiliati protagonisti di \"Salvation Run\" insieme ai suoi colleghi: Capitan Cold, Heat Wave, Mirror Master, e il Mago del Tempo. Imbattendosi nei pigmei locali del loro pianeta, Abra Kadabra decifr\u00f2 il loro linguaggio e lo utilizz\u00f2 per localizzare una \"zona sicura\" per s\u00e9 e per gli altri Nemici prima di guidare i criminali spediti l\u00ec.\nFu un membro dei Nemici che si unirono alla Societ\u00e0 segreta dei supercriminali di Libra.\nLo si vide infine in \"The Flash: Rebirth\", dove fu attaccato dal Professor Zoom. Nel numero finale della miniserie, Abra sopravvisse all'attacco di Zoom, e cre\u00f2 una tuta che somigliava a quella del suo assalitore affermando che Zoom avrebbe dovuto assicurarsi che fosse morto.\nPoteri e abilit\u00e0.\nAbra Kadabra \u00e8 un potentissimo mago e pu\u00f2 virtualmente accedere ad ogni cosa attraverso i suoi incantesimi. Originariamente, i suoi poteri erano dovuti alla tecnologia del LXIV secolo, anche se sembr\u00f2 essere magia pura. Successivamente, il potere di Kadabra furono incrementati per includere la vera stregoneria quando strinse un patto con Neron, consentendogli di attingere al suo potere per manipolare le leggi della natura o della realt\u00e0 a suo piacimento, diventare intangibile, trasmutare la materia, emettere energia, generare campi di forza, modificare le leggi spaziotemporali, spostarsi tra le dimensioni parallele o bandirvi qualsiasi creatura, comunicare telepaticamente, ipnotizzare qualunque essere vivente, teletrasportarsi, generare illusioni, spostare gli oggetti col pensiero, conferire poteri a persone, animali o cose, proiettare la sua forma astrale e perfino creare corpi celesti.\nIn altri media.\nTelevisione.\nAbra Kadabra appare nella terza stagione della serie televisiva \"The Flash\" interpretato da David Dastmalchian, doppiato in italiano da Marco Mete."}
{"id": "2932858", "revid": "31809195", "url": "https://it.wikipedia.org/wiki?curid=2932858", "title": "Marca di Saluzzo", "text": ""}
{"id": "2932859", "revid": "1573940", "url": "https://it.wikipedia.org/wiki?curid=2932859", "title": "Dehaj", "text": "Dehaj (farsi \u062f\u0647\u062c) \u00e8 una citt\u00e0 dello shahrest\u0101n di Shahr-e-Babak, circoscrizione di Dehaj, nella provincia di Kerman. Aveva, nel 2006, una popolazione di 7.756 abitanti. "}
{"id": "2932866", "revid": "372624", "url": "https://it.wikipedia.org/wiki?curid=2932866", "title": "Isolotto di Porto Ercole", "text": ""}
{"id": "2932867", "revid": "336009", "url": "https://it.wikipedia.org/wiki?curid=2932867", "title": "Pok\u00e9mon Cuore Oro e Anima Argento", "text": ""}
{"id": "2932868", "revid": "355597", "url": "https://it.wikipedia.org/wiki?curid=2932868", "title": "UCD Association Football Club", "text": ""}
{"id": "2932869", "revid": "1573940", "url": "https://it.wikipedia.org/wiki?curid=2932869", "title": "Jowzam", "text": "Jowzam (farsi \u062c\u0648\u0632\u0645) \u00e8 una citt\u00e0 dello shahrest\u0101n di Shahr-e-Babak, circoscrizione di Dehaj, nella provincia di Kerman. Aveva, nel 2006, una popolazione di 7.949 abitanti. "}
{"id": "2932870", "revid": "31809285", "url": "https://it.wikipedia.org/wiki?curid=2932870", "title": "Via dinastica", "text": ""}
{"id": "2932871", "revid": "339392", "url": "https://it.wikipedia.org/wiki?curid=2932871", "title": "Adelaide Manfredi", "text": ""}
{"id": "2932872", "revid": "287204", "url": "https://it.wikipedia.org/wiki?curid=2932872", "title": "Bernat Martinez", "text": ""}
{"id": "2932875", "revid": "599013", "url": "https://it.wikipedia.org/wiki?curid=2932875", "title": "Lembo (disambigua)", "text": ""}
{"id": "2932876", "revid": "31809355", "url": "https://it.wikipedia.org/wiki?curid=2932876", "title": "Manfredo I", "text": ""}
{"id": "2932881", "revid": "24443", "url": "https://it.wikipedia.org/wiki?curid=2932881", "title": "Valvenina", "text": ""}
{"id": "2932882", "revid": "767487", "url": "https://it.wikipedia.org/wiki?curid=2932882", "title": "Un fiocco nero per Deborah", "text": "Un fiocco nero per Deborah \u00e8 un film italiano del 1974 diretto dal regista Marcello Andrei con Bradford Dillman e Marina Malfatti.\nFilm che risente delle atmosfere di un altro film \"demoniaco\" dell'epoca, il famoso \"Rosemary's Baby - Nastro rosso a New York\" (1968) di Roman Pola\u0144ski, grande successo di pubblico che ebbe una serie di film nati sulla sua scia, come \u00e8 appunto il caso di \"Un fiocco nero per Deborah\".\nTrama.\nLa giovane Deborah, felicemente sposata ad un ricco uomo d'affari, sogna di avere un figlio. La sua infertilit\u00e0 per\u00f2 le impedisce di coronare il suo sogno e la pone in un grosso stato depressivo. Dopo aver visitato alcuni brefotrofi, nell'intenzione di adottare un bambino, le complesse pratiche burocratiche la convincono a rinunciare. Nonostante la sua provata sterilit\u00e0 un giorno Deborah risulta essere in stato interessante. Deborah, che da sempre ha dimostrato di possedere strane capacit\u00e0 di preveggenza, da quel momento comincia ad essere seguita da una stranissima figura di donna, che si qualifica col nome di Mira. Il marito non crede a Deborah e nessuno sembra aver mai visto la fantomatica donna che Deborah descrive. Col passare dei giorni la figura di Mira diviene sempre pi\u00f9 presente e, alla fine, Deborah e Mira stringono amicizia, incontrandosi nei parchi di Roma, dove passano lunghe ore a parlare. Solo alla fine si capir\u00e0 che Mira in realt\u00e0 \u00e8 morta qualche mese prima a seguito di un incidente e che aspettava un bambino. La situazione ben presto precipita assumendo toni di possessione diabolica.\nProduzione.\nIl regista Marcello Andrei e i suoi co-autori concepirono inizialmente il film con l'idea originale di una donna morente che passa il bambino che sta portando in grembo ad un'altra persona. Giuseppe Pulieri dichiar\u00f2 che la sceneggiatura da lui elaborata era stata rovinata da un tentativo dei produttori di sfruttare il film come parte del ciclo \"demoniaco\" allora in voga. Pulieri aggiunse che \"la sceneggiatura \u00e8 rimasta nel cassetto per dieci anni, ho persino assillato Raymond Stross per realizzarla, inutilmente... hanno alterato la storia, inserendo tutte le solite stronzate: le streghe, lo stregone, gli effetti speciali...\"\nLe riprese del film sono iniziate il 13 maggio 1974.\nDistribuzione.\n\"Un fiocco nero per Deborah\" \u00e8 stato distribuito nei cinema italiani il 26 settembre 1974. Ha incassato complessivamente 118.676.000 lire a livello nazionale, passando quasi inosservato nelle sale.\nNel Regno Unito e negli Stati Uniti \u00e8 uscito solo in formato home video nei primi anni ottanta. Nel Regno Unito il film \u00e8 stato distribuito col titolo \"The Torment\"."}
{"id": "2932883", "revid": "76963", "url": "https://it.wikipedia.org/wiki?curid=2932883", "title": "Toshiko Fujita", "text": "Ha lavorato per Aoni Production.\nBiografia.\nDall'et\u00e0 di 6 anni, ha lavorato sin da bambina alla radio e alla televisione ricoprendo una vasta gamma di campi artistici, tra cui attrice, cantante e comica. Il dramma televisivo del 1968 \"Summer Wakare\" \u00e8 apparso come il disco pi\u00f9 giovane interpretato da Dao Dora fino alla pubblicazione di \"Seizing the Light of Tomorrow\" di Alice Hirose. Inoltre, ha anche cantato varie sigle di cartoni animati e anime, diventando cos\u00ec popolare. In passato apparteneva a Watanabe Productions.\nNel campo del doppiaggio ha prestato la propria voce a diversi personaggi di svariate serie animate, alcuni dei suoi ruoli pi\u00f9 conosciuti sono: Ikkyu in \"Ikkyusan il piccolo bonzo\", Kiteretsu &lt;Eiichi Kido&gt; in \"Kitarez Encyclopedia\", Rui Kisugi (Kelly Tashikel) in \"Occhi di gatto\", Mamiya in \"Ken il guerriero\" e Taichi Yagami (Tai Kamiya) in \"Digimon Adventure\" e nei suoi seguiti e media correlati. Lavor\u00f2 molto spesso per anime prodotti da Toei Animation e da altri studi d'animazione giapponesi.\nNel 1984 ha vinto il primo premio del Grand Prix of Japan Anime per \"Best Award of Voice Actor\".\nNegli ultimi anni la sua attivit\u00e0 venne ridotta a causa di una malattia, inizialmente non specificata. Il 28 dicembre 2018 sul suo sito ufficiale ne \u00e8 stata annunciata la morte per carcinoma mammario invasivo."}
{"id": "2932884", "revid": "422900", "url": "https://it.wikipedia.org/wiki?curid=2932884", "title": "Fujita Toshiko", "text": ""}
{"id": "2932885", "revid": "453768", "url": "https://it.wikipedia.org/wiki?curid=2932885", "title": "Isolotti grossetani", "text": "Isolotto di Porto Ercole e Argentarola, sono un'area protetta della provincia di Grosseto, in Toscana. Insieme al Monte Argentario costituiscono una zona di protezione speciale (ZPS): il livello di antropizzazione degli isolotti \u00e8 molto scarso, in particolare all'isola Argentarola \u00e8 praticamente nullo. Sono importanti isolotti grossetani, sito di interesse regionale (SIR), di cui in senso lato fanno parte anche Punta Ala e isolotto dello Sparviero e Formica di Burano.\nL'ambiente del SIR degli isolotti grossetani \u00e8 caratterizzato da coste rocciose con macchie xerotermofile a dominanza di \"Euphorbia dendroides\", particolarmente in buono stato di conservazione nell'Argentarola. \nGeomorfologia.\nLa tipologia ambientale prevalente sono gli Isolotti rocciosi di dimensioni variabili (Formica di Burano 0,72 ha; Argentarola 1,2 ha; Isolotto dello Sparviero 1,7 ha; Isolotto di Porto Ercole 6,3 ha), pi\u00f9 o meno prossimi alla costa (dai 300 m dell'Isolotto di Porto Ercole ai 2,75 km della Formica di Burano), a morfologia aspra con l'eccezione della Formica di Burano, che \u00e8 pianeggiante. Altre tipologie ambientali rilevanti: le aree denudate, le piccole pareti rocciose, gli sporadici individui arborei (Isolotto di Porto Ercole). Presenza di una torretta nell'Isolotto dello Sparviero.\nL'area protetta.\nI principali elementi di criticit\u00e0 interni al SIR sono: \nI principali elementi di criticit\u00e0 esterni al sito sono:\nI principali obiettivi di conservazione da adottare sono:\nIndicazioni per le misure di conservazione: \nFlora.\nNei due satelliti dell'Argentario prevalgono le formazioni di macchia mediterranea, che sono molto diversificate e che occupano anche parte dell'Isolotto dello Sparviero; nella Formica di Burano, invece, sono dominanti cenosi di alte erbe nitrofile, che sono diffuse anche nell'Isolotto dello Sparviero. In tutti gli isolotti le porzioni costiere sono occupate dalla vegetazione discontinua delle coste rocciose. \nFauna.\nTra gli uccelli sono presenti: il marangone dal ciuffo (\"Phalacrocorax aristotelis\"), non nidificante ma numeroso al di fuori del periodo riproduttivo (fino a 50 ind.) all'Isolotto dello Sparviero; la berta minore (\"Puffinus yelkouan\"), di cui \u00e8 accertato un caso di nidificazione negli anni novanta all'Argentarola; la berta maggiore (\"Calonectris diomedea\"), nidificante all'Argentarola, con una delle 3-4 maggiori colonie della Toscana; il gabbiano corso (\"Larus audouinii\"), frequente in mare in prossimit\u00e0 degli isolotti, non sono mai stati registrati indizi di nidificazione. Varie specie rare di uccelli nidificanti legate alle falesie indisturbate. La Formica di Burano e l'Isolotto dello Sparviero sono utilizzati come dormitorio, nel periodo invernale, da cospicui contingenti di cormorano (\"Phalacrocorax carbo\"), rispettivamente fino a 2000 ind., alla Formica di Burano, e fino a 160 ind., all'Isolotto dello Sparviero.\nPresenza di alcune forme endemiche o comunque di interesse biogeografico (ad esempio, forme morfologicamente distinte di lucertole, precedentemente classificate come sottospecie)."}
{"id": "2932889", "revid": "372624", "url": "https://it.wikipedia.org/wiki?curid=2932889", "title": "Isolotto di Porto Ercole e Argentarola", "text": ""}
{"id": "2932891", "revid": "132406", "url": "https://it.wikipedia.org/wiki?curid=2932891", "title": "Assedio di Taormina", "text": ""}
{"id": "2932893", "revid": "1409041", "url": "https://it.wikipedia.org/wiki?curid=2932893", "title": "Sportpark Ronhof", "text": "Lo Sportpark Ronhof (ufficialmente Sportpark Ronhof Thomas Sommer, denominato Playmobil-Stadion dal 1997 al 2010, Trolli Arena dal 2010 al 2014 e Stadion am Laubenweg dal 2014 al 2016) \u00e8 uno stadio di calcio situato nel quartiere di Ronhof a F\u00fcrth, in Baviera.\nLo stadio \u00e8 stato originariamente inaugurato l'11 settembre 1910, e oggi contiene 18\u00a0000 persone; ospita gli incontri casalinghi del Greuther F\u00fcrth. Il F\u00fcrth \u00e8 la terza squadra tedesca a giocare da pi\u00f9 tempo nello stesso terreno, preceduta soltanto da Stuttgarter Kickers (1905) ed Altona 93 (1908). "}
{"id": "2932896", "revid": "460592", "url": "https://it.wikipedia.org/wiki?curid=2932896", "title": "No Place to Hide (brano musicale)", "text": ""}
{"id": "2932899", "revid": "1305772", "url": "https://it.wikipedia.org/wiki?curid=2932899", "title": "Fujita", "text": "Fujita \u00e8 un termine giapponese che pu\u00f2 riferirsi a:"}
{"id": "2932901", "revid": "31809751", "url": "https://it.wikipedia.org/wiki?curid=2932901", "title": "Jonici", "text": ""}
{"id": "2932902", "revid": "31809761", "url": "https://it.wikipedia.org/wiki?curid=2932902", "title": "Calcide Eubea", "text": ""}
{"id": "2932903", "revid": "31809834", "url": "https://it.wikipedia.org/wiki?curid=2932903", "title": "XCVI Olimpiade", "text": ""}
{"id": "2932904", "revid": "122802747", "url": "https://it.wikipedia.org/wiki?curid=2932904", "title": "Playmobil", "text": "Playmobil \u00e8 una linea di action figure prodotta dalla societ\u00e0 tedesca Geobra Brandst\u00e4tter dal 1974.\nCaratteristiche.\nRealizzati in materiale plastico, i prodotti Playmobil si caratterizzano da un lato per il design inconfondibile dei personaggi assomiglianti a bambini di 4-5 anni, con testa braccia e gambe mobili, dall'altro per gli accessori e gli elementi costruttivi estremamente dettagliati.\nA partire dagli anni 90 sono stati introdotti accessori elettronici in grado ad esempio di emettere luci e suoni. Un esempio sono i pianoforti che suonano \"Per Elisa\", famosa composizione scritta da Ludwig van Beethoven, o la canzone per accompagnare un matrimonio. \nI prodotti sono Venduti in \"set\", ognuno dei quali \u00e8 generalmente composto almeno da un personaggio ed un accessorio (come ad esempio il mago, venduto con cappello e bacchetta magica). Esistono anche set pi\u00f9 complessi che contengono diversi personaggi, accessori ed elementi costruttivi quali pareti, scale, porte, finestre. Ogni set \u00e8 corredato da un piccolo libretto di istruzioni per il corretto montaggio. Il sistema di montaggio degli elementi costruttivi \u00e8 modulare e permette una buona creativit\u00e0 nella creazione di case ed altre costruzioni qualora non si volessero seguire le indicazioni.\nNegli anni i set si sono ispirati a diversi temi iconici dei giocattoli per bambini ad esempio il medioevo, il far west, il circo. Sono uscite anche diverse serie ispirate al mondo contemporaneo, al fantasy, alla fantascienza oltre che a settori specifici come ad esempio quello dei trasporti o il mondo sottomarino. Negli anni sono stati aggiornati e modificati alcuni particolari costruttivi e, se per i personaggi sono state mantenute le proporzioni, per gli elementi costruttivi invece sono cambiati i sistemi di montaggio. Per cui oggi \u00e8 possibile fare interagire personaggi ed accessori di diversi decenni ma non utilizzare pareti prodotte in decenni differenti.\nStoria.\nAll'inizio degli anni settanta, prima della crisi petrolifera del 1973, la Geobra Brandst\u00e4tter a Dietenhofen, vicino a Norimberga, produceva giocattoli in plastica relativamente voluminosi come registratori di cassa, trattori a pedali, ma a fronte dell'aumento del prezzo della materia prima, decise di diminuirne le dimensioni. Allora Hans Beck, direttore di produzione della Geobra-Brandst\u00e4tter ebbe l'idea di creare una linea di pupazzetti, provvisti di accessori. Fece cos\u00ec provare i prototipi ai suoi nipotini, che subito li apprezzarono con entusiasmo.\nDal 1970, Hans Beck, inizi\u00f2 a elaborare una nuova linea di giocattoli che venne poi presentata alla fiera del giocattolo di Norimberga nel 1974, ottenendo un successo immediato, a tal punto che Geobra-Brandstatter divenne il primo produttore di giocattoli della Germania. La prima serie erano formata da personaggi di genere maschile mentre le figure femminili furono prodotte dal 1976. Nel 1981 fecero la loro apparizione i primi bambini, di 2 centimetri pi\u00f9 piccoli, alti 7,5\u00a0cm. All'inizio solo testa, braccia e gambe dei personaggi erano in grado di muoversi ma dal 1982 le mani divennero movibili e capaci di girare. Si sono aggiunte in seguito nuove acconciature, pi\u00f9 particolareggiate, e abbigliamento dettagliato che non era pi\u00f9 di colore uniforme. Nel 1990 usc\u00ec la serie \"Playmobil 123\", concepita per i bambini di et\u00e0 inferiore ai tre anni. I personaggi risultavano meno articolati ed erano sprovvisti di accessori che potessero essere ingeriti.\nIn Italia la linea \u00e8 stata distribuita da GiG.\nInfluenze nei media.\nNel 2014 nasce \"Super 4\", una serie televisiva animata ispirata alla serie di giocattoli Playmobil e incentrata su quattro ragazzi, Alex, Ruby, Brilli e Gene, che sono rispettivamente un cavaliere, una ragazza pirata, una fata e un agente segreto.\nNel 2019 \u00e8 stato realizzato il film . "}
{"id": "2932911", "revid": "212348", "url": "https://it.wikipedia.org/wiki?curid=2932911", "title": "Conquista araba della Sicilia", "text": ""}
{"id": "2932912", "revid": "31809928", "url": "https://it.wikipedia.org/wiki?curid=2932912", "title": "Almoezia", "text": ""}
{"id": "2932913", "revid": "1855146", "url": "https://it.wikipedia.org/wiki?curid=2932913", "title": "Teatro Torlonia", "text": "Il teatro Torlonia \u00e8 sito a Villa Torlonia a Roma.\nIl teatro fu commissionato da Alessandro Torlonia che progett\u00f2 la costruzione del teatro ideandone un uso sia privato che pubblico.\nStoria.\nUna prima idea per la costruzione di un Teatro \u00e8 attestata nello studio di Giuseppe Jappelli collocabile nel 1839 dove, nel progetto di Jappelli, appare nel luogo dove fu realizzato il teatro di Villa Torlonia la denominazione \"Teatro ed Aranciera di Jappelli\". Prima del progetto commissionato a Quintiliano Raimondi anche Giovan Battista Caretti aveva deciso di realizzare un teatro a pianta semicircolare. La costruzione del teatro sembra essere collegata al matrimonio di Alessandro Torlonia e Teresa Colonna avvenuto nel 1840 come attestano degli stemmi sul teatro di entrambi i casati. Tuttavia il teatro fu iniziato nel 1841 da Raimondi e terminato solamente nel 1871 per via di rallentamenti o addirittura furono interrotti dapprima per la morte dello stesso Raimondi del 1848 e poi per gravi problemi di salute di Teresa Colonna. La data di termine dei lavori \u00e8 murata nel portico settentrionale e nell'arcoscenico che, verosimilmente una delle ultime parti ad essere ultimate. L'ultimazione del teatro accade all'incirca contemporaneamente ad altri avvenimenti felici per i coniugi Torlonia: nel 1872 si sposa la loro figlia Anna Maria e nel 1873, da questo matrimonio, nacque il loro erede, Giovanni junior. Susseguentemente, non si hanno notizie di inaugurazioni o di spettacoli immediatamente successivi al termine dei lavori. Il progetto originario di Raimondi prevedeva una gradonata lungo il lato del semicerchio esterno da utilizzare come teatro all'aperto, ci\u00f2 nonostante furono costruite due serre per piante esotiche con stufe poste nel piano interrato. Raimondi sfrutt\u00f2 la pendenza del terreno per la costruzione dell'edificio facendo in modo che le due facciate si affacciassero su due livelli differenti, in basso la facciata meridionale e nella parte pi\u00f9 alta quella settentrionale. Il teatro di Villa Torlonia \u00e8 una celebrazione del \"teatro di corte\" degli inizi del XVII secolo ove all'impianto generale del \"teatro all'italiana\" viene aggiunto lo schema elaborato della Francia del XIX secolo, difatti, oltre alla grande sala teatrale vi erano due grandi sale laterali da utilizzare nelle varie pause che, grazie ad un sofisticato marchingegno potevano diventare un unico ambiente col palcoscenico. Sono molto scarse le notizie sugli utilizzi del teatro. Tuttavia, testimonianze del 1905 citano che vi si tenne una rappresentazione pubblica de \"Il profilo di Agrippina\" organizzata da Giovanni Torlonia junior. Dopo che il principe si ritir\u00f2 alla Casina delle Civette e cedette l'uso della villa a Benito Mussolini il teatro versava gi\u00e0 in uno stato di abbandono. In seguito vi furono arrecati altri danni dall'occupazione degli alleati.\nIl restauro e la nuova riapertura al pubblico.\nIl teatro di Villa Torlonia \u00e8 stato restaurato per via di un accordo tra il comune di Roma e Pirelli Cultura del gruppo Pirelli. I lavori sono stati curati dall'architetto Piercarlo Crachi, la societ\u00e0 culturale gestita dal Gruppo Pirelli che ha avuto cura del teatro per i primi sei anni di attivit\u00e0 per crearne un centro espositivo e teatrale. Dopo essere stati ripristinati tutti gli spazi interni e le numerose decorazioni il teatro \u00e8 stato inaugurato e riaperto al pubblico il 7 dicembre 2013. Attualmente costituisce una delle tre sedi dell'Associazione Teatro di Roma, e ospita spettacoli della stagione che include anche il Teatro Argentina e il Teatro India.\nDescrizione.\nL'esterno e le serre dell'esedra.\nLa facciata settentrionale \u00e8 rigorosamente accademica, mentre il prospetto principale \u00e8 pi\u00f9 innovativo, ove le serre sono ispirate ai nuovi edifici del Nord Europa. Sul parapetto della terrazza vi sono dei vasi in ghisa. Gli ingressi per il pubblico erano posti sul lato settentrionale, attorniato da un portico di forma semicircolare, cadenzato da cinque nicchie con altrettante porte che immettono nella prima galleria. Il lato meridionale \u00e8 percorso da alcune strutture in ferro e vetro utilizzate come serre. I lati del teatro constano di archi con finestre in vetro, ferro e colonne in ordine tuscanico."}
{"id": "2932914", "revid": "729019", "url": "https://it.wikipedia.org/wiki?curid=2932914", "title": "Caserma Duca degli Abruzzi", "text": "La caserma Duca degli Abruzzi \u00e8 una caserma della Marina Militare italiana che si trova alla Spezia, in viale Amendola.\nIl progetto iniziale del complesso risale al 1916 a firma dell'ingegner Attilio Muggia. \nDal 1919 al mese di giugno 2003, la caserma ha ospitato il Centro addestramento reclute della Marina militare italiana, denominato prima \"Maridepocar\" e poi \"Maricentro\".\nL'edificio \u00e8 rimasto parzialmente inutilizzato dopo la soppressione del servizio militare di leva. \nA fine 2008 sono iniziati dei lavori di riqualificazione che porteranno alla realizzazione di un asilo nido aziendale per i dipendenti delle Forze armate."}
{"id": "2932915", "revid": "31810101", "url": "https://it.wikipedia.org/wiki?curid=2932915", "title": "Diocesi di Messina", "text": ""}
{"id": "2932926", "revid": "237256", "url": "https://it.wikipedia.org/wiki?curid=2932926", "title": "Krivi\u010d", "text": ""}
{"id": "2932928", "revid": "94040031", "url": "https://it.wikipedia.org/wiki?curid=2932928", "title": "Ferdinando I di Sicilia", "text": ""}
{"id": "2932929", "revid": "339392", "url": "https://it.wikipedia.org/wiki?curid=2932929", "title": "Casa D'Orleans", "text": ""}
{"id": "2932933", "revid": "1363832", "url": "https://it.wikipedia.org/wiki?curid=2932933", "title": "Marilena Pasquali", "text": "Biografia.\nA questa studiosa laureata a Bologna si deve in gran parte la valorizzazione dell'opera di Giorgio Morandi in Italia e all'estero. \u00c8 infatti grazie al rapporto di grande stima e fiducia instauratosi con la sorella superstite del maestro, Maria Teresa, che si perfezion\u00f2 la donazione di un gran numero di opere (circa 150) di Morandi al Comune di Bologna. Nucleo di opere che consent\u00ec l'apertura del Museo dedicato al maestro nel cuore della citt\u00e0. Successivamente, sia come responsabile del Museo, sia nel periodo seguente alle sue dimissioni ha promosso e curato un grande numero di mostre dedicate a Morandi in Italia e all'estero (tra cui quelle di Londra, Madrid, San Pietroburgo, Tokio, Vienna, Rotterdam, D\u00fcsseldorf) che hanno contribuito in maniera determinante alla conoscenza a livello mondiale dell'opera di Morandi e all'unanime riconoscimento del pittore italiano come uno dei maggiori artisti del Novecento.\nNel 1993 fonda a Bologna il Museo Morandi che dirige fino al 2001. Nel novembre dello stesso anno 2001 fonda il Centro Studi Giorgio Morandi, volto alla diffusione della conoscenza dell'arte del maestro bolognese, e ne diviene Presidente. \u00c8 altres\u00ec Presidente del Comitato per il Catalogo Morandi, che si occupa del riconoscimento delle opere dell'artista non ancora presenti nei suoi Cataloghi Generali. Del maestro bolognese ha curato inoltre i carteggi con Giacomo Manz\u00f9, Mino Maccari, Cesare Brandi e Carlo Ludovico Ragghianti.\nHa curato, inoltre, mostre, cataloghi e pubblicazioni dedicate, oltre che a Morandi, a molti altri importanti artisti del '900 e contemporanei, quali Paul Klee, Alberto Giacometti, Zoran Mu\u0161i\u010d, Gina Pane, Jean-Michel Folon, Daniel Spoerri, Carlo Carr\u00e0, Mario Sironi, Filippo de Pisis, Mario Tozzi, Arturo Nathan, Lucio Fontana, Enrico Baj, Mimmo Rotella, Toti Scialoja, Tullio Pericoli, Girolamo Ciulla, Nino Migliori, Piero Guccione, Renata Boero, Antonino Sartini, Giovanni Secchi.\nNel 2005 progetta, cura e organizza a Firenze la grande mostra di Jean-Michel Folon a Forte di Belvedere, con la collaborazione di Fabio Mochi dello Studio No\u00e8. Sei anni dopo,nel settembre del 2011, da questa mostra nasce l'esposizione permanente delle sculture di Folon nel Giardino delle Rose, sempre a Firenze, di cui Marilena Pasquali cura la progettazione e l'installazione.\nNegli ultimi 10 anni cura diverse mostre tra cui: a Lucca (Fondazione Ragghianti, 2007, \"L'alibi dell'oggetto\"), Fermo (Palazzo dei Priori, 2011, \"Licini Morandi. Divergenze parallele\"), Montelupo Fiorentino (Museo della Ceramica, 2012, \"Verso Oriente e ritorno\"), Bruxelles (Fondation Folon, 2015,\"Folon, agence de voyages imaginaires\").\nContinua \u00e8 anche l'attivit\u00e0 di divulgazione nell'ambito dell'arte moderna, della museografia e su Giorgio Morandi. In particolare, gli otto cicli di conferenze alla sala dello Stabat Mater dell'Archiginnasio di Bologna, dal 2007 al 2014; la costante presenza al LUBEC (Lucca beni culturali) di cui \u00e8 membro del Comitato Scientifico fin dalla prima edizione; le relazioni alle giornate di studio dell'Associazione AITART (associazione degli archivi d'artista di cui \u00e8 vice presidente) dal 2013 in poi; gli interventi a due convegni della Scuola Normale di Pisa nel 2015 e nel 2016; e conferenze sull'arte morandiana all'Accademia Nazionale di San Luca, a Roma (2015-2017), al Museo del '900 a Milano e al Gabinetto Vieusseux di Firenze (2017).\nNel 2017 ottiene assieme a Vittorio Rubiu Brandi il premio \"Vittoria Aganoor Pompilj\" per il volume \"Cesare Brandi. Credi al mio pessimo e tenerissimo carattere. Lettere 1930-1983\"."}
{"id": "2932935", "revid": "93556", "url": "https://it.wikipedia.org/wiki?curid=2932935", "title": "Palazzo Peloso Cepolla", "text": "Il palazzo Peloso Cepolla \u00e8 un palazzo situato in piazza San Michele, nel centro storico di Albenga, in provincia di Savona. \nL'edificio \u00e8 il prodotto finale di varie evoluzioni. Incorpora nella facciata una torre duecentesca, con un basamento in pietra nera in cui si apre una porta leggermente ogivale e la parte superiore in mattoni rossi; la sommit\u00e0, un tempo merlata, nel XVI secolo \u00e8 stata modificata creando una fascia decorativa, quando il nobile Prospero Cepolla accorp\u00f2 il complesso di case medievali di sua propriet\u00e0 nell'angolo della piazza risistemandolo in modo pi\u00f9 omogeneo. \nLa facciata \u00e8 relativamente semplice (pi\u00f9 bella quella laterale con tracce di affreschi medievali): \u00e8 invece il piano nobile ci\u00f2 che rende il palazzo uno dei pi\u00f9 importanti di Albenga. Presenta infatti un vasto apparato decorativo realizzato nell'arco di cinque secoli, dal XV al XIX. Una parte degli affreschi interni \u00e8 di ispirazione umanistica e risalente alla seconda met\u00e0 del XV secolo; \u00e8 situata al secondo piano, nella sala detta \"dei filosofi\".\nL'intero palazzo \u00e8 stato lasciato in eredit\u00e0 al comune di Albenga da Agostino Niccolari, ultimo erede della famiglia, che volle nel 1946 vincolare il palazzo a sede della sezione ingauna dell'Istituto Internazionale di Studi Liguri (IISL), che nel 1960 ne fece sede del Museo navale romano del Centro Sperimentale di Archeologia Marittima.\nStoria.\nLa famiglia Cepolla.\nUna delle pi\u00f9 antiche e nobili famiglie di Albenga, nonostante sia sempre rimasta nella sua zona d'origine, guadagn\u00f2 grandi ricchezze e un ruolo importante nella citt\u00e0, legandosi in matrimonio per ben due volte nello stesso secolo con un casato potente come quello Doria. La famiglia Cepolla, nota in citt\u00e0 dal 1222, si divise nella seconda met\u00e0 del Duecento in due rami, legati uno al potere feudale dei marchesi di Clavesana, l'altro all'ambito comunale; i suoi membri, molto numerosi, ricoprirono cariche nell'amministrazione del comune e gestirono una cospicua attivit\u00e0 in campo finanziario. Furono infeudati di Aquila, Onzo, Alto, Caprauna, Nasino ed ebbero titolo comitale. \nNei catasti comunali pi\u00f9 antichi i Cepolla risultano essere in assoluto la famiglia pi\u00f9 abbiente della citt\u00e0, possedendo numerose torri, fabbricati e residenze; la fortuna, \u00e8 da supporre, era stata fatta con il commercio navale, come per la gran parte delle famiglie liguri. \nIl membro pi\u00f9 importante della dinastia, almeno per il palazzo, fu certamente Prospero di Pietro e Bianca Doria, nato nel 1543 e sposato nella seconda met\u00e0 del secolo con Teodora Costa. Costui avvi\u00f2 grandi lavori di ristrutturazione delle case nell'isolato sulla piazza della Cattedrale, che proprio per il gran numero di rami della famiglia nel tempo si presentava come un insieme disomogeneo di abitati medievali all'ombra della torre; Prospero volle dotare la sua famiglia di un palazzo che svolgesse una grande funzione di rappresentanza, cosa che le case pi\u00f9 antiche non potevano pi\u00f9 fare. L'unificazione di tutti i corpi di fabbrica gener\u00f2 il palazzo che vediamo oggi, che presenta quasi un \"unicum\" nel panorama architettonico di Albenga. \nLa famiglia, estintasi con Vittoria nipote di Prospero che spos\u00f2 Bonifacio della Lengueglia, fuse successivamente il suo cognome con quello dei Peloso, famiglia del marito della nipote di Vittoria.\nEsterno.\nFacciata.\nLa facciata su piazza San Michele si presenta in modo relativamente modesto, in pieno stile ligure. Per quanto riguarda il pianterreno, il portale ha una semplice cornice d'ardesia ed \u00e8 sormontato dallo stemma Cepolla in pietra; le due finestre che lo affiancano e che danno luce all'atrio sono inferriate. Il basamento della torre, invece, \u00e8 composto da fasce regolari di grandezze diverse in pietra.\nIl primo piano presenta otto finestre, di cui sette aperte senza decorazioni. La finestra della torre, invece, \u00e8 pi\u00f9 alta poich\u00e9 formata da due aperture sovrapposte; presenta una movimentata cornice ornamentale in ardesia. \u00c8 murata e ha un affresco che finge i vetri, gli infissi e una figura affacciata al davanzale. Questo tipo di cornice si ripete anche sull'altro lato della torre, su via Cavour, e si suppone che un tempo tutte le finestre del piano nobile avessero questa decorazione. Prova ne \u00e8 la fascia d'intonaco di colore diverso presente sopra ogni finestra \"nuova\", a mostrare il suo posteriore abbassamento, e la corrispondente fascia bianca sugli affreschi \"entrefenetres\" nella sala del Figliol Prodigo all'interno, spazio prima occupato dalla finestra quadrata superiore e quindi non affrescato. \u00c8 infine da considerare che tra i palazzi storici di Albenga coevi alla dimora dei Cepolla \u00e8 molto pi\u00f9 comune il tipo di finestra a doppia apertura presente sulla torre rispetto a quello del resto della facciata.\nAl secondo piano, in corrispondenza di ogni finestra inferiore, \u00e8 presente una nicchia ovale con dipinta dentro un'inferriata a losanghe davanti a un vetro. Teoricamente finestre murate, queste nicchie sono quasi tutte chiuse, diventando quindi pi\u00f9 un elemento architettonico che una luce. Subito sopra, il cornicione a mensole conclude la facciata.\nIl prospetto che ora si pu\u00f2 vedere, in conclusione, difficilmente rende l'idea di come fosse un tempo: ormai di intonaco scrostato, con i terminali delle catene in vista e pezzi di muro mancanti, le finestre senza alcun tipo di ornamento. Pur rimanendo nel rigore tipico delle facciate liguri, dobbiamo immaginarlo con decorazioni architettoniche dipinte, colori accesi (probabilmente rosso o giallo) e tutte le finestre doppie con cornice in ardesia. Una verosimile ricostruzione del genere rende alla mente la facciata degna della bellezza interna di questo palazzo; un ampio intervento di restauro probabilmente gli restituirebbe parte del fasto antico.\nLa torre.\nInglobata nell'angolo destro della facciata principale svetta la torre, elemento comune a moltissime dimore storiche della citt\u00e0. Il piano terra \u00e8 in pietra, con due finestre murate quadrangolari (una su ogni lato visibile) e una porta a sesto acuto su Via Cavour, una delle poche vestigia gotiche del palazzo. Il piano nobile \u00e8 l'unica parte della facciata che conserva le finestre originali con la cornice in ardesia; le sovrastano le finestre ovali e il cornicione. Al di sopra del livello del tetto, la costruzione svetta per un'altezza comparabile a quella inferiore, con in cima quattro aperture centinate (una per lato). La sommit\u00e0, prima merlata, fu decorata a fine '500 con una fascia a forma di balaustra, sovrastata da quattro sfere con sostegno. \nUno studio di qualche anno fa compiuto dall'avv. Cosimo Costa, presidente della sezione ingauna dell'IISL, era giunto a stabilire i criteri di riconoscimento dell'antichit\u00e0 delle torri di Albenga (un tempo quasi cento, ora molte meno). Applicandoli alla torre d'angolo di palazzo Peloso Cepolla, essa risulta essere una delle ultime per realizzazione tra quelle che sono arrivate fino a noi. \nNell'arco del solo XIII secolo, infatti, lo stile delle torri si \u00e8 evoluto considerevolmente, tanto da rendere semplice individuare il periodo di ognuna. I basamenti a conci di pietra rustica nei primi decenni del 'Duecento erano molto alti, giungendo anche alla met\u00e0 dello sviluppo verticale della costruzione, ed erano formati da bugne di dimensioni alquanto grandi, ad uso pi\u00f9 difensivo. Nel corso dello stesso secolo ognuno di questi parametri and\u00f2 invertendosi, con basamenti pi\u00f9 bassi, formati da pietre pi\u00f9 lavorate e pi\u00f9 piccole, ad uso maggiormente ornamentale. Ad esempio, la torre Della Lengueglia-Costa, una delle pi\u00f9 antiche (ormai mozza nella sua parte di mattoni ed inglobata nel retro dell'omonimo palazzo) ha un basamento di oltre 12 metri formato da bugne rustiche; quella Peloso Cepolla, invece, ha uno zoccolo di pietre lavorate alto circa sei metri: risulta essere quindi degli ultimi decenni del '200. \nLa facciata su via Cavour.\nSul lato che si affaccia su via Cavour \u00e8 ancora visibile il muro medievale, integrato in alcuni punti con le modifiche secentesche e ottocentesche, che rende l'idea di come potesse presentarsi il palazzo fino ai grandi lavori di Prospero Cepolla. \u00c8 composto, partendo da sinistra, dalla torre, una casa medievale del XIV secolo, un muro di epoca successiva che chiude lo spazio un tempo occupato da una via, un corpo di mattoni del XV secolo ricoperto da affreschi. Su quest'ultimo fa mostra di s\u00e9 una bella quadrifora (la stessa che si vede dall'interno nella sala dei Filosofi) ma soprattutto sono da apprezzare gli affreschi, quasi tutti non identificabili a causa dei pezzi mancanti ma con colori ancora vivissimi. Si riconoscono figure in piedi nella parte inferiore e in cima un fregio che rappresenta un corteo. Se il prospetto su piazza san Michele versa in cattive condizioni, questo \u00e8 letteralmente fatiscente: finestre murate sono in realt\u00e0 riempite con mattoni disposti in modo disordinato e delle crepe preoccupanti lo attraversano in lungo e in largo, suggerendo la necessit\u00e0 di un massiccio intervento di restauro.\nPiano terra.\nIl pianterreno \u00e8 quello che pi\u00f9 \u00e8 stato interessato dalle modifiche secentesche dopo il piano nobile, anche per motivi strutturali (i muri portanti devono sostenere quelli dei piani superiori). Alcune stanze di botteghe hanno parche decorazioni; quasi tutte presentano uno stemma Cepolla In pietra (una particolarit\u00e0 \u00e8 una sala su via Cavour in cui il blasone in pietra \u00e8 incassato nel muro capovolto, con le cipolle che \"pendono\" all'ins\u00f9).\nL'atrio secentesco ha tre pilastri che reggono arcate sostenenti la volta; ad oggi non sono pi\u00f9 agibili gli ingressi laterali e ci si pu\u00f2 accedere solo da piazza san Michele. In fondo, allineato con il portone, c'\u00e8 lo scalone con l'affresco dell'imperatore Proculo sulla parete di sfondo del primo pianerottolo. Sulla destra si apre il cortile (una rarit\u00e0 per un palazzo ingauno), ad oggi occupato dal retro di una bottega, che d\u00e0 luce all'atrio. \u00c8 da sottolineare come la residenza dei Cepolla, in una citt\u00e0 con tanti illustri esempi di scalone d'onore (cito solo ad esempio il prospiciente palazzo Costa-Della Lengueglia o i palazzi Rolandi-Ricci e Borea-Ricci), abbia uno scalone piuttosto elementare, con tre fughe con volta a botte intervallate da due pianerottoli e corrimano in ferro, in contrasto con la sua magnificenza.\nNell'atrio sono conservati cimeli del Museo Navale Romano, tra cui l'importante campana subacquea utilizzata durante le prime operazioni di recupero su navi romane. L'affresco dell'imperatore usurpatore Proculo (da cui i Cepolla pretendevano discendenza), restaurato nel 1960, \u00e8 nuovamente quasi illeggibile.\nPiano nobile.\nLe sale del piano nobile sono riccamente decorate; alcune, purtroppo, versano in cattive condizioni a causa dell'umidit\u00e0 o della mancanza di restauri.\nAtrio.\nLa prima sala che si incontra provenendo dallo scalone \u00e8 l'atrio, cui si accede passando sotto un arco con gli stemmi Cepolla, Costa (illustre famiglia ingauna cui apparteneva Teodora moglie di Prospero Cepolla, colui che accorp\u00f2 il palazzo nel '600) e Doria (famiglia della madre di Prospero, Bianca). Sulla parete destra \u00e8 rappresentata una flotta davanti ad Albenga (si riconosce l'Isola Gallinara, forse il dipinto rappresenta la flotta mercantile dei Cepolla), mentre la sinistra \u00e8 aperta con una loggia a due arcate sul cortile interno. Nel centro della volta \u00e8 rappresentata una figura femminile con spighe di grano in mano, identificabile come Cerere o l'Estate. Infine, in una lunetta della volta \u00e8 rappresentata una citt\u00e0 che, dato l'alto numero di torri, \u00e8 probabilmente l'Albenga dell'epoca.\nSala del Figliol Prodigo.\nSenza dubbio la sala di maggior importanza dal punto di vista decorativo, prende il nome dall'affresco del XVII secolo nel riquadro centrale della volta: vi \u00e8 infatti dipinta la scena del ritorno del figlio, tratta dalla famosa parabola di Ges\u00f9 Cristo, nel momento in cui il padre (con lo sguardo rivolto verso lo spettatore e le sembianze del committente Prospero) mette l'anello al dito del figlio ritrovato. Quattro ovali nella volta rappresentano altre scene della parabola: uno \u00e8 purtroppo illeggibile, mentre negli altri si pu\u00f2 riconoscere il figlio che va con le prostitute, che partecipa ad un banchetto e che fa da guardiano ai porci. L'apparato decorativo continua riccamente anche sulle pareti, dove sono rappresentate scene naturalistiche con caccia al cinghiale, al leone e allo struzzo e due di battaglia navale. Sui tre muri senza le finestre, tutte le porte hanno cornici modanate e scolpite d'ardesia, con lo stemma Doria abraso, e sovrastate da busti di personaggi dell'et\u00e0 classica (presenti anche nella Sala delle Anfore): procedendo da sinistra, sono rappresentati Faustina, Vespasiano, Scipione, Marco Antonio, Alessandro e Giulio Cesare.\nNella parete sulla sinistra dall'ingresso si apre lo splendido camino del '600, anch'esso in ardesia e nello stile delle porte. La struttura \u00e8 costituita da un architrave con fregio floreale e al centro l'arma matrimoniale Cepolla-Doria che poggia su due colonne riccamente decorate e sovrastato da cornucopie, due cuspidi sormontate da sfere e la Fortuna che cavalca un delfino sopra lo stemma Cepolla.\nSala della loggetta o della Farmacia.\nDal portale a sinistra del camino si accede a una saletta che conserva una pregevolissima serie di vasi da farmacia in ceramica di Albisola azzurra e bianca (tra cui i cosiddetti \"stagnoni\") provenienti dalla Farmacia dell'Ospedale di Albenga, databili tra il XVII e il XVIII secolo, decorati con scene varie, stemmi e i nomi dei medicamenti contenuti. In ceramologia si chiama stagnone, o idria, un tipo di vaso grande e con due anse, munito di rubinetto collocato nella bocca di un mascherone, destinato alla conservazione delle \u201cacque\u201d, i medicamenti liquidi. Lo stagnone \u00e8 il pezzo pi\u00f9 grande tra le tipologie delle ceramiche di farmacia, e la sua ampia superficie consente una decorazione pittorica pi\u00f9 estesa e scenografica; questa caratteristica l'ha fatto diventare nel tempo un'opera decorativa oltre che funzionale. Le idrie in questione hanno inoltre le insegne araldiche dei farmacisti dell'ospedale; la maggior parte di esse porta dipinto il blasone dei Giorgi (troncato: nel 1\u00b0 d'oro, all'aquila al naturale incoronata dello stesso; nel 2\u00b0 scaccato d'argento e di rosso), famiglia con una lunga tradizione all'interno della suddetta farmacia. \nNel 2013 un ricercatore della sezione ingauna dell'Istituto ha notato in un catalogo d'asta di Milano un'idria simile ai pezzi della serie gi\u00e0 di propriet\u00e0 dell'IISL ed esposta nella sala della loggetta. Il vaso \u00e8 stato quindi tempestivamente acquistato e portato nel palazzo.\nLa volta della stanza \u00e8 a lunette, cinque per ogni lato lungo. La luce \u00e8 data alla stanza da una bella bifora centinata che si affaccia sul cortile e che d\u00e0 il nome alla sala.\nSala delle Anfore.\nQuesta sala, che \u00e8 la pi\u00f9 ampia del piano di rappresentanza, prende il nome dalle numerose anfore provenienti dal relitto romano di una nave oneraria e facenti parte del Museo Navale Romano, che qui sono conservate. La decorazione rimasta si limita a busti del mondo classico in continuit\u00e0 con l'adiacente sala del Figlio Prodigo. Essi rappresentano, in senso orario dalla parete opposta alle anfore, Annibale, Claudio, Ottaviano, due volte Pertinace e un personaggio non ancora identificato. Da una porta si accede a una saletta con un modesto fregio ottocentesco sul soffitto, di scarso interesse artistico.\nCappella.\nRipassando dall'atrio diretti all'appartamento neoclassico, davanti alle scale che portano al secondo piano si apre la cappella del palazzo. Essa, come \u00e8 attestato da un'iscrizione all'interno, fu costruita o quantomeno rimaneggiata nel 1600, in occasione del Giubileo. \u00c8 illuminata da una finestra a lunotto sulla parete di fondo, sopra l'altare, e presenta affreschi su tutte le pareti e sulla volta. Sfortunatamente, sono stati alquanto rovinati a causa di intonacature successive, attestate dalle scalfitture sulle pareti e motivate dal gusto o da epidemie. Tuttavia, sono perfettamente riconoscibili le figure dipinte, tre per ogni lato, che rappresentano i quattro Evangelisti e due angeli, a figura piena. Questi ultimi occupano i due posti pi\u00f9 vicini all'altare mentre, dall'ingresso, sulla sinistra vi sono Matteo e Giovanni, sulla destra Marco e Luca; sono tutti riconoscibili perch\u00e9 accompagnati ai piedi dagli elementi del tetramorfo. Al centro della volta a botte \u00e8 raffigurato il Padreterno; l'altare conserva alcune pregevoli formelle marmoree provenienti dagli scavi della cattedrale.\nSala dell'Eneide.\nQuesta stanza, che fa parte dell'appartamento sette-ottocentesco del primo piano (formato da tre sale a cui si accede separatamente dall'atrio) ne rappresenta l'ingresso. Nel centro della volta, in un grande riquadro, \u00e8 rappresentato l'episodio di Enea e il ramo d'oro, tratto dal libro VI dell'opera di Virgilio. Nell'affresco, che probabilmente ha un alto valore simbolico (come anche quello della sala successiva), un putto regge lo stemma Peloso nell'angolo in basso a destra. Sulle pareti, le quattro cornici sovrapporta rappresentano quattro scene dell'Eneide: dall'ingresso in senso orario, l'accampamento greco fuori da Troia, la morte di Laocoonte, l'ingresso del Cavallo di Troia nelle mura e il suicidio di Didone. \u00c8 interessante notare come Laocoonte sia copiato in tutto e per tutto dal celeberrimo gruppo del Cortile del Belvedere ai Vaticani e come, essendo stato dipinto prima del '900, rappresenti il braccio destro del sacerdote teso verso il cielo, e non col gomito piegato. Finisce la decorazione un caminetto in stile neoclassico di marmo bianco nella parete opposta alle finestre.\nSala delle Metamorfosi.\nAl centro della volta di questa seconda stanza, in un riquadro che segue la forma delle lunette, vi \u00e8 un affresco che rappresenta Giasone e il Vello d'Oro, con intorno altri richiami al mito degli Argonauti. Sempre nel dipinto, un cartiglio con iscrizioni legate alla Cabala, non ancora decifrate. Il nome della sala, tuttavia, proviene dai quattro riquadri sovrapporta con scene tratte dal capolavoro di Ovidio. Rivolgendosi verso la sala dell'Eneide, quello sulla destra rappresenta il mito del ratto d'Europa. A seguire, in senso orario, Apollo e Dafne, Narciso (raffigurato in modo inusuale in quanto si specchia in piedi appoggiato a una lancia) e Ippomene che riceve da Venere le mele delle Esperidi. Come nel caso del Laocoonte della sala precedente, c'\u00e8 da fare un'interessante osservazione sul dipinto del ratto d'Europa. Vi \u00e8 infatti nel riquadro un esempio di somiglianza cos\u00ec precisa con un'opera famosa da poter essere soltanto una copia, e non solo un'ispirazione, se si confronta con le tele del pittore Francesco Albani, attivo nel '600, che produsse nella sua lunga carriera varie versioni dello stesso quadro. Il bolognese, che inizi\u00f2 la serie di ratti d'Europa nel 1612 con quello commissionato dal marchese di baldacchino Patrizio Patrizi, segu\u00ec alla lettera le fonti letterarie classiche. Dalle Metamorfosi ricav\u00f2 la descrizione del toro-Giove e la presenza di Mercurio che secondo Ovidio \u00e8 suo complice, mentre leggendo gli \"Amori di Leucippe e Clitofonte\" intu\u00ec la posizione di Europa, con un braccio teso verso le ancelle, girata all'indietro verso di loro a terra, col seno scoperto, seduta sul dorso del toro e non a cavallo di esso. Tutti particolari che coincidono alla lettera con ci\u00f2 che dice Tazio in quest'opera: \u00abLa fanciulla sedeva in mezzo al dorso del toro, non a cavalcioni, ma sul fianco, i piedi riuniti verso destra, tenendosi afferrata con la sinistra a un corno, come un auriga alle briglie\u00bb. Poi, Tazio descrive anche il colore rosso del peplo, il mantello, e che veniva usato come vela. Infine, il particolare di una delle ancelle con le braccia sollevate, che \u00e8 presente in tutte le tele, insieme a Eros che tira Giove con una ghirlanda di fiori. Tra le versioni dell'Albani, \u00e8 meno probabile una \u00abispirazione\u00bb a quella degli Uffizi, mentre quelle dell'Hermitage e di Roma sono quasi uguali; la posizione del corpo di Europa nell'affresco, tuttavia, \u00e8 quella della versione conservata in Russia. \nSala degli Amorini.\nL'ultima sala dell'appartamento neoclassico, un tempo accessibile dalla seconda, \u00e8 ora chiusa da quel lato. Risulta quindi separata dalle altre due sale coeve ed \u00e8 raggiungibile solo dalla porta sul muro opposto alla sala delle Metamorfosi, ovvero dalle stanze dell'Istituto Internazionale Studi Liguri: \u00e8 infatti una delle tre stanze che ne conservano l'archivio storico, ed \u00e8 pertanto difficilmente accessibile. \u00c8 probabile che fosse la camera da letto dell'appartamento privato del piano nobile, considerato il ridotto apparato decorativo e il suo soggetto. Nel centro della volta sono raffigurati dei puttini, figure che si ripetono anche nelle due cornici sovrapporta a monocromo: sulla porta verso l'archivio, gli amorini trainano due amanti, mentre su quella verso la sala delle Metamorfosi trainano un'urna e giocano.\nSecondo piano.\nIl secondo piano del palazzo, nonostante l'importanza delle decorazioni della Sala dei Filosofi, non nasce come un ulteriore piano nobile nell'intervento di rifacimento del conte Prospero, anzi: \u00e8 proprio la parte che rende pi\u00f9 evidente la preesistenza di strutture medievali. I pavimenti, nell'intento di alzare i soffitti del piano sottostante a scopo di rappresentanza, sono stati di conseguenza innalzati fin quasi al livello dei precedenti soffitti del secondo: il piano si \u00e8 trasformato quindi in una sorta di sottotetto, accessibile con una scala angusta e senza un'uniformit\u00e0 generale, con differenze di livello tra i pavimenti delle varie stanze.\nPrima sala.\nProvenendo dalle scale, si raggiunge per prima una sala adibita a deposito di scarso interesse artistico. Tuttavia, sono presenti alcuni elementi decorativi risalenti all'epoca di Prospero, cosa singolare per il secondo piano. Tra gli altri, curioso \u00e8 l'architrave interno di una finestra con l'arme matrimoniale Cepolla-Doria: \u00e8 infatti lo stesso stemma, in piccolo, di quello che si vede sul grande camino della sala del Figliol Prodigo, il quale \u00e8 per\u00f2 abraso e illeggibile: utile \u00e8 quindi il confronto tra i due.\nSala dei Filosofi.\nDi grandissima importanza pittorica \u00e8 il fregio continuo che corre lungo tutte e quattro le pareti di questa sala. Realizzato nel tardo XV secolo, \u00e8 formato da volute floreali intervallate da putti che ci si arrampicano o reggono cesti colmi di frutta; sono presenti medaglioni con i ritratti di filosofi (da cui il nome della sala) con il nome sottostante; i cartigli rendono riconoscibili i personaggi di Avicenna, Galeno e Platone. Vista l'appartenenza per millenni della fisica al campo della filosofia, non c'\u00e8 da stupirsi se si trovano affiancati a Platone, il quale tra l'altro ragion\u00f2 anche di medicina, due dotti principalmente medici come Avicenna e Galeno. Il fregio era un tempo posto immediatamente sotto un soffitto a travi; a causa della variazione di livello della stanza si trova ora a circa un metro dal pavimento. Questo snaturamento della sala originaria, che ha da un lato mandato per sempre perduto il soffitto, dall'altro consente dall'altro di ammirare pi\u00f9 da vicino questa lunga teoria di piante, ritratti e putti, unita con l'altro pregevole dipinto della stanza, ovvero l'annunciazione nel vano della quadrifora, anch'essa un tempo posta a un'altezza superiore. Questa finestra, che ha un oculo sopra i quattro archetti, ha un vano ad arcata unica; nella lunetta che si viene a creare sono visibili, purtroppo entrambi con i volti cancellati, l'Arcangelo Gabriele a sinistra dell'apertura circolare, contornata da una ghirlanda, e la Vergine a destra, intenta nella lettura della Parola come nell'iconografia tradizionale.\nL'archivio.\nAll'interno del piano nobile, nella stanza d'angolo nella torre e nelle due sale successive (la seconda stanza d'archivio e la Sala degli Amorini), \u00e8 collocato l'Archivio Storico Ingauno, raccolto e conservato dall'IISL. Esso conserva, oltre ai carteggi della sezione ingauna dell'Istituto, anche quelli di numerose famiglie storiche di Albenga e Alassio: gli archivi Peloso Cepolla, Cepollini, Costa del Carretto, Rolandi Ricci, d'Aste e Campanella Balduzzi. Inoltre, nell'ultima sala, sono custoditi l'antico archivio dell'Ospedale di Albenga e quello Comunale, in volumi in cuoio con lo stemma della citt\u00e0."}
{"id": "2932936", "revid": "228587", "url": "https://it.wikipedia.org/wiki?curid=2932936", "title": "Assedio di Taormina (904-906)", "text": ""}
{"id": "2932937", "revid": "640389", "url": "https://it.wikipedia.org/wiki?curid=2932937", "title": "Sirjan", "text": "S\u012brj\u0101n (farsi \u0633\u064a\u0631\u062c\u0627\u0646) \u00e8 una citt\u00e0 dello shahrest\u0101n di Sirjan, circoscrizione Centrale, nella provincia di Kerman. Aveva, nel 2006, una popolazione di 167.014 abitanti. Si trova tra la parte meridionale dei monti Zagros e il massiccio Hazaran. \u00c8 un centro di produzione di pistacchi ed \u00e8 famosa per i suoi tappeti."}
{"id": "2932938", "revid": "1442080", "url": "https://it.wikipedia.org/wiki?curid=2932938", "title": "Chos\u014fn Inmin Kun Konggun", "text": "La Forza Aerea del Popolo Coreano () \u00e8 l'attuale aeronautica militare della Corea del Nord e parte integrante delle Forze armate della Corea del Nord. \u00c8 la seconda pi\u00f9 grande componente delle Forze armate della Corea del Nord con una stima di 70.000 militari e 1620 aeromobili di diverso tipo, per lo pi\u00f9 di origine sovietica e cinese.\nStoria.\nEssa nacque il 20 aprile 1947 e, pur mantenendo la denominazione tradizionale ispirata a quella della Repubblica Popolare Cinese, il 20 agosto 1948 divent\u00f2 autonoma dall'esercito e prese ad ispirazione l'organizzazione e le dottrine operative sovietiche. Come obiettivo primario si pose la difesa dello spazio aereo e del territorio nazionale, assumendo quale ruolo secondario l'appoggio tattico all'esercito e alle forze navali.\nSviluppo.\nContestualmente inizi\u00f2 il riequipaggiamento ad opera dell'Unione Sovietica che forn\u00ec inizialmente il materiale di volo utile per la formazione dei piloti, come i Polikarpov Po-2 Mule egli Yakovlev Yak-18 Max. Una parte dell'addestramento, comunque, si svolse in URSS e Cina.\nContestualmente all'allestimento di scuole di volo sul territorio nazionale, giunsero nuovi aeroplani: aerei d'attacco Ilyushin Il-10 Beast, caccia Lavochkin La-9 Fritz e Yakovlev Yak-9 Frank.. Fu con questo equipaggiamento che la forza aerea giunse alla decisione di invadere la Corea del Sud il 25 giugno 1950. Con l'eccezione degli addestratori Yak-18, il materiale di volo nordcoreano era tutto superato e per questo motivo inizialmente furono compiute soprattutto, missioni notturne. L'aviazione si specializz\u00f2 in missioni di \"night harassment\", cio\u00e8 sortite di disturbo mediante i Po-2 e, in misura minore, con gli Yak-18 armati con bombe di piccolo calibro. Ad opporsi alla Joseon Inmingun Gong Gun vi erano le forze aeree che avevano aderito alla risoluzione delle Nazioni Unite, con la leadership statunitense, che disponevano di aeroplani ed elicotteri moderni e la forza aerea nordcoreana, per operare con un minimo di sicurezza, fu costretta a basarsi su aeroporti in territorio cinese.\nNaturalmente Pyongyang aveva fatto conto sull'appoggio sovietico che si concretizz\u00f2 nell'invio degli allora modernissimi caccia Mikoyan-Gurevich MiG-15 Fagot, inizialmente con piloti russi.\nQuando il 27 luglio 1953 si arriv\u00f2 alla sospensione delle ostilit\u00e0, la forza aerea nordcoreana poteva contare su svariate centinaia di MiG-15bis Fagot-B e biposto MiG-15UTI Midget. Questi aerei rimasero in servizio di prima linea fino alla fine degli anni Cinquanta e l'inizio dei Sessanta, finch\u00e9 furono sostituiti dai MiG-17 Fresco, mentre gli esemplari biposto rimasero in servizio ancora per almeno un ventennio.\nAll'inizio degli anni Sessanta furono consegnati 24 bombardieri tattici Ilyushin Il-28 Beagle cui si aggiunsero oltre 50 Harbin H-5, cio\u00e8 la loro versione costruita su licenza in Cina.\nNel 1961 vi fu la prima firma di un contratto di mutua assistenza in campo militare con l'URSS, a seguito del quale arrivarono Mikoyan-Gurevich MiG-19 Farmer e Mikoyan-Gurevich MiG-21 Fishbed nelle versioni MiG-21F-13 e MiG-21U; nel 1968 si aggiunsero i MiG-21PFM.\nL'Embargo internazionale.\nCon la denuncia da parte di Pyongyang del trattato di non proliferazione nucleare, il 12 marzo 1993 le Nazioni Unite decretavano un embargo e anche la Russia sospendeva le forniture. Alla fine degli anni Novanta vi \u00e8 stata una richiesta coreana per ottenere parti di ricambio per i MiG-29; i ricambi sono arrivati ma il 55\u00ba Reggimento delle Guardie di Kumsong su due squadriglie, parte della I Divisione da Combattimento di Sunchon, attualmente avrebbe solo 15 aeroplani in linea, dei quali cinque operativi, a rotazione, mentre gli altri 10 sono sottoposti a manutenzione. Impossibile dire se l'ulteriore ventina di aerei citati da diverse agenzie siano esistiti veramente, ma \u00e8 probabile che il dato si basi su una previsione di fornitura che nella realt\u00e0 non si \u00e8 verificata.\nL'ultima consegna della quale si abbia notizia certa \u00e8 avvenuta negli anni Novanta. La Corea del Nord, infatti, aveva trattato la cessione di 40 MiG-21bis di seconda mano firmando un contratto del valore di circa otto milioni di dollari con la Agroplast della Repubblica Ceca. La Agroplast avrebbe dovuto acquistare gli aerei dalla kazaka Uralsk Metallist Plant che li aveva acquistati dal ministero della difesa del Kazakistan per poi demolirli. Il negoziato si \u00e8 svolto all'insaputa del governo ed il ministro degli esteri Tokayev, quando sei MiG-21 kazaki sono stati intercettati a Baku, in Azerbaigian, e sequestrati, ha dichiarato di aver scoperto che vi erano gi\u00e0 state 5 consegne per un totale di 30 aerei.\nIn precedenza vi erano stati tentativi analoghi di triangolazione con la connivenza del governo della Sierra Leone che, nel 1997, aveva richiesto al Kazakistan di acquistare 133 MiG-21bis ed a seguito del rifiuto, analoga richiesta era stata fatta tramite il Per\u00f9, con lo stesso esito; si \u00e8 parlato anche di ulteriori tentativi ma Tokayev non ha precisato con la complicit\u00e0 di quali paesi. Oggi la linea di MiG-21 \u00e8 valutabile in 106 aerei, con la possibilit\u00e0 di un massimo di 150.\nC'\u00e8 da registrare anche una richiesta alla Cina per l'acquisto di cacciabombardieri Xian JH-7, ma Pechino ha preferito rispettare l'embargo e non se ne \u00e8 fatto nulla.\nLo scandalo degli elicotteri Hughes.\nLe prime immagini di elicotteri statunitensi Hughes con insegne nordcoreane, apparvero in Occidente soltanto il 27 luglio 2013, in occasione della parata militare tenuta a Pyongyang per celebrare i 60 anni dall'armistizio che pose fine alla guerra tra la Corea del Nord e quella del Sud.\nLa loro vicenda si pu\u00f2 ricostruire cos\u00ec: tra il 1983 ed il 1985 agenti nordcoreani avevano contattato la Delta Avia GmbH tedesca, un'azienda controllata dalla californiana Associates Industries dei fratelli Semler che, tra l'altro, distribuiva gli elicotteri Hughes. I nordcoreani richiesero 100 tra MD-500D e MD-500E pi\u00f9 uno o due H-300C (per valutare l'opportunit\u00e0 di acquistare in seguito anche questo tipo pi\u00f9 leggero), per un valore di circa 40 milioni di dollari. La Delta Avia richiese gli elicotteri alla Hughes di Mesa, negli Stati Uniti, ufficialmente per venderli ad un operatore nigeriano e invece furono trasportati, via mare, a Hong Kong dove una nave sovietica li trasfer\u00ec in Corea del Nord.\nLe autorit\u00e0 americane scoprirono il traffico quando erano gi\u00e0 stati consegnati 87 elicotteri e sequestrarono i 13 mancanti; incidenti e difficolt\u00e0 di manutenzione hanno in seguito ridotto la flotta nordcoreana a circa 60 macchine.\nAeromobili in uso.\n\"Sezione aggiornata annualmente in base al World Air Force di Flightglobal del corrente anno. Tale dossier non contempla UAV, aerei da trasporto VIP ed eventuali incidenti accorsi durante l'anno della sua pubblicazione. Modifiche giornaliere o mensili che potrebbero portare a discordanze nel tipo di modelli in servizio e nel loro numero rispetto a WAF, vengono apportate in base a siti specializzati, periodici mensili e bimestrali. Tali modifiche vengono apportate onde rendere quanto pi\u00f9 aggiornata la tabella.\""}
{"id": "2932940", "revid": "599013", "url": "https://it.wikipedia.org/wiki?curid=2932940", "title": "Glen Fitzpatrick", "text": "Carriera.\nEsord\u00ec in League of Ireland nelle file dell'UCD in data 16 ottobre 1998 contro lo Shamrock Rovers; in precedenza aveva militato nelle nazionali giovanili irlandesi (Under-15, 16, 17 e 18).\nNella stagione 2001-2002 Fitzpatrick gioc\u00f2 nell'Athlone Town in First Division. L'anno successivo gioc\u00f2 per un breve periodo nel Glenavon (Irlanda del Nord) e marc\u00f2 due gol al debutto.\nPoco dopo si trasfer\u00ec nello Shamrock Rovers, club pi\u00f9 titolato d'Irlanda; con la maglia degli \"Hoops\", oltre ad un buon bottino di reti in campionato, Fitzpatrick trov\u00f2 la rete anche in Europa: nell'edizione 2003 della Coppa Intertoto infatti segn\u00f2 ai polacchi del Odra Wodzis\u0142aw. Complessivamente collezion\u00f2 quattro presenze europee.\nNel 2004 si trasfer\u00ec allo Shelbourne: con questa maglia and\u00f2 a segno sia nel secondo turno di qualificazione alla UEFA Champions League sia nel primo turno di Coppa UEFA.\nNel 2006 si trasfer\u00ec al Drogheda United e - pur non giocando da titolare - l'anno successivo vinse il titolo nazionale (2007).\nA fine luglio 2007 ha firmato per il St Patrick's Athletic, squadra con cui ha totalizzato 63 presenze e 4 reti. Con i \"Pats\" ha nuovamente giocato in Coppa UEFA. Nel suo periodo nei \"Saints\" \u00e8 tristemente ricordato per essere collassato in campo nel prepartita di un incontro di campionato contro il Bohemians; trasportato all'ospedale, si \u00e8 poi ripreso.\nNel gennaio 2010 \u00e8 tornato a vestire la maglia del Drogheda United."}
{"id": "2932941", "revid": "46291", "url": "https://it.wikipedia.org/wiki?curid=2932941", "title": "Agave aurea", "text": "Agave aurea \u00e8 una pianta succulenta appartenente alla famiglia delle Asparagaceae, endemica del Messico."}
{"id": "2932942", "revid": "339392", "url": "https://it.wikipedia.org/wiki?curid=2932942", "title": "Aeronautica militare popolare della Corea", "text": ""}
{"id": "2932944", "revid": "339392", "url": "https://it.wikipedia.org/wiki?curid=2932944", "title": "Aeronautica militare della Corea del Nord", "text": ""}
{"id": "2932945", "revid": "339392", "url": "https://it.wikipedia.org/wiki?curid=2932945", "title": "Korean People's Army Air Force", "text": ""}
{"id": "2932950", "revid": "339392", "url": "https://it.wikipedia.org/wiki?curid=2932950", "title": "Aeronautica militare nordcoreana", "text": ""}
{"id": "2932951", "revid": "339392", "url": "https://it.wikipedia.org/wiki?curid=2932951", "title": "Korean People's Air Force", "text": ""}
{"id": "2932952", "revid": "1573940", "url": "https://it.wikipedia.org/wiki?curid=2932952", "title": "Zeydabad", "text": "Zeyd\u0101b\u0101d (farsi \u0632\u06cc\u062f\u0622\u0628\u0627\u062f) \u00e8 una citt\u00e0 dello shahrest\u0101n di Sirjan, circoscrizione Centrale, nella provincia di Kerman. Aveva, nel 2006, una popolazione di 5.314 abitanti. "}
{"id": "2932957", "revid": "1573940", "url": "https://it.wikipedia.org/wiki?curid=2932957", "title": "Najafshahr", "text": "Najafshahr (farsi \u0646\u062c\u0641\u200c\u0634\u0647\u0631) \u00e8 una citt\u00e0 dello shahrest\u0101n di Sirjan, circoscrizione Centrale, nella provincia di Kerman. Aveva, nel 2006, una popolazione di 6.768 abitanti. "}
{"id": "2932960", "revid": "287204", "url": "https://it.wikipedia.org/wiki?curid=2932960", "title": "Serie B 1986-1987 (calcio femminile)", "text": "L'edizione 1986-1987 \u00e8 stata la diciottesima edizione del campionato di Serie B femminile italiana di calcio. \u00c8 stato il primo campionato di Serie B della nuova gestione F.I.G.C. in ambito Lega Nazionale Dilettanti.\nStagione.\nVariazioni prima dell'inizio del campionato:\nfusione:\ncambio di denominazione e sede:\nhanno rinunciato al campionato di Serie B (inattive):\nha rinunciato al campionato di Serie B per iscriversi alla Serie C Regionale:\nsociet\u00e0 non avente diritto ammessa in Serie B:\nFormula.\nVi hanno partecipato 29 squadre divise in tre gironi. La prima classificata di ognuno dei tre gironi viene promossa in Serie A. Le ultime tre classificate di ognuno dei tre gironi vengono retrocesse nei rispettivi campionati regionale di Serie C.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:\nGirone C.\nClassifica finale.\nLegenda:\nNote:"}
{"id": "2932962", "revid": "1629429", "url": "https://it.wikipedia.org/wiki?curid=2932962", "title": "William Campbell", "text": ""}
{"id": "2932963", "revid": "767487", "url": "https://it.wikipedia.org/wiki?curid=2932963", "title": "Bufere", "text": "Bufere \u00e8 un film del 1953 diretto da Guido Brignone.\nTrama.\nPerugia, Antonio Sanna, chirurgo affermato, conduce una vita serena con la moglie Maria ed il figlio Mario. Una sera assiste a uno spettacolo in cui si esibisce una coppia di acrobati Daisy e Sergio con il nome di Parnell Brothers. In un difficile esercizio, uno dei due atleti cade e si ferisce. Il chirurgo, invitato ad occuparsi del caso, riesce a salvare il malcapitato grazie a un rischioso intervento chirurgico. Durante la degenza dell'atleta, la sua bella e giovane partner in poco tempo riesce a entrare in confidenza con il chirurgo e intraprende una relazione con lui.\nMaria, la moglie non tarda ad accorgersene e decide di lasciarlo, tornando a vivere con sua madre, mentre la relazione tra il chirurgo e l'acrobata diventa di dominio pubblico e rischia di trasformarsi in uno scandalo quando lo stimato professionista, avendo perso calma e concentrazione, commette un errore chirurgico ed \u00e8 costretto a dimettersi dalla clinica nella quale lavora.\nA questo punto interviene Maria: temendo di perdere per sempre suo marito, ormai deciso ad abbandonare tutto e a partire con l'amante, invita quest'ultima a un chiarimento invitandola a bordo della sua auto. Accecata dalla disperazione, la donna lancia l'automobile in una corsa sempre pi\u00f9 veloce, fino a perderne il controllo in una discesa pericolosa, provocando un incidente in cui l'amante perde la vita e lei stessa rimane gravemente ferita. Salvata da un'operazione eseguita dallo stesso Antonio, la donna riconquista finalmente l'amore di suo marito.\nProduzione.\nCo-prodotto con la Francia, il film \u00e8 ascrivibile al filone dei melodrammi sentimentali comunemente detto \"strappalacrime\", genere cinematografico molto in voga in quegli anni tra il pubblico italiano (poi ribattezzato dalla critica con il termine \"neorealismo d'appendice\").\nIl film venne girato per gli interni a Roma negli studi della Titanus e per gli esterni a Perugia e nei suoi dintorni.\nDistribuzione.\nIl film venne distribuito nel circuito cinematografico italiano il 6 febbraio 1953.\nIn Francia arriv\u00f2 nelle sale il 29 maggio 1953, con il titolo \"Fille dangereuse\"."}
{"id": "2932964", "revid": "1573940", "url": "https://it.wikipedia.org/wiki?curid=2932964", "title": "Erveo Francopoulo", "text": "Biografia.\nSecondo Amato di Montecassino Erveo insieme ad altri mercenari normanni combatt\u00e9 per l'Impero bizantino sotto il comando di Giorgio Maniace contro i musulmani in Sicilia nel 1038-1040. Tra il 1040 e 1042, partecip\u00f2 alla campagna in Puglia; fece parte del gruppo di cavalieri che, al principio del 1043, partecip\u00f2 al parlamento generale dei baroni Longobardi e Normanni indetto a Melfi da Guaimario V, principe Longobardo di Salerno, da Rainulfo Drengot, Conte di Aversa, e da Guglielmo I d'Altavilla. Erveo ricevette come premio per i suoi servigi il territorio intorno ad Avellino: secondo la cronaca di Leone Marsicano, Erveo divent\u00f2 signore di \"Grigentum\", da intendere come \"Frigentum\" (attuale Frigento); secondo Amato di Montecassino ebbe invece Argyneze, localit\u00e0 non identificabile. I Normanni tendevano a far coincidere la riorganizzazione religiosa con la giurisdizione amministrativa: Frigento, infatti, era sede vescovile. \nNel 1050 circa fu a capo dei mercenari normanni dell'esercito bizantino di Niceforo Briennio il Vecchio. Nello stesso anno, Erveo e Katakalon Kekaumenos furono sconfitti dai Peceneghi nei pressi del Danubio.\nNel 1056 chiese all'imperatore bizantino Michele VI Bringa (1056-1059) di poter essere elevato al titolo di \"magister officiorum\", ma non gli fu concesso. Erveo si ritir\u00f2 dunque nella sua tenuta nel thema d'Armeniakon. Qui raccolse un seguito di 300 soldati normanni e nella primavera del 1057 marci\u00f2 verso l'Asia Minore orientale, nei pressi del lago di Van. Erveo probabilmente mirava a crearsi un suo stato in quella regione, ed inizi\u00f2 a far guerra contro gli Armeni ed i Selgiuchidi. Dopo un iniziale successo, Erveo fu catturato dall'Emiro di Akhlat, Abu Nasr, che lo risped\u00ec a Costantinopoli in catene. Erveo apparentemente non si riconcili\u00f2 con l'imperatore, ma \u00e8 stato trovato un sigillo che fa capire che ricevette il titolo di \"magister officiorum\", e fu nominato \"vestiarites\" e \"stratelates\" d'Oriente nell'esercito di Isacco I Comneno (1057-1059).\nIl cronista Matteo di Edessa ricorda che nel 1063 circa, i Turchi di Amida corruppero un certo \"Frankabol\", al fine di evitare la guerra. Non siamo per\u00f2 certi se era Erveo, che fu fatto giustiziare dall'imperatore Costantino X Ducas (1059-1067) poco dopo."}
{"id": "2932966", "revid": "287204", "url": "https://it.wikipedia.org/wiki?curid=2932966", "title": "Volley Ball Club Riom Auvergne", "text": "Il Volley Ball Club Riom Auvergne \u00e8 stata una societ\u00e0 pallavolistica femminile francese, con sede a Riom. Dopo aver militato per diversi anni nel massimo campionato francese, la societ\u00e0 \u00e8 fallita nel 2006.\nStoria della societ\u00e0.\nIl Volley Ball Club Riom Auvergne venne fondato nel 1983: originariamente accanto alla squadra femminile, era presente anche una maschile, ed entrambe partecipavano al campionato Nationale 1B. A seguito di problemi economici si decise di proseguire soltanto con le ragazze.\nIn pochi anni la squadra riusc\u00ec ad arrivare nel massimo campionato francese: nel 1991 vince il primo trofeo della sua storia, ossia la coppa di Francia, mentre la vittoria in campionato, dopo averla sfiorato per due volte nel 1991 e 1992, arriva nel 1993. Per tutti gli anni novanta il VBC Riom sar\u00e0 uno dei club pi\u00f9 quotati francesi vincendo altri due scudetti ed un'altra coppa di Francia. Anche nelle competizioni europee si comporta molto bene arrivando a tre finali, di cui due consecutive, in Coppa delle Coppe, ma perdendo in tutte le occasioni.\nLa sconfitta in Coppa di Francia contro il nel 1998 e il terzo posto in campionato nel 2004 saranno gli ultimi podi del club, sempre pi\u00f9 afflitto da problemi finanziari. Al termine della stagione 2005-06, il Volley Ball Club Riom Auvergne viene dichiarato fallito e da allora \u00e8 attivo solo nel settore giovanile."}
{"id": "2932967", "revid": "1543377", "url": "https://it.wikipedia.org/wiki?curid=2932967", "title": "L'ultima canzone (romanzo)", "text": "L'ultima canzone (\"The Last Song\") \u00e8 un romanzo dello scrittore statunitense Nicholas Sparks, pubblicato nel 2009. \u00c8 stato seguito dall'uscita nel 2010 dell'omonimo film \"The Last Song\", diretto da Julie Anne Robinson e interpretato da Miley Cyrus e Liam Hemsworth, nei ruoli di Ronnie e Will.\nTrama.\nVeronica \"Ronnie\" Miller \u00e8 una diciassettenne ribelle che non ha un buon rapporto con nessuno dei suoi genitori, divorziati da anni: n\u00e9 con la madre, Kim, con cui vive a New York (insieme al fratellino Jonah), n\u00e9 tantomeno con il padre Steve, che vive a Wrightsville Beach, in Carolina del Nord. In particolare Ronnie ha un forte risentimento verso il padre, colpevole secondo lei di essersi allontanato dalla famiglia per inseguire le sue aspirazioni di musicista. Per questo motivo Ronnie si rifiuta di riprendere a suonare il pianoforte, cosa che amava fare da bambina con Steve. \nQuando giunge l'estate, Kim decide che i suoi figli la trascorreranno proprio a Wrightsville Beach con il padre, e Ronnie si sente furiosa; quello che ancora non sa \u00e8 che proprio l\u00ec si accinge a vivere i mesi pi\u00f9 emozionanti della sua vita. Una volta arrivata in citt\u00e0, Ronnie fa di tutto per tenersi il pi\u00f9 possibile lontana da casa, iniziando a girovagare per la spiaggia. Qui assiste a una partita di volley e incontra uno dei giocatori, Will Blakelee, che accidentalmente le rovescia una bevanda addosso. Pi\u00f9 tardi, Ronnie si imbatte in Blaze, anche lei una teenager ribelle, con cui fa subito amicizia, tanto da accettare il suo invito a vedere uno spettacolo del fidanzato di lei, Marcus. Quest'ultimo compie dei giochi di prestigio con delle sfere di fuoco e, una volta finito lo show, viene inseguito dalla polizia. Riuscito a fuggire, Marcus tenta di mettere le mani addosso a Ronnie, la quale per\u00f2 riesce a difendersi e a scappare. Una volta tornata a casa, Ronnie vede sulla spiaggia delle uova di tartaruga marina insidiate dai procioni e decide di metterle in salvo, rimanendo a dormire fuori per tenerle d'occhio. Proprio sulla spiaggia rivede Will, e dopo aver trascorso delle notti a chiacchierare con lui e a sorvegliare le uova capisce di essersene innamorata. Will per\u00f2 appartiene a una famiglia molto ricca e potente, che non vede di buon occhio la sua vicinanza con Ronnie, anche se il ragazzo non sembra curarsene. Dopo circa due mesi insieme, Will invita Ronnie al matrimonio di sua sorella, ma la festa viene rovinata dall'irruzione di Marcus, che causa a Ronnie non pochi problemi: infatti i Blakelee sono convinti che la colpa di quanto accaduto sia sua. Ronnie allora, intuendo l'odio dei genitori di Will nei suoi confronti, litiga con lui e decide di lasciarlo. Dopo aver parlato con la sorella del ragazzo per\u00f2 Ronnie torna sui suoi passi e si riconcilia con Will durante un torneo di volley. Pi\u00f9 tardi Ronnie viene a sapere che la sua amica Blaze \u00e8 rimasta ferita durante uno spettacolo con le sfere di fuoco e insieme a Will si precipita in ospedale. Ronnie porta Will a casa sua e gli mostra la vetrata che il padre Steve e il fratello Jonah stanno costruendo per la chiesetta locale, distrutta in seguito a un incendio. Negli ultimi tempi Ronnie ha migliorato il suo rapporto con il padre, ma proprio quando l'estate sta ormai per giungere al termine scopre qualcosa di sconvolgente: Steve ha un cancro allo stomaco e non sopravviver\u00e0 al prossimo inverno; \u00e8 questo il vero motivo per cui sua madre Kim aveva tanto insistito affinch\u00e9 lei e Jonah trascorressero l'estate a Wrightsville Beach. Ronnie \u00e8 disperata, e anche il suo rapporto con Will ne risente, ma alla fine trova la forza di reagire portando a termine, con l'aiuto proprio di Will e di Jonah, la realizzazione della vetrata per la nuova chiesa. Al termine dell'estate, Kim torna a prendere Jonah, ma Ronnie decide di restare al fianco di Steve. Dopo una serie di incomprensioni, Ronnie decide di lasciare Will, il quale parte per una prestigiosa universit\u00e0. Standogli vicino, Ronnie rivaluta il padre, scoprendo tante verit\u00e0 che ignorava, leggendo vecchie lettere e ricominciando a suonare il pianoforte, che per tanto tempo aveva detestato considerandolo la causa del distacco tra lei e Steve. Scopre cos\u00ec che il padre prima che la malattia degenerasse stava componendo per lei un'ultima canzone: Ronnie finisce di comporla e la suona in presenza di Steve. Al funerale di quest'ultimo, Ronnie riconosce i genitori di Will, e spera che anche il suo ex, in realt\u00e0 mai dimenticato, sia presente. Ai due basta poco per riappacificarsi e capire che i sentimenti che provano l'uno per l'altra sono ancora molto forti, ma al termine del loro breve incontro ognuno prende una strada diversa: Will parte per l'Europa, mentre Ronnie torna a New York. La ragazza decide di iscriversi alla Juilliard School per continuare a studiare musica, e la sua felicit\u00e0 \u00e8 massima quando Will la raggiunge dicendole che ha deciso di studiare alla Columbia University di New York per stare con lei."}
{"id": "2932969", "revid": "1048993", "url": "https://it.wikipedia.org/wiki?curid=2932969", "title": "Pierpaolo Zizzi", "text": "Biografia.\nHa debuttato nel cinema nel 2009, interpretando il ruolo del giovane protagonista, Taddeo, nel film di Pupi Avati \"Gli amici del bar Margherita\".\nLa sua carriera di attore ha avuto inizio in teatro, nel 1991, quando all'et\u00e0 di 10 anni ha interpretato il ruolo di Don Bosco da bambino ne \"La vita di Don Bosco\", commedia musicale messa in scena al Teatro Salesiani di Brindisi\nSuccessivamente ha fatto parte del corpo di ballo nelle commedie musicali \"Smascherando\" e \"L'Odissea,\" allestite dalla Compagnia \"Teatro citt\u00e0\" di Brindisi.\nTra gli anni novanta e il 2000 ha studiato danza e recitazione a Bologna dove, con la Compagnia Teatro della Rabbia, ha recitato come interprete al Teatro San Martino in \"Altrove\" (diretto da Francesca Migliore). Sempre a Bologna \u00e8 stato selezionato da Mattia Gandini (ballerino del Teatro Alla Scala di Milano) per partecipare alle coreografie del musical Pinocchio. \nTrasferitosi in Spagna, ha proseguito il suo cammino artistico recitando in una commedia musicale nel 2020 e, diretto da Jesus Amate, \u00e8 stato tra i protagonisti di \"Variante 1940\" e \"La rana di Birmania.\"\nNel 2021 fa parte del cast del film ' dove interpreta il Signor S; ruolo che ha ripreso nel terzo film della saga '."}
{"id": "2932973", "revid": "729019", "url": "https://it.wikipedia.org/wiki?curid=2932973", "title": "Pariz", "text": "P\u0101r\u012bz (farsi \u067e\u0627\u0631\u06cc\u0632) \u00e8 una citt\u00e0 dello shahrest\u0101n di Sirjan, circoscrizione di Pariz, nella provincia di Kerman. Aveva, nel 2006, una popolazione di 4.527 abitanti."}
{"id": "2932976", "revid": "38120", "url": "https://it.wikipedia.org/wiki?curid=2932976", "title": "Jimmy (Ed, Edd &amp; Eddy)", "text": ""}
{"id": "2932983", "revid": "1323825", "url": "https://it.wikipedia.org/wiki?curid=2932983", "title": "Mercedes-Benz W212", "text": "La W212 \u00e8 la sigla di un'autovettura di classe alta prodotta dal 2009 al 2016 dalla casa automobilistica tedesca Mercedes-Benz, e corrispondente alla quarta generazione della Classe E.\nStoria.\nGenesi e debutto.\nPi\u00f9 o meno con l'introduzione del restyling della Mercedes-Benz W211, a met\u00e0 del primo decennio del XXI secolo, vennero avviati i lavori destinati alla realizzazione della sostituta della W211 stessa.\nUna delle specifiche pi\u00f9 severe che i designer del Centro Stile interno si trovarono a dover soddisfare fu quella della miglior penetrazione aerodinamica possibile in una berlina dal classico corpo vettura a tre volumi. Un assaggio di alcune delle caratteristiche estetiche della futura vice-ammiraglia Mercedes-Benz si ebbe nell'autunno del 2008, al Salone dell'automobile di Parigi, quando venne esposta la concept \"FascinationConcept\", una sorta di vettura dalla carrozzeria ibrida coup\u00e9-station wagon (gli inglesi la chiamerebbero \"Shooting Break\") che nel frontale e nei parafanghi posteriori anticipava gi\u00e0 alcuni dei tratti della futura berlina di segmento E.\nDopo che nel dicembre 2008 le prime foto della berlina cominciarono ad essere diffuse dalla stampa specializzata, il debutto definitivo della nuova Classe E avvenne il 10 gennaio 2009 al Salone dell'automobile di New York.\nDesign esterno ed interno.\nNel complesso, la linea della W212 si presenta pi\u00f9 spigolosa, ma anche pi\u00f9 moderna rispetto a quella della W211 sua antenata: come gi\u00e0 detto, molti sono i richiami alla \"FascinationConcept\" presentata pochi mesi prima ed alcuni di questi sono a loro volta mutuati da precedenti produzioni della Casa tedesca. Inoltre, sempre a livello generale, la linea non appare stravolta, perch\u00e9 conserva sempre un'impostazione classica, pur se con stilemi del tutto nuovi.\nDalla concept presentata al precedente Salone di Parigi, la W212 riprende innanzitutto il disegno del frontale, sempre a doppi proiettori, con quelli esterni di maggiori dimensioni, ma non pi\u00f9 di forma ellissoidale, bens\u00ec quadrangolare. Tali proiettori sono inoltre tagliati nella zona superiore dalla linea obliqua della battuta del cofano motore, in maniera tale da conferire un taglio aggressivo ai gruppi ottici stessi. Rimanendo sul cofano motore, sono chiaramente visibili le due nervature longitudinali che scendono ad introdurre la grande calandra della casa a tre listelli orizzontali cromati all'interno di una cornice cromata dai bordi pi\u00f9 spessi. Il paraurti anteriore, dotato di bombature alle due estremit\u00e0, mostra tre prese d'aria, delle quali quella centrale porta aria fresca al vano motore, mentre quelle laterali si occupano di raffreddare i dischi anteriori. Proprio le due prese d'aria laterali incorporano anche l'alloggiamento per i fendinebbia. Interessante dal punto di vista stilistico anche la fiancata, dove spiccano le due nervature laterali atte a rendere pi\u00f9 grintosa questa prospettiva della vettura. Particolare anche il disegno a V degli indicatori di direzione integrati nei retrovisori esterni, ma ancora di pi\u00f9 lo \u00e8 il disegno del parafango posteriore, caratterizzato da una bombatura che tende ad allungarsi all'indietro, un po' come avveniva gi\u00e0 oltre cinquant'anni prima nelle Mercedes-Benz della serie Ponton. La coda evidenzia la presenza dei nuovi gruppi ottici trapezoidali a sviluppo orizzontale che vanno in parte ad avvolgere l'angolo tra coda e fiancata. Tali fari sfruttano la tecnologia a led e sono tagliati in due dalla linea dello sportello per il vano bagagli.\nClassico e moderno si fondono anche nell'abitacolo, dove spicca il volante multifunzione a quattro razze, dietro il quale si apre il cruscotto a cinque strumenti: indicatore livello carburante, orologio, tachimetro, contagiri e temperatura dell'acqua. La plancia a sviluppo orizzontale \u00e8 dominata dal grande display da 7 pollici del \"Comand APS\", protetto da un'apposita palpebra per eliminare il riverbero della luce esterna. Posteriormente, il divano offre una buona abitabilit\u00e0 per due persone, ma l'eventuale terzo occupante centrale si trova un po' pi\u00f9 penalizzato. I braccioli centrali, sia quello anteriore che quello posteriore, nascondono dei pratici vani portaoggetti. Il vano bagagli, ovviamente ridisegnato, offre all'incirca le stesse capacit\u00e0 del vano bagagli della W211, ma \u00e8 pi\u00f9 fruibile.\nStruttura, meccanica e motori.\nLa W212 utilizza un pianale che in realt\u00e0 non \u00e8 del tutto nuovo, ma frutto dell'evoluzione del precedente, poich\u00e9 della piattaforma W211 \u00e8 stato aumentato il passo di 20 mm, la carreggiata anteriore di 23 e quella posteriore di 49\u00a0mm. Di pi\u00f9 nuova concezione \u00e8 invece la scocca, per la cui progettazione e realizzazione \u00e8 stata data particolare priorit\u00e0 al contenimento dei pesi. La struttura \u00e8 infatti composta per il 72% da acciaio ad alta resistenza (pi\u00f9 resistente, ma anche pi\u00f9 leggero), con conseguente aumento della rigidit\u00e0 torsionale di circa il 30% rispetto alla Classe E W211. Anche le componenti esterne della vettura sono stati progettati sotto il segno dell'efficienza, e particolare cura \u00e8 stata dedicata alla penetrazione aerodinamica, in modo da ridurre i consumi e le emissioni nocive: il Cx raggiunto in questo modo \u00e8 di 0,25, contro lo 0,26 ottenuto a suo tempo dalla W211, quest'ultimo gi\u00e0 un valore notevole. Al miglioramento aerodinamico concorrono anche particolari come la calandra a listelli ad apertura variabile, i cerchi in lega dal disegno specificamente realizzato ed una protezione sottoscocca per il motore, la quale favorisce il flusso aerodinamico anche sotto il corpo vettura.\nLe sospensioni propongono la soluzione MacPherson ad asse sterzante semivirtuale (doppio snodo) in alluminio all'avantreno, mentre il retrotreno propone lo schema multilink a 5 bracci. Su entrambi gli assi sono presenti molle elicoidali ed ammortizzatori a gas con sistema Direct Control per la gestione dello smorzamento. Opzionalmente \u00e8 possibile avere le ormai note sospensioni pneumatiche Airmatic a controllo elettronico.\nL'impianto frenante prevede quattro dischi autoventilanti, quelli anteriori da 344\u00a0mm e quelli posteriori da 320\u00a0mm. Tale sistema \u00e8 corredato ovviamente da ABS, ESP e assistenza elettronica alla frenata d'emergenza.\nLo sterzo \u00e8 a cremagliera con servosterzo ad incidenza variabile in funzione della velocit\u00e0.\nAl suo debutto la W212 era disponibile nel mercato italiano in due motorizzazioni a benzina e tre a gasolio:\nDue le varianti di cambio inizialmente previste a seconda della motorizzazione: le motorizzazioni a 4 cilindri sono tutte accoppiate ad un cambio manuale a 6 marce, ma con alcune variazioni a seconda dei mercati di destinazione. Ad esempio, per il mercato italiano la \"E 250 CDI\" era prevista in quei primi anni di commercializzazione con un cambio automatico a 5 rapporti. Le motorizzazioni V6 e V8, invece, montano un cambio automatico sequenziale a 7 rapporti.\nEvoluzione.\nI primi anni di carriera.\nLa produzione viene avviata nel marzo del 2009, inizialmente solo con carrozzeria berlina a tre volumi e a 4 porte. Nell'estate dello stesso anno, quindi pochi mesi dopo il lancio, la gamma si amplia notevolmente con l'arrivo di svariati modelli: inizialmente compare nei listini la \"E 250 CGI BlueEFFICIENCY\", equipaggiata con un 1,8 turbocompresso da 204\u00a0CV e dotata di un cambio automatico sequenziale a 5 rapporti; vi \u00e8 poi la \"E 350 CDI BlueTEC\", la quale sfrutta l'azione chimica dell'additivo \"AdBlue\" che mescolandosi nel catalizzatore con i gas di scarico abbatte l'emissione degli ossidi d'azoto. Tale versione monta un 3 litri turbodiesel, lo stesso della 350 CDI BlueEFFICIENCY, ma depotenziato a 211 CV. Vengono inoltre lanciate le tre versioni a trazione integrale \"4-MATIC\", ossia la \"E 350 CDI BlueEFFICIENCY 4-Matic\", la \"E 500 V8 4-Matic\" e la \"E 350 4-Matic\". Mentre le prime due sono dal punto di vista del motore identiche alle corrispondenti versioni a trazione posteriore, la \"E 350 4-Matic\" monta invece il V6 da 3,5 litri ad iniezione indiretta, della potenza di 272 CV. In alcuni mercati, ma non in quello italiano n\u00e9 in quello tedesco, quest'ultima motorizzazione \u00e8 abbinata anche alla sola trazione posteriore.\nSempre entro l'estate del 2009, ma poco dopo, viene lanciata la \"E 63 AMG\", la potente versione di punta equipaggiata con il motore V8 M156 da 6208\u00a0cm\u00b3, rivista nell'officina AMG di Affalterbach ed in grado di erogare 525 CV. Tale versione \u00e8 stata proposta anche in versione \"Performance\", cio\u00e8 con limitatore di velocit\u00e0 spostato da 250 a 300\u00a0km/h.\nNel settembre del 2009 viene lanciata la versione di base, ossia la \"E 200 CGI\", anch'essa con motore ad iniezione diretta, in questo caso costituito da una versione depotenziata del propulsore della \"E 250 CGI\", la cui potenza scende da 204 a 184 CV. Sempre nel settembre del 2009 \u00e8 stata lanciata un'altra versione di base, stavolta sul fronte dei diesel: la \"E 200 CDI BlueEFFICIENCY\", \u00e8 equipaggiata con il solito quattro cilindri da 2143\u00a0cm\u00b3, motore stavolta in grado di erogare solo 136 CV, ma pi\u00f9 che sufficienti per ottenere un'ottima fruibilit\u00e0, grazie soprattutto al generoso apporto di coppia motrice. Contemporaneamente a questi due modelli \u00e8 stata infine introdotta anche la \"S212\" ossia la station wagon.\nTra la seconda met\u00e0 del 2009 e l'inizio del 2010 venne lanciata anche la gamma W207, consistente nei modelli \"E Coup\u00e9\" ed \"E Cabriolet\", destinati a rimpiazzare la gamma W209 della Classe CLK, ma stavolta meccanicamente derivati in gran parte dalla \"W212\".\nAll'inizio del 2010 \u00e8 stata lanciata la \"E 300 CDI BlueEFFICIENCY\", che monta lo stesso motore delle altre W212 con motore V6 a gasolio, ma depotenziato a 204 CV. Nella seconda met\u00e0 dello stesso anno, per\u00f2, questo modello e la \"E 350 CDI BlueEFFICIENCY\" sono state riviste nel propulsore ed i due valori di potenza massima sono passati rispettivamente da 204 a 231\u00a0CV e da 231 a 265 CV. Tale aggiornamento, per\u00f2, non \u00e8 stato introdotto per tutti i mercati: in alcuni Paesi, come per esempio il nostro, le prestazioni dei due modelli sono rimaste invariate.\nNel 2011 si hanno numerose novit\u00e0, per cominciare vengono lanciati due modelli di bassa gamma: il primo, la \"E 200 NGT\", con alimentazione bi-fuel benzina/metano e motore 1,8 litri Kompressor da 163\u00a0CV di potenza massima; il secondo modello \u00e8 la \"E 250 CDI 4MATIC\", che porta anche sulla \"E 250 CDI\" la trazione integrale (la versione a trazione posteriore \u00e8 comunque disponibile). Mentre la \"E 200 NGT\" \u00e8 disponibile solo con carrozzeria berlina, la \"E 250 CDI 4MATIC\" pu\u00f2 essere ottenuta anche come station wagon. In primavera, la \"E63 AMG\" beneficia dell'arrivo del nuovo motore 5,5 litri biturbo, sempre da 525 CV, ma in grado di consumare ed inquinare meno. La maggior parte delle novit\u00e0 si hanno a settembre: la \"E 350 BlueEFFICIENCY\" vede l'arrivo del nuovo V6 da 3,5 litri con potenza salita da 292 a 306 CV; inoltre compare in listino la \"E 300 BlueEFFICIENCY\", spinta da una versione depotenziata dello stesso V6: in questo caso la potenza massima \u00e8 di 252 CV. Infine, la \"E 500 V8\" viene sostituita dalla \"E 500 BlueEFFICIENCY\", equipaggiata con il nuovo V8 biturbo da 4,7 litri, in grado di erogare 408\u00a0CV di potenza massima. I nuovi modelli \"E 300\", \"E 350\" e \"E 500\" sono stati resi disponibili a richiesta anche con la trazione integrale \"4Matic\".\nAll'inizio del 2012, sparisce l'allestimento \"Avantgarde AMG\" ed anche un allestimento minore, denominato \"Elegance Plus\" e nel frattempo entrato in listino, viene eliminato. A febbraio, si ha un lieve restyling, visibile specialmente nella parte anteriore, ed in particolare nel paraurti, ridisegnato e reso pi\u00f9 aggressivo. Anche internamente si hanno poche novit\u00e0. Dal punto di vista tecnico, esordisce il cambio automatico \"7G-Tronic Plus\" con leva del cambio Direct-Select spostata dal pavimento al piantone dello sterzo e con palette dietro alla corona del volante. Nell'estate dello stesso anno fa il suo debutto la \"E 300 BlueTEC Hybrid\", prima Mercedes-Benz di serie con motore a combustione interna accoppiato ad un motore elettrico. In questo caso, il propulsore utilizzato \u00e8 l'unit\u00e0 da 2,1 litri bi-turbodiesel da 204 CV, interfacciato con un motore elettrico da 27 CV. La presentazione al pubblico di questa versione e del suo propulsore (sistemato sopra un apposito espositore) avviene al Salone di Parigi, all'inizio dell'autunno seguente. Sempre restando nel settore delle versioni ibride, nell'estate del 2012 \u00e8 stata introdotta anche un'altra versione, stavolta limitatamente ai mercati nordamericani e ad alcuni mercati asiatici: si tratta della \"E 400 Hybrid\", spinta dal noto V6 da 3,5 litri e 306 CV, accoppiato per\u00f2 ad un motore elettrico da 27 CV.\nIl restyling del 2013 e la seconda parte della carriera.\nNel gennaio del 2013, al Salone di Detroit, \u00e8 stato presentato in anteprima mondiale il restyling della W212: a cambiare \u00e8 innanzitutto il frontale, con nuovi gruppi ottici in un sol pezzo e dal disegno pi\u00f9 morbido. Si tratta di un ritorno al gruppo ottico unico dopo quasi vent'anni, e precisamente da quando fu tolta di produzione la serie 124. I fari, tra l'altro, possono essere anche scelti con tecnologia full-LED, per la prima volta su una Classe E. Inoltre \u00e8 stata ridisegnata anche la grande calandra, tagliata in due da una sola, spessa barra cromata orizzontale sulla quale troneggia il grande logo della Casa tedesca. In ogni caso \u00e8 possibile optare per una calandra pi\u00f9 classica con pi\u00f9 listelli orizzontali. Ridisegnato anche il paraurti anteriore, ora dal disegno pi\u00f9 aggressivo, con tre grandi prese d'aria. Novit\u00e0 anche nella vista laterale, dove spicca su tutti la nuova zona posteriore, dove la bombatura in stile r\u00e9tro che avvolgeva il parafango posteriore \u00e8 stata eliminata a favore di una nervatura pi\u00f9 lineare. Anche i gruppi ottici posteriori sono stati ridisegnati, sebbene in misura inferiore: ora sono caratterizzati da una nuova grafica delle plastiche di copertura, ma la sagoma resta uguale. Infine, anche il paraurti posteriore ha subito rivisitazioni. Internamente, invece, sono stati ridisegnati il cruscotto e le bocchette di aerazione, mentre sono stati introdotti un nuovo display per il sistema multimediale ed un nuovo orologio analogico. Per quanto riguarda la dotazione, un significativo passo avanti \u00e8 stato compiuto con l'arrivo del sistema Intelligent Drive, costituito da due telecamere che vigilano sulla presenza di ostacoli, vetture e/o pedoni che possono improvvisamente attraversare la strada. Fanno parte del corredo di serie anche altri dispositivi come l'Attention Assist ed il Collision Prevention Assist. Per quanto riguarda i motori, anche qui si hanno diverse novit\u00e0 in tutti i livelli della gamma: la versione di base, la \"E 200\", e la pi\u00f9 briosa \"E 250\", rinunciano al vecchio 1.8 turbo in favore del pi\u00f9 moderno 2 litri, sempre sovralimentato e con prestazioni migliori dal punto di vista della coppia motrice, mentre i valori di potenza massima sono pressoch\u00e9 simili. per quanto riguarda i motori V6, sparisce dal listino l'ormai anziano 3,5 litri da 272\u00a0CV ad iniezione indiretta, mentre debutta un nuovo 3 litri turbo da 333 CV, montato sulla nuova \"E 400\", la quale, per\u00f2, \u00e8 prevista inizialmente solo in alcuni mercati tra cui non figura quello italiano. Nelle versioni di punta, la \"E 63 AMG\" viene proposta con potenza salita a 557 CV, mentre al di sopra di essa viene posta una nuova variante, ossia la \"E 63 AMG 4MATIC\", ossia la prima vettura Mercedes-Benz di tipo tradizionale (quindi non SUV e n\u00e9 crossover) ad abbinare la griffe AMG alla trazione integrale. In tale versione la potenza \u00e8 stata ulteriormente accresciuta, fino a 585 CV, anche se \u00e8 comunque disponibile la variante \"normale\" con motore da 557 CV. Le versioni AMG sono inoltre caratterizzate da alcuni componenti di carrozzeria specifici, come il paraurti anteriore, dotato di un'unica grande \"bocca\". Sul fronte dei diesel, invece, le novit\u00e0 sono concentrate nei motori a 6 cilindri. Innanzitutto si ha l'arrivo della \"E 300 BlueTEC\", che abbina i pregi dell'additivo AdBlue a quelli del generoso motore da 3 litri gi\u00e0 presente nella precedente \"E 300 BlueEFFICIENCY\". Le prestazioni sono sostanzialmente simili ma il motore \u00e8 pi\u00f9 \"pulito\". Un'altra novit\u00e0 a gasolio riguarda l'arrivo della nuova \"E 350 BlueTEC\", che va a sostituire due modelli, ossia la precedente \"E 350 BlueTEC\" da 211\u00a0CV e la \"E 350 CDI BlueEFFICIENCY\" da 265 CV. Le prestazioni della nuova \"E 350 BlueTEC\" sono di livello intermedio, con una potenza di 252\u00a0CV ed una coppia massima pari a quella del modello uscente pi\u00f9 performante. Alcune novit\u00e0 si ebbero anche in alcuni diesel di cilindrata inferiore: nei Paesi in cui la \"E 250 CDI\" era prevista con il cambio automatico a 5 rapporti, questo lasci\u00f2 il posto ad una nuova unit\u00e0 a 7 rapporti.\nTra la fine del 2013 e l'inizio del 2014 compare nei listini anche la nuova versione bi-fuel, denominata stavolta \"NGD\" e spinta dal 2 litri che gi\u00e0 equipaggia le \"E 200\" di base, ma con potenza ridotta da 184 a 156 CV.\nAlla fine dell'estate del 2014, la \"E 350 BlueTEC\" vede la propria potenza salire da 252 a 258 CV e l'arrivo di un nuovo cambio automatico a 9 rapporti. Sempre in quel periodo la tecnologia \"BlueTEC\" viene estesa ai modelli diesel \"E 200\", \"E 220\" ed \"E 250\" (questi ultimi anche con trazione integrale e cambio automatico a 7 rapporti), che sostituiscono i rispettivi modelli \"CDI\". Per quanto riguarda i motori a benzina, la \"E 400\" pensiona il proprio motore da 3 litri in favore di un nuovo motore da 3,5 litri, sempre con 333 CV ma pi\u00f9 ricco di coppia motrice ai bassi regimi.\nLa produzione della berlina termina alla fine del 2015: per smaltire le scorte giacenti, per\u00f2, la vettura rimane in listino ancora fino al mese di febbraio, per poi fare spazio alla nuova berlina basata sulla nuova generazione della \"Classe E\", vale a dire la W213.\nLa versione station wagon.\nLa versione station wagon \"S212\" \u00e8 stata introdotta nel mese di settembre del 2009: fino a quel momento il ruolo di familiare del segmento E era stato ricoperto dalla \"S211\", rimasta in listino anche dopo l'avvio della commercializzazione della nuova berlina W212.\nRispetto alla precedente station wagon, la \"S212\" offre in pratica lo stesso bagagliaio in termini di capacit\u00e0: 695 litri che diventano 1.950 abbattendo il divano posteriore. Ci\u00f2 introduce ad una delle novit\u00e0 della \"S212\": il divano \u00e8 infatti abbattibile mediante due leve poste nel bagagliaio stesso, le quali permettono ognuna di abbattere una delle due porzioni del divano stesso, oppure tutte e due nel caso si azionino entrambe le leve. In questo caso si dispone di un vano di carico lungo due metri e completamente piatto. Nell'allestimento \"Avantgarde\", poi, \u00e8 disponibile anche un comando per l'apertura automatica del bagagliaio con la tendina che si ripiega automaticamente all'interno. Infine, sotto il piano di carico \u00e8 ricavato un doppiofondo che contiene una cesta ripiegabile supplementare.\nMeccanicamente, uno degli aspetti pi\u00f9 significativi della SW rispetto alla berlina sta nel fatto che la SW monta di serie le sospensioni posteriori pneumatiche, in modo tale da mantenere costante l'assetto anche a pieno carico. A richiesta \u00e8 possibile avere le sospensioni pneumatiche anche all'avantreno, che normalmente monta invece delle tradizionali molle elicoidali. La gamma iniziale si compone delle motorizzazioni: V6 ad iniezione diretta (\"E 350 CGI\"), V8 da 5,5 litri (\"E 500\"), 2,1 biturbo diesel common rail da 170 e 204\u00a0CV (\"E 220 CDI\" ed \"E 250 CDI\") e 3 litri turbodiesel common rail da 231\u00a0CV (\"E 350 CDI V6\"). In seguito, nel gennaio del 2010 sarebbero arrivate molte altre motorizzazioni gi\u00e0 disponibili nella gamma della berlina, vale a dire il 2,1 litri turbodiesel da 136\u00a0CV e le versioni \"E 350 4MATIC\" ed \"E 350 CDI 4MATIC\". Nel luglio dello stesso anno viene introdotta la \"E 350 BlueTEC SW\", mentre nel gennaio del 2011, fa il suo ingresso in listino anche la potenziata \"E 63 AMG SW\" da 525 CV.\nNel 2012 il motore ibrido della \"E 300 BlueTEC Hybrid\" fa il suo debutto anche nella versione station wagon, mentre all'inizio dell'anno seguente, il restyling e gli aggiornamenti di gamma che hanno interessato in contemporanea la berlina, vengono proposti anche sulla SW.\nCon la scomparsa della berlina dai listini, avvenuta nel febbraio 2016, la versione station wagon rimase per\u00f2 in listino ancora per alcuni mesi in pi\u00f9, precisamente fino al mese di luglio, dopodich\u00e9 le subentr\u00f2 la nuova station wagon basata sul pianale della \"W213\".\nVersioni ibride.\nLe due versioni ibride della gamma \"W212\" hanno entrambe esordito nel 2012: la prima a debuttare \u00e8 stata la \"E 400 Hybrid\", introdotta nel giugno del 2012 e prevista unicamente per i mercati nordamericani. Questa vettura \u00e8 equipaggiata con un V6 della famiglia \"M276\", la stessa unit\u00e0 da 306\u00a0CV utilizzata anche nella versione non ibrida, la \"E 350\". A tale propulsore \u00e8 accoppiata anche un'unit\u00e0 elettrica da 27 CV, unit\u00e0 alimentata da batterie al litio. Il gruppo motopropulsore \u00e8 completato dal cambio automatico \"7G-TRONIC Plus\", evoluzione del precedente \"7G-TRONIC\", da cui si differenzia per la presenza del dispositivo Stop&amp;Start (presente anche su altri modelli della gamma). La velocit\u00e0 massima \u00e8 autolimitata a 250\u00a0km/h, raggiunti con meno emissioni e consumi pi\u00f9 contenuti. La \"E 400 Hybrid\" \u00e8 prevista solo con carrozzeria berlina.\nTre mesi dopo la \"E 400 Hybrid\", ha fatto il suo debutto anche la \"E 300 BlueTEC Hybrid\", che invece \u00e8 prevista per i mercati europei. Tale versione costituisce la prima Mercedes-Benz di serie con propulsione ibrida del tipo gasolio/elettrico: il suo motore a combustione interna \u00e8 infatti il gi\u00e0 noto 4 cilindri in linea \"OM651\" da 2143\u00a0cm\u00b3 con doppia sovralimentazione ed in grado di erogare 204\u00a0CV ai quali si aggiunge l'apporto di 27\u00a0CV del motore elettrico. Inoltre, essendo un motore con tecnologia BlueTEC, il 3 litri utilizzato si avvale del contributo dell'additivo AdBlue, che rende pi\u00f9 \"puliti\" i fumi allo scarico. Disponibile anche come station wagon, la \"E 300 BlueTEC Hybrid\" raggiunge una velocit\u00e0 massima di 242\u00a0km/h (232 per la versione SW), mentre le emissioni di anidride carbonica possono scendere fino a 107 g/km (per la berlina)."}
{"id": "2932988", "revid": "729019", "url": "https://it.wikipedia.org/wiki?curid=2932988", "title": "Assedio di Genova (1747)", "text": "L'assedio di Genova \u00e8 un episodio della Guerra di successione austriaca ed ebbe luogo nel 1747 quando l'esercito austriaco al comando del conte di Schulenberg prov\u00f2 a conquistare, senza successo, la capitale della Repubblica di Genova. \nGli austriaci avevano preso e successivamente perso Genova l'anno precedente, e fecero della conquista della citt\u00e0 ligure il loro principale obiettivo militare durante il 1747 prima di prendere in considerazione altre campagne militari contro il regno di Napoli e l'invasione della Francia.\nLe forze di Schulenberg raggiunsero la periferia della citt\u00e0 in aprile, ma rendendosi conto di non avere forze a sufficienza per lanciare un'offensiva, dovettero attendere fino a giugno l'arrivo di dodici battaglioni di fanteria dei loro alleati del Regno di Sardegna. Questo ritardo permise agli spagnoli e ai francesi di mandare altre truppe in citt\u00e0 al comando del duca di Boufflers per rafforzare la guarnigione. \nL'avvicinarsi delle forze franco-spagnole al comando del maresciallo Belle-Isle indusse i sardi a ritirarsi, e Schulenberg abbandon\u00f2 l'assedio accusando gli alleati.\nIl fallimento dell'assedio port\u00f2 a reciproche recriminazioni tra austriaci e piemontesi, ed entrambi andarono a lamentarsi con i loro alleati britannici per il presunto tradimento l'uno dell'altro."}
{"id": "2932998", "revid": "767487", "url": "https://it.wikipedia.org/wiki?curid=2932998", "title": "Galtee Mountains", "text": "Le Galtee Mountains o Galty Mountains (in gaelico \"Na Gaibhlte\" o \"Sl\u00e9ibhte na gCoillte\") sono un insieme di montagne che costituiscono una catena montuosa e ubicate nel Munster, provincia sud-orientale dell'Irlanda. Pi\u00f9 precisamente si trovano nella Golden Vale e sorgono a cavallo delle contee di Tipperary, Contea di Cork e Kerry. \nLa catena comprende le pi\u00f9 alte cime dell'entroterra dell'isola tra cui la maggiore \u00e8 la montagna di Galteemore.\nOrogenesi.\nLe Galtee sono tra le montagne pi\u00f9 settentrionali formatesi in seguito al contatto la placca Euroasiatica e quella Africana.\nL'area \u00e8 stata condizionata da due grandi glaciazioni. Le cime arrotondate delle Galtees sarebbero dovute al fatto che i picchi pi\u00f9 alti stessero al di sopra del ghiaccio. L'azione continua del disgelo sulle vette le avrebbe abbassate e corrose, dando vita al ghiaione che tuttora si trova su di esse. \nL'azione dei ghiacciai comport\u00f2 la formazione di svariati circhi glaciali, che sono ormai diventati dei laghi naturali, ovviamente di origine glaciale.\nEtimologia.\nIl nome Galtee deriverebbe da una traduzione piuttosto approssimativa di Sl\u00e9ibhte na gCoillte, che tradotto significa \" Montagne delle foreste\", tuttavia il termine gaelico \u00e8 ormai caduto in disuso. \nGeografia antropica.\nLa zona \u00e8 rinomata e famosa non solo in Irlanda per le industrie casearie e il termine Galtee \u00e8 ormai diventato il sinonimo di una delle pi\u00f9 importanti industrie di cibo che nacque proprio nella zona. Mitchelstown, situata sul versante appartenente a Cork e Tipperary, sulla sponda settentrionale, sono i principali centri mercantili e commerciali dell'intera regione."}
{"id": "2933007", "revid": "1442080", "url": "https://it.wikipedia.org/wiki?curid=2933007", "title": "Nazionale di pallanuoto maschile dell'Austria", "text": "La nazionale di pallanuoto maschile dell'Austria \u00e8 la squadra di pallanuoto che rappresenta l'Austria nelle competizioni internazionali; \u00e8 posta sotto la giurisdizione della \u00d6sterreichischer Schwimmverband, la federazione austriaca che regola gli sport acquatici. I migliori risultati conseguiti sono stati un bronzo ai Campionati europei nel 1931 ed un 4\u00ba posto Giochi olimpici nel 1912.\nPartecipazioni.\nOlimpiadi\nEuropei\nDevelopment Trophy"}
{"id": "2933009", "revid": "767487", "url": "https://it.wikipedia.org/wiki?curid=2933009", "title": "San Giovanni Battista (Filippino Lippi)", "text": "San Giovanni Battista \u00e8 un dipinto di Filippino Lippi a olio su tavola (133x38 cm), databile al 1500 circa e conservato nella Galleria dell'Accademia a Firenze.\nStoria.\nL'opera, che probabilmente formava un trittico con la \"Crocifissione tra Maria e san Francesco\", distrutta, e la \"Maria Maddalena\" sempre all'Accademia di Firenze, venne forse ricordata dal Vasari nella distrutta chiesa di San Ruffillo (gi\u00e0 in piazza dell'Olio), ma ci sono dubbi sulla sua nota, che forse era errata. Infatti Vincenzo Borghini nel 1584 descrisse con pi\u00f9 precisione la pala dentro la chiesa di San Procolo, sull'altare Valori, con un affresco soprastante con \"San Francesco che riceve le stimmate\". Le differenze di misure e di sfondo per\u00f2 non rendono certo in maniera assoluta l'accostamento tra queste opere.\nNel Settecento la pala venne smembrata e lo scomparto centrale, dopo vari passaggi, venne distrutto a Berlino durante la seconda guerra mondiale.\nGli scomparti laterali, gi\u00e0 attribuiti ad Andrea del Castagno, vennero riassegnati a Filippino da Cavalcaselle, come confermato dalla critica successiva. Per quanto riguarda la datazione, lo Scharf avanz\u00f2 l'ipotesi del 1497-1498, mentre la maggior parte della critica protende oggi per il 1500 circa, vicina cio\u00e8 agli ultimi affreschi della Cappella di Filippo Strozzi, terminati nel 1502. Una tavola con l\"'Incontro di Gioacchino e Anna\" nello Statens Museum for Kunst di Copenaghen, datata 1497, ha stringenti affinit\u00e0 stilistiche con quest'opera.\nDescrizione e stile.\nSan Giovanni Battista \u00e8 raffigurato in una nicchia, guardante verso destra, col volto emaciato, il corpo magrissimo, le vesti lacere, i capelli scarmigliati, i piedi nudi, la posizione incurvata e patetica, che ricrea il dolore fisico e spirituale per la penitenza nel deserto. L'impressione \u00e8 particolarmente toccante e tendente a creare nel fedele un sentimento di compassione e di meditazione sul tema del sacrificio e dell'espiazione del peccato.\nUna tale rappresentazione venne sicuramente richiesta dal committente rifacendosi all'austera religiosit\u00e0 promossa da Girolamo Savonarola durante le sue prediche: lo stile \u00e8 semplice e scarno, come nei dipinti degli inizi del Quattrocento. A differenza di altri artisti Filippino non manifest\u00f2 particolari influenze derivate dalle predicazioni e dalle vicende del frate ferrarese, adattando con disinvoltura, a seconda della committenza, il proprio stile, ora di tono austero, ora sfarzoso."}
{"id": "2933012", "revid": "124808", "url": "https://it.wikipedia.org/wiki?curid=2933012", "title": "BaCO3", "text": ""}
{"id": "2933017", "revid": "300067", "url": "https://it.wikipedia.org/wiki?curid=2933017", "title": "Nazionale di pallanuoto maschile del Belgio", "text": "La nazionale di pallanuoto maschile del Belgio \u00e8 la rappresentativa pallanuotistica del Belgio in campo maschile nelle competizioni internazionali. \u00c8 gestita dalla F\u00e9d\u00e9ration Royale Belge de Natation.\nNella prima parte del Novecento \u00e8 stata una delle nazionali di punta nel mondo della pallanuoto, avendo conquistato un totale di 9 medaglie, tra olimpiadi ed europei."}
{"id": "2933025", "revid": "1373059", "url": "https://it.wikipedia.org/wiki?curid=2933025", "title": "S\u00e9bastien Le Toux", "text": "Carriera.\nEsordisce nel calcio professionistico nella stagione 2004-2005 in Francia, vestendo la casacca del e con cui rimarr\u00e0 per due anni giocando in totale 17 partite e realizzando una rete tra campionato e coppa nazionale. In seguito giocher\u00e0 per il resto della sua carriera in Major League Soccer, vestendo le maglie del (con cui ha disputato i primi due anni nel campionato di First Division), del , del , del del e del .\nStatistiche.\nPresenze e reti nei club.\n\"Statistiche aggiornate al 23 giugno 2018\"."}
{"id": "2933029", "revid": "287204", "url": "https://it.wikipedia.org/wiki?curid=2933029", "title": "6148 Ignazgunther", "text": ""}
{"id": "2933030", "revid": "287204", "url": "https://it.wikipedia.org/wiki?curid=2933030", "title": "Vladimir Milic", "text": ""}
{"id": "2933033", "revid": "1590006", "url": "https://it.wikipedia.org/wiki?curid=2933033", "title": "Bibbia", "text": "La Bibbia (dal greco antico , plurale \"bibl\u00eca\", che significa \"libri\") \u00e8 una collezione di testi religiosi considerati sacri da Cristianesimo, Ebraismo, Samaritanesimo, Islam, Rastafarianesimo e da altre confessioni. \u00c8 formata da libri differenti per origine, genere, composizione, lingua, datazione e stile letterario, scritti in un ampio lasso di tempo, preceduti da una tradizione orale pi\u00f9 o meno lunga e comunque difficile da identificare, racchiusi in un canone stabilito a partire dai primi secoli della nostra era.\nDiversamente dal \"Tanakh\" (\"Bibbia\" ebraica), il cristianesimo ha riconosciuto nel suo canone ulteriori libri scritti in seguito al \"ministero\" di Ges\u00f9. La Bibbia cristiana, quindi, risulta suddivisa in: Antico Testamento (o \"Antica Alleanza\"), corrispondente alla Bibbia ebraica, e Nuovo Testamento (o Nuova Alleanza), che descrive l'avvento del Messia e le prime fasi della predicazione cristiana.\nLa parola \"Testamento\" presa singolarmente significa \"patto\", un'espressione utilizzata dai cristiani per indicare i patti stabiliti da Dio con gli uomini per mezzo di Mos\u00e8 (antico testamento) e poi per mezzo di Ges\u00f9 (nuovo testamento).\nDatazione.\nLa critica biblica si interroga ormai da pi\u00f9 di un secolo sulla datazione delle varie opere che compongono la Bibbia. Cristiano Grottanelli, riassumendo, fa presente che: \nBibbia ebraica.\nIl termine \"Bibbia ebraica\" \u00e8 solitamente usato dai cristiani per indicare i testi sacri della religione ebraica, ma l'etimologia di \"Bibbia\" \u00e8 greca e significa semplicemente, come si \u00e8 visto, \"libri\"; tutti i libri della Bibbia ebraica sono considerati sacri anche dai cristiani, che per\u00f2 li dispongono in un ordine diverso.\nIl termine usato dagli ebrei per indicare i propri libri sacri \u00e8 Tanakh, acronimo privo di significato nella lingua ebraica e formato dalle iniziali delle tre parti, nelle quali vengono raggruppati i 39 libri:\nSi osservi tuttavia che il conteggio dei libri viene spesso fatto in modo diverso perch\u00e9 i 12 libri dei profeti minori, tutti molto brevi, sono considerati un unico libro e analogamente altre 4 coppie di libri (i due libri di Samuele, i due libri dei Re, i due libri delle Cronache e i libri di Esdra e Neemia) sono contate come 4 libri soltanto. In questo modo, preferito dagli Ebrei, la Tanakh risulta composta soltanto da 24 libri.\nI libri della Bibbia ebraica sono stati scritti in ebraico, anche se i libri di Esdra, Neemia e Daniele contengono parti in aramaico.\nNell'ambito dell'ebraismo antico alcune correnti, in particolare i sadducei, consideravano come sacra la sola Torah; oggi i samaritani hanno mantenuto una posizione simile, considerando canonica solo la Torah e autorevole il Libro di Giosu\u00e8.\nLe antiche comunit\u00e0 ebraiche di lingua greca, oggi estinte, invece, seguivano un canone pi\u00f9 ampio dell'attuale canone ebraico, il cosiddetto \"Canone alessandrino\", derivato dalla versione dei Settanta della Bibbia. Nel I secolo d.C. per l'ebraismo venne considerato come definitivo il \"Canone palestinese\", pi\u00f9 ristretto di quello alessandrino.\nBibbia cristiana.\nLa Bibbia cristiana comprende l'Antico Testamento (46 libri) ed il Nuovo Testamento (27 libri), specifico cristiano, cio\u00e8 la parte relativa a Ges\u00f9 e alla nascente Chiesa apostolica.\nLe chiese protestanti, seppure con differenze a seconda dei periodi, escludono dall'Antico Testamento gli stessi libri esclusi dal Canone ebraico. La Chiesa cattolica e quelle ortodosse seguono invece la Septuaginta (canone alessandrino, con alcune differenze), che comprende libri in origine scritti sia in ebraico che in greco. La Bibbia Protestante contiene complessivamente sette libri in meno di quella cattolica: Tobia, Giuditta, Maccabei 1 e 2, Sapienza, Siracide (chiamato anche Ecclesiastico), Baruc; oltre ad escludere 4 capitoli del Libro di Ester e 2 capitoli del Libro di Daniele.\nI libri che non appartengono al canone della Bibbia ebraica sono detti deuterocanonici dai cattolici mentre sono considerati apocrifi dai protestanti, i quali il pi\u00f9 delle volte li inserivano come appendice a parte fra i due testamenti. Sono i libri dell'Antico Testamento scritti in lingua greca, ad eccezione del Siracide composto in ebraico\nAnche per il Nuovo Testamento, scritto in greco (anche se forse l'evangelista Matteo compose il suo libro in ebraico o aramaico), in et\u00e0 antica vi erano state differenze fra le varie chiese sul numero dei libri da recepire come ispirati. In particolare erano sorti dubbi sulle epistole non attribuite a Paolo di Tarso e sull'Apocalisse. I libri controversi del Nuovo Testamento furono detti nell'antichit\u00e0 antilegomena.\nAntico Testamento.\nIl numero, l'ordine ed il titolo dei vari libri varia a seconda dei diversi canoni: canone ebraico o palestinese (39 libri) seguito da ebrei e protestanti; ed il canone greco o alessandrino (46 libri) seguito da Cristiani Cattolici ed Ortodossi. L'indice della Bibbia cristiana cattolica e ortodossa non segue l'ordine della Bibbia ebraica e protestante, ma \u00e8 divisa in quattro parti in base al contenuto: il Pentateuco (5 libri), i Libri Profetici (18 libri), Libri Storici (16 libri), Libri Sapienziali (7 libri), secondo il Canone Alessandrino. I Libri deuterocanonici non sono riconosciuti come ispirati e quindi appartenenti al canone dalle chiese protestanti e da alcune altre confessioni. Essi contengono anche testi appartenenti all'epoca ellenistica e il pi\u00f9 recente, il Libro della Sapienza, \u00e8 stato scritto \"tra la fine del I secolo a.C. e l'inizio del I secolo d.C.\".\nNuovo Testamento.\nIl Nuovo Testamento, facente parte della sola Bibbia cristiana, redatto originariamente in greco con numerosi semitismi, \u00e8 composto dai quattro Vangeli (Matteo, Marco, Luca, Giovanni), dagli Atti degli Apostoli (1 libro), dalle lettere apostoliche (21 libri) e dall'Apocalisse (1 libro), per un totale di 27 scritti. Tra le diverse confessioni cristiane (cattolica, ortodossa, protestante) c'\u00e8 un sostanziale accordo sul numero e l'ordine dei libri del Nuovo Testamento, con la sola differenza che per i luterani gli ultimi libri sono i deuterocanonici neotestamentari: Ebrei, Giacomo, Giuda e Apocalisse, separando Ebrei dal corpus paolino e Giacomo e Giuda dalle lettere cattoliche. Non \u00e8 cos\u00ec invece per il Vecchio Testamento, dove la canonicit\u00e0 di alcuni libri non \u00e8 riconosciuta dalle chiese protestanti e da alcune altre confessioni.\nGeneri letterari.\nLa Bibbia contiene generi letterari diversi fra loro. Non \u00e8 casuale che la parola di origine (\"biblia\") sia un plurale per indicare questa variet\u00e0 di generi letterari. \nIn precedenza la trasmissione degli avvenimenti era orale e rischiava di disperdersi. In particolare si intrecciano insieme due tradizioni orali, quelle del nord e del sud della Palestina; non \u00e8 trascurabile neanche l'influenza delle culture orientali con cui vennero a contatto i primi scrittori in terra babilonese.\nI generi letterari presenti all'interno dei libri biblici possono essere ricondotti, con larghe approssimazioni, ai seguenti:\nMessaggio teologico.\nRisulta impossibile una delineazione univoca del messaggio teologico dei libri biblici. Da essi, infatti, hanno avuto origine un numero elevato di confessioni religiose e diramazioni settarie, ognuna delle quali fornisce una propria lettura e interpretazione del testo biblico. Cercando alcuni fondamentali concetti teologici comuni alle varie confessioni, si possono delineare tali nuclei attualmente largamente condivisi:\nNel Nuovo Testamento, accettato dai cristiani ma non dagli ebrei, le chiese di tradizione conciliare identificano altri concetti:\nLettura e interpretazione.\nLa comprensione del significato della Bibbia, il modo in cui viene letta e la sua interpretazione, disciplina detta anche ermeneutica della Bibbia, \u00e8 un fatto teologico, dipendente perci\u00f2 dalle varie confessioni religiose. Differisce dall'esegesi in quanto questa consiste nell'estrarre il senso di una parte del testo con l'aiuto di discipline come la filologia e la storia, mentre l'ermeneutica cerca di rendere il senso pi\u00f9 ampio che l'autore del testo ha voluto dare anche in relazione al suo pubblico. Ad esempio nel Nuovo Testamento, e in particolare in Paolo di Tarso, si trova una nuova ermeneutica delle scritture sacre ebraiche.\nPerci\u00f2 la prima grande differenza nell'ermeneutica della Bibbia \u00e8 quella fra ebrei e cristiani: sebbene ci sia una parziale affinit\u00e0 fra le due religioni (e certe forme di dialogo), dal momento che condividono una parte del canone delle scritture, esse hanno sviluppato diverse tradizioni di fede e quindi diversi metodi interpretativi ed ermeneutici.\nIl testo.\nFonti del testo ebraico.\nCirca le fonti dell'Antico Testamento ebraico, i testimoni pi\u00f9 antichi sono i manoscritti biblici di Qumran, ritrovati nel 1947, che contengono frammenti pi\u00f9 o meno ampi di tutti i testi della Bibbia ebraica escluso il libro di Ester. Nel complesso risalgono a un ampio periodo che va dal 250 a.C. circa al 68 d.C.\nI testimoni pi\u00f9 autorevoli prodotti dai masoreti e che sono risultati sostanzialmente concordi coi manoscritti biblici di Qumran sono:\nIl testo critico (cio\u00e8 che tiene conto delle varianti dei principali testimoni) usato attualmente come modello per il testo ebraico \u00e8 quello della Biblia Hebraica Stuttgartensia (BHS), basato su L, realizzato da Karl Ellinger e Wilhelm Rudolph nel 1966 (1977, 1983, 1990) pubblicato dalla Deutsche Bibelgesellschaft di Stoccarda (Stuttgart, donde il nome).\nFonti del testo greco.\nCirca le fonti del Nuovo Testamento e dell'Antico Testamento greco, i testimoni pi\u00f9 antichi sono alcuni papiri risalenti al II secolo d.C. Si sono poi conservati complessivamente oltre cinquemila manoscritti. Di questi i pi\u00f9 autorevoli sono:\nIl testo critico (cio\u00e8 che tiene conto delle varianti dei principali testimoni) usato attualmente come modello per il testo dell'Antico Testamento in greco, includente i libri deuterocanonici \u00e8 l'Edizione Rahlfs della Septuaginta realizzata nel 1935 dal filologo tedesco Alfred Rahlfs.\nIl testo critico usato attualmente come modello per il testo greco del Nuovo Testamento \u00e8 quello del The Greek New Testament (GNT), basato sul codice B, curato da Kurt Aland, Matthew Black, Bruce Metzger, Allen Wikgren, Carlo Maria Martini, Barbara Aland. United Bible Societies. Edizioni: 1966, 1968, 1975, 1983 e 1993.\nVersioni della Bibbia.\nTra le migliaia di traduzioni del testo biblico in tutte le lingue del mondo sono particolarmente degne di nota:\nNelle altre religioni.\nSecondo i musulmani la Bibbia \u00e8 originariamente ispirata da Dio ma manipolata dall'uomo, al pari di altri testi religiosi. La Bibbia \u00e8 il testo sacro anche del rastafarianesimo.\nAbbreviazioni bibliche.\nSegue un elenco delle abbreviazioni comunemente usate per indicare i libri della Bibbia"}
{"id": "2933035", "revid": "104485", "url": "https://it.wikipedia.org/wiki?curid=2933035", "title": "Foresta decidua temperata", "text": "La foresta decidua temperata \u00e8 un bioma che si sviluppa nelle zone temperate di tutto il planisfero, purch\u00e9 in quel luogo la pluviometria sia superiore a 400\u00a0mm e che in tutto l'arco dell'anno ci siano almeno 120 giorni la cui temperatura sia superiore a 13\u00a0\u00b0C. \nSecondo la lista Global 200 del WWF, tale bioma prende il nome di \"Foreste di latifoglie e foreste miste temperate\".\nLa foresta decidua \u00e8 caratterizzata da essere costituita principalmente da piante con foglie decidue, che ogni autunno cadono. Questo spettacolo attira anche molti visitatori ogni anno. Il bioma prende caratteristiche diverse a seconda dell'emisfero dove \u00e8 collocato: nell'emisfero boreale le foglie sono essenzialmente caduche, mentre nell'emisfero australe, nella stessa nicchia ecologica, si possono trovare anche alberi con foglie aghiformi, ai quali d'inverno non cadono le foglie. Questi alberi sono i faggi australi e l'araucaria. \nLa maggior parte di foreste decidue temperate si sviluppano in America settentrionale, dove l'inversione termica non \u00e8 troppo accentuata, e in Europa. In America si trova la foresta decidua di Harvard, con un'estensione di circa 1214 ettari, comprende molti tipi di alberi come querce rosse, aceri rossi, ontani bianchi, pini e abeti del Canada. In Europa c'\u00e8 il parco nazionale De Hoge Veluwe, che essendo di 585\u00a0km quadrati, e il pi\u00f9 grande bosco dei Paesi Bassi. In Giappone c'\u00e8 una piccola area di 6 ettari ricoperta da una foresta dominante di querce e faggi. \nUna caratteristica della foresta decidua sono le 4 stagioni: primavera, estate, autunno, inverno. In quest'ultima il terreno gela per un breve periodo, e possono avere luogo delle nevicate. L'autunno invece \u00e8 la stagione dove le foglie cadono, invece la primavera \u00e8 la stagione della ripresa vegetativa. In estate l'albero raggiunge la massima crescita.\nFauna.\nFra la fauna si possono trovare il daino, il castoro americano, lo scoiattolo grigio e, fra gli invertebrati, gli insetti curculionidi e le chiocciole.\nProblemi ambientali.\nIl problema di cui i naturalisti si preoccupano di pi\u00f9 per le foreste decidue \u00e8 la loro frammentazione. Infatti l'espansione urbana dell'Europa e dell'America sta decimando queste foreste."}
{"id": "2933042", "revid": "1442080", "url": "https://it.wikipedia.org/wiki?curid=2933042", "title": "Italiano regionale", "text": "Litaliano regionale \u00e8 ognuna delle variet\u00e0 della lingua italiana, specifica di un'area geografica, che possiede caratteristiche intermedie tra il cosiddetto \"italiano standard\" e gli altri idiomi di uso locale (lingue o dialetti che siano).\n\"Continuum\" tra italiano e dialetto.\nI dialetti lasciano delle impronte regionali pi\u00f9 o meno marcate sull'italiano parlato da chiunque. Anche parlando italiano, i parlanti di diverse regioni mostreranno differenze ai vari livelli (lessicale, fonologico, morfologico, sintattico e prosodico), laddove l'aspetto della pronuncia ha un ruolo preponderante. Sono poche le eccezioni a questa regola e possono comprendere poche persone che, in virt\u00f9 di una particolare situazione (esempio: corsi di dizione), sono riuscite ad acquisire un italiano privo di tratti regionali.\nL'italiano regionale \u00e8 quindi osservabile anche in parlanti colti: in questo, si distingue dall'italiano popolare perch\u00e9 quest'ultimo \u00e8 caratterizzato da evidenti limiti nella conoscenza delle norme linguistiche (ad esempio grammaticali) da parte dei parlanti, per quanto le due etichette di italiano regionale e popolare possono benissimo essere attribuite entrambe allo stesso enunciato della lingua parlata.\nEsiste un \"continuum\", una serie di forme gradualmente diverse, tra italiano neutro e dialetto, passando da una parlata percepita come strettamente dialettale per arrivare alle parlate appena riconoscibili per la provenienza del parlante, spesso considerate \"corrette\" da chi ascolta. Queste variazioni sono percettibili all'interno della stessa localit\u00e0 nello stesso momento (\"continuum\" dal punto di vista sincronico), in base alle caratteristiche sociolinguistiche dei parlanti e in base al contesto. La scala di variet\u00e0 intermedie tra italiano neutro e dialetto \u00e8 stata descritta, usando diversi termini, dai diversi studiosi.\n\"Continuum\" tra italiani regionali.\nIn genere \u00e8 possibile parlare anche di un \"continuum,\" di un passaggio graduale tra i vari italiani regionali, dato che neanche tra le varie regioni linguistiche ci sono confini netti: diremo che il \"continuum\" \u00e8 in questo caso di natura \"diatopica\", quindi variabile gradualmente da un posto all'altro. Quali e quanti siano gli italiani regionali \u00e8 questione ampiamente discussa, dato che le varie fonti vanno da tre regioni linguistiche a una ventina.\n\"Continuum\" storico dai dialetti all'italiano regionale.\nL'italiano regionale \u00e8 il prodotto nato in maniera organica in un contesto storico: partendo da una situazione di monolinguismo basato sui dialetti locali, laddove il toscano era una parlata conosciuta da molti ma praticata da pochi, l'unificazione linguistica e politica dell'Italia \u00e8 proceduta cercando, se non di unificare, di avvicinare le varie popolazioni con le loro tradizioni linguistiche. L'italiano regionale \u00e8 un prodotto di questa tendenza storica. Il parlante medio di dialetto, sempre pi\u00f9 scolarizzato, assume una padronanza sempre maggiore dell'italiano neutro, pur continuando spesso a conoscere il dialetto della zona e pur potendo cadere ogni tanto nella trappola dell'ipercorrettismo, correggendo quindi forme dialettali senza sapere che sarebbero ammissibili anche nella norma grammaticale dell'italiano. Essendo stato anche questo un processo di apprendimento graduale (alfabetizzazione, migrazione interna, servizio militare, \"media\"), anche in tal caso si pu\u00f2 parlare di un \"continuum\", di un percorso graduale attraverso i decenni se non addirittura attraverso i secoli (dunque di un \"continuum\" sull'asse diacronico).\nCaratteristiche degli italiani regionali.\nStabilire confini precisi \u00e8 molto difficile in sede di linguistica, e quest'operazione al limite pu\u00f2 essere compiuta per singoli fenomeni (ad esempio la diversa realizzazione di un suono), ma non per l'insieme di essi: si dovr\u00e0 quindi procedere in parte per astrazioni. In generale si chiama isoglossa una linea immaginaria che segna il confine di un fenomeno linguistico. La linea detta tradizionalmente La Spezia-Rimini (anche se attualmente sarebbe spostata verso la linea Massa-Senigallia) \u00e8 un'isoglossa di importanza fondamentale per l'Europa del Sud, che delimita un insieme di lingue nazionali e dialetti caratterizzati da fenomeni simili e che si differenziano da altri per questi stessi fenomeni.\nDetta linea immaginaria si usa in questa sede per definire non solo un confine tra gruppi dialettali, ma anche tra gli italiani regionali settentrionali da una parte e gli italiani centrali e meridionali dall'altra. Altre zone abbastanza ben definite sono quella toscana, quella meridionale estrema (parte peninsulare della Calabria, Salento e Sicilia) nonch\u00e9 quella del sardo, che gioca un ruolo a s\u00e9 stante.\nSulla base di confini come La Spezia-Rimini oppure della Ancona-Roma si propongono qui alcuni gruppi di italiano regionale\nArea settentrionale.\nL'italiano del Settentrione \u00e8 caratterizzato da una diversa distribuzione delle \"e\" e delle \"o\" aperte e chiuse () rispetto al modello fiorentino, particolarmente evidente a Milano, dove si sente la \"e\" aperta in posizione tonica in fine di parola (perch\u00e9 ) o in corpo di parola in sillaba chiusa (cio\u00e8 seguita da consonante: stesso ) e la \"e\" chiusa invece in corpo di parola in sillaba aperta (cio\u00e8 non seguita da consonante: bene ). Fatta eccezione per l'estremo Levante ligure, in Liguria e in particolar modo nel capoluogo \u00e8 presente il fenomeno opposto: c'\u00e8 la tendenza a chiudere tutte le \"e\" anche laddove l'italiano neutro non lo prevede. A Genova, per esempio, i nomi Matt\u00e8o, Ir\u00e8ne, Emanu\u00e8le e il nome stesso della citt\u00e0 sono pronunciati con la \"e\" chiusa; inoltre non esiste differenza nella pronuncia della parola \"pesca,\" sia che si intenda il frutto, sia che ci si riferisca all'atto del pescare.\nCaratteristica del Nord in opposizione al Sud \u00e8 la \"s\" sempre sonora () in posizione intervocalica, laddove nel Mezzogiorno essa \u00e8 sempre sorda: vs. . Sempre in opposizione al Sud, il Settentrione si caratterizza per la riduzione del raddoppiamento fonosintattico in inizio di parola (dopo vocale) e l'abbandono totale o quasi del passato remoto nelle forme verbali, in quanto non pi\u00f9 presente nella maggioranza degli idiomi gallo-italici (la cui mancanza \u00e8 sopperita dal passato prossimo).\nSi nota inoltre l'uso diffuso dell'articolo determinativo abbinato ai nomi propri femminili (\"la Giulia\") in quasi tutto il Settentrione (cos\u00ec come in molte aree toscane), mentre l'articolo determinativo abbinato ai nomi maschili (\"il Carlo\") \u00e8 tipico della .\nNel lessico sono in uso parole come \"anguria\" (comune anche in Sardegna e Sicilia) invece di \"cocomero\", \"bologna\" per \"mortadella\" (ma non dappertutto), \"in parte\" nel senso di \"accanto\" (nella Lombardia orientale), \"piuttosto che\" nel senso di \"oppure\" e non di \"invece\" ecc. Quest'ultimo, in particolare, \u00e8 un costume che ha preso a diffondersi anche in altre zone d'Italia, suscitando la preoccupazione dei linguisti, in quanto adoperato con accezione semantica in contrasto con quella dell'Italiano neutro.\nToscana.\nIn Toscana e soprattutto a Firenze \u00e8 molto nota la gorgia, vale a dire la cosiddetta aspirazione (in realt\u00e0 i foni sono consonanti fricative) delle consonanti occlusive sorde in posizione posvocalica, anche in inizio di parola se la parola precedente finisce per vocale: la casa , fino anche al suo totale dileguo. Sempre in fonetica si registra la riduzione (in verit\u00e0 mancanza) del dittongo ascendente \"uo\" (\"ova\", \"scola\", \"bona\"...), mentre nella sintassi \u00e8 in uso un sistema tripartito degli aggettivi dimostrativi \"questo\" - \"codesto\" - \"quello\", per indicare l'oggetto vicino rispettivamente al parlante (prima persona), all'interlocutore (seconda persona), o a nessuno dei due (terza persona). Notiamo anche l'uso della formula impersonale alla prima persona plurale, \"(noi) si va, (noi) si \u00e8 andati, (noi) si \u00e8 lavorato\", e l'uso del pronome \"te\" come soggetto di seconda persona singolare (\"Te\" \"che fai stasera\"?) oppure, in fiorentino, \"Te che tu\" \"fa\"(\"i\") \"stasera?\". Diversi sono i casi di tale fenomeno anche nella lingua scritta. Inoltre, \u00e8 tipico di diverse zone della Toscana l'uso dell'articolo prima del nome proprio femminile (l'Elena, la Giulia); tale uso \u00e8 comune anche ad altre regioni; l'articolo davanti ai cognomi \u00e8 passato alla lingua letteraria, specie per personaggi del passato (\"il Manzoni\"), per\u00f2 in Toscana si usa anche per persone comuni, non famose: \"il Rossi\", \"la Mancini\" ecc. Nel lessico si registrano l'uso di \"spenge\" invece di \"spegne\", oppure parole come \"balocco\" (per \"giocattolo\"), \"babbo\" (per \"pap\u00e0\"), \"rena\" (per \"sabbia\"), \"cencio\" (per \"panno\"), ecc. Bisogna specificare che tutti questi termini, anche se meno usati in altre regioni o parzialmente desueti come \"balocco\", rientrano a pieno titolo nel lessico italiano e non possono essere classificati come regionalismi; mentre, ad esempio, il termine \"schiacciata\" al posto di \"focaccia\" o l'uso di \"popone\" al posto di \"melone\" possono rientrare in questa definizione, poich\u00e9 non sono riconoscibili dagli italofoni di altre regioni.\nArea centromeridionale.\nL'Italia centrale, in particolare Roma, \u00e8 caratterizzata dall'affricazione della \"s\" davanti a consonante nasale (insomma , comune anche alla Toscana non fiorentina), e dal raddoppiamento della \"b\" e della \"g\" (abile , regina ). Diffusissima \u00e8 l'apocope della sillaba finale della parola (\"ma'\" per \"mamma\", \"anda'\" per \"andare\" ecc.). Nella sintassi si registra l'uso dell'indicativo in dipendenza dei \"verba putandi\" (\"credo che torna\"), nel lessico parole come \"pupo\", \"caciara\", \"pedalini\" (calze), \"straccali\", ecc.\nAnche nel Meridione si registra una diversa distribuzione delle vocali chiuse e aperte, diversa per\u00f2 da quella settentrionale: in Calabria, Salento e Sicilia si hanno infatti solo i timbri aperti (), mentre nelle altre regioni le discrepanze rispetto alla pronuncia neutra sono minori (seppur rilevanti) e non omogenee (es. la pronuncia \"gi\u00f2rno\" con \"o\" aperta \u00e8 molto diffusa in Campania); sul lato adriatico sono pi\u00f9 evidenti, come in certe aree dell'Abruzzo centro-orientale (Chieti-Sulmona), in gran parte della Puglia centro-settentrionale (Foggia-Bari-Taranto), e nella Basilicata orientale (Matera), dove \u00e8 presente il cosiddetto isocronismo sillabico: le vocali in sillaba libera sono tutte pronunciate chiuse e quelle in sillaba complicata tutte aperte (vedasi il noto esempio \"un p\u00f3co di p\u00f2llo\"); addirittura nell'area teramana (Abruzzo settentrionale), e fino all'altezza di Pescara, le vocali vengono pronunciate con un unico suono aperto (ad es. \"d\u00f2ve vol\u00e8te andare stas\u00e8ra?\"), presentando cos\u00ec un'inspiegabile coincidenza con gli esiti fonetici meridionali estremi, pur non essendoci con essi alcun collegamento diretto.\nCome gi\u00e0 detto, qui la \"s\" intervocalica \u00e8 sempre sorda, ed \u00e8 frequente l'uso del passato remoto anche per tempi prossimi. Come per l'Italia centrale, sono comuni il raddoppiamento delle \"b\" e delle \"g\" e, sebbene in misura minore, l'affricazione della \"s\" in parole come \"insomma\", \"falso\", ecc. Prevalente poi (anche questo come in Italia centrale) \u00e8 la posposizione del pronome possessivo, che viene collocato dopo il sostantivo (\"il libro mio\"), fino a giungere, in alcuni dialetti, a una vera e propria fusione.\nSardegna.\nL'italiano regionale dell'isola \u00e8 caratterizzato da una situazione peculiare; basti ricordare tra l'altro che da tempo molti parlanti riconoscono il sardo come la propria lingua.\nSi registrano deviazioni dall'italiano standard a livello strutturale (ad esempio \"gi\u00e0\" come rafforzativo: \"gi\u00e0 lo far\u00f2, gi\u00e0 andr\u00f2\", o al presente: \"gi\u00e0 mi piace\"), sintattico (es. verbo alla fine, antifrasi con intento sarcastico attraverso l'impiego di \"gi\u00e0\", in maniera analoga al tedesco \"ja\"... \"sch\u00f6n\": \"gi\u00e0 \u00e8 poco bello\" = \u00e8 molto bello, calco dal sardo \"j\u00e0i est pagu bellu\"), grammaticale (riflessivi e pronominali con l'ausiliare avere: \"me l'ho comprato, te l'hai preso?\", da \"mi ddu/lu apo comporau, ti ddu/lu as pigau?\"), fonetico, e lessicale.\nIl lessico presenta numerosi termini sconosciuti fuori dell'isola, soprattutto per influenza diretta delle lingue locali (e.g. \"scacciacqua\" dal sardo \"parabba\"/\"paracua\" \"impermeabile\", \"continente\" e \"continentale\" nell'accezione volta a indicare il resto d'Italia, etc.). L'impiego di sardismi potrebbe involontariamente riflettere ignoranza della lingua originale, nel caso in cui si faccia uso di forme singolari in italiano declinate al plurale sardo, quali \"il tenores\", \"una seadas\", etc.). Sono dovute a calchi, specie dal sardo, forme come \"cassare\" per dire \"prendere, acchiappare\" (classificandosi cos\u00ec come un falso amico rispetto al significato di \"rimuovere, cancellare\" in italiano neutro) e \"furare\", come sinonimo di \"rubare\": \"lo hanno cassato mentre furava nel negozio\" (calco sintattico: \"ddu/lu ant cassau mentras fur\u00e0at in sa butega\"); altri termini non hanno un'origine locale, come \"canadese\" (\"tuta da ginnastica\").\nFoneticamente, si ha un fenomeno di metafonesi: le \"e\" e le \"o\" toniche si pronunciano chiuse () se sono seguite da una vocale chiusa (i,u) e aperte se seguite da una vocale aperta (a, e, o). \u00c8 inoltre tipicamente diffuso il rafforzamento delle consonanti, per esempio la \"v\", con possibili fenomeni di ipercorrettismo.\nSvizzera.\nIn virt\u00f9 di speciali peculiarit\u00e0, le variet\u00e0 di italiano parlate nella Svizzera italiana non vengono in genere considerate come forme di italiano regionale vero e proprio, anche se condividono alcune caratteristiche con questo."}
{"id": "2933044", "revid": "767487", "url": "https://it.wikipedia.org/wiki?curid=2933044", "title": "Maurizio Rossi (calciatore 1959)", "text": "Carriera.\nClub.\nInizia la carriera professionistica nel Bologna, con la cui maglia totalizza 2 presenze in Serie A nella stagione 1979-1980, durante la quale fa da vice a Giuseppe Zinetti. Debutta il 4 maggio 1980 nella partita giocata sul campo del , conclusasi sull'1-1, mentre la seconda presenza risale all'11 dello stesso mese, nella sfida persa in casa nell'ultima partita di campionato contro il per 2-1.\nHa poi militato in Serie B e Serie C1 nelle file di Atalanta e prima di trasferirsi per pochi mesi all' in Serie A, dove non ha l'occasione di scendere in campo, in quanto terzo portiere, dietro ad Alessandro Zaninelli e Giovanni Cervone. Durante il mercato di riparazione di ottobre quest'ultimo viene ceduto al nell'ambito di uno scambio con Mario Paradisi, mentre Rossi passa al , con cui totalizza oltre 100 presenze in Serie B.\nFu coinvolto nello scandalo del calcio italiano del 1986, venendo squalificato per cinque anni. In seguito alla squalifica si ritir\u00f2 dall'attivit\u00e0.\nIn carriera ha totalizzato complessivamente 2 presenze in Serie A e 102 in Serie B.\nStatistiche.\nPresenze e reti nei club.\n\"Statistiche aggiornate all'8 giugno 1986.\""}
{"id": "2933046", "revid": "291370", "url": "https://it.wikipedia.org/wiki?curid=2933046", "title": "Haroun Tazieff", "text": "Biografia.\nHaroun Tazieff \u00e8 nato a Varsavia nel 1914, quando era ancora parte del Impero russo zarista da un padre tartaro dottore in medicina e da una madre polacca, chimica e dottoressa in scienze naturale e licenziata di scienze politiche. Dopo la morte del padre al fronte durante la prima guerra mondiale \u00e8 emigrato con la madre in Belgio dove \u00e8 rimasto apolide fino al 1936, quando ha ottenuto la nazionalit\u00e0 belga.. Studioso, calciatore (era iscritto all'RWD Molenbeek di Bruxelles) ma soprattutto rugbista e pugile (campione universitario del Belgio e poi campione provinciale del Katanga), compagno di Jacques-Yves Cousteau, \u00e8 stato geologo e vulcanologo sul battello Calypso. Ha seguito studi in Russia e in Belgio dove si \u00e8 diplomato come ingegnere agronomo presso la facolt\u00e0 di scienze agronome di Gembloux. Nel 1938 ha combattuto durante la Seconda guerra mondiale e si \u00e8 diplomato ingegnere geologo all'universit\u00e0 di Liegi nel 1944. \u00c8 stato naturalizzato francese nel 1971 ed \u00e8 deceduto il 2 febbraio 1998. Ora \u00e8 sepolto nel cimitero di Passy a Parigi\nCarriera scientifica.\n\u00c8 stato nell'ordine:\nDal 1984 al 1986 fu segretario di stato incaricato della prevenzione tecnologica delle catastrofi naturali.\nHaroun Tazieff fu anche uno dei pionieri della teoria della tettonica a placche. A partire dal 1967 le sue spedizioni in Etiopia hanno dimostrato l'origine oceanica dei sistemi vulcanici attivi nella regione.\nL'eruzione della Soufri\u00e8re.\nIn seguito a delle manifestazioni inquietanti del vulcano della Soufri\u00e8re nel 1976, una violenta polemica ha opposto Haroun Tazieff a Michel Feuillard, direttore dell'osservatorio vulcanologico di Guadalupa e a Claude All\u00e8gre, allora suo superiore all'Institut de Physique du Globe de Paris. Questi, insieme al professor Brousse, si fondavano su delle analisi allarmanti mostranti la presenza di magma fresco nelle zone circostanti il vulcano, consigliando l'evacuazione di 70000 abitanti vicini, mentre Tazieff, di ritorno da un viaggio all'equatore, fondandosi su una personale esperienza sul campo, afferm\u00f2 che non ce n'era e che il vulcano si sarebbe calmato senza alcun rischio di esplosioni piroclastiche. Dopo litigi e confronti finalmente si cap\u00ec che il primo test era errato e la Soufri\u00e8re non esplose e non provoc\u00f2 alcun danno."}
{"id": "2933049", "revid": "287204", "url": "https://it.wikipedia.org/wiki?curid=2933049", "title": "Le pi\u00f9 belle storie di Marion Zimmer Bradley", "text": "Le pi\u00f9 belle storie di Marion Zimmer Bradley (\"The Best of Marion Zimmer Bradley\", 1985) \u00e8 un'antologia di racconti di fantascienza, fantasy e horror, scritta da Marion Zimmer Bradley e pubblicata per la prima volta in Italia nel 1985 da Longanesi.\nL'antologia contiene tutta una serie di racconti, che spaziano dalla primissima opera pubblicata professionalmente da Marion Zimmer Bradley, \"Innesto centauriano\" (1952), fino a lavori degli anni ottanta appartenenti al ciclo di Darkover, come i racconti \"Osservare il voto\" e \"Il sangue non mente\" (questo poi confluito nel romanzo \"L'esilio di Sharra\")."}
{"id": "2933057", "revid": "287204", "url": "https://it.wikipedia.org/wiki?curid=2933057", "title": "Zerowatt", "text": "Zerowatt \u00e8 un marchio italiano di elettrodomestici fondato nel 1923, di propriet\u00e0 della Candy Hoover Group S.r.l. di Brugherio, in provincia di Monza e della Brianza, controllata dalla multinazione cinese Haier attraverso la Candy.\nDal 1941 al 2001 \u00e8 stata anche un'importante azienda produttrice di elettrodomestici di Milano, che operava nello stabilimento di Alzano Lombardo, in provincia di Bergamo, ed era in particolare specializzata nella produzione di lavatrici per il mercato di fascia alta.\nStoria.\nLe origini: la \"Societ\u00e0 Anonima Zerowatt\" (1923-1927).\nLa \"Societ\u00e0 Anonima Zerowatt\" fu costituita a Milano nel 1923 con capitale sociale di 1 milione di lire, di cui 500.000 versati, come ditta per la costruzione di apparecchi elettrotermici ed elettromedicali. La sede era fissata in via San Michele del Carso, e dopo poco tempo di attivit\u00e0 risultava depositaria di due brevetti del 1924 (accumulatore elettrotermico in acqua calda a due diverse temperature e resistenza metallica per apparecchi elettrotermici). \nLa ditta, che prese parte alla Fiera di Milano del 1926, dove present\u00f2 le sue produzioni, cess\u00f2 di esistere l'anno successivo, nel 1927, quando fu messa in liquidazione.\nLa Zerowatt-FER (1933-1967).\nIl marchio Zerowatt verso la seconda met\u00e0 degli anni trenta pass\u00f2 sotto la proprieta dell'azienda S.A. Fabbriche Elettrotecniche Riunite (FER) di Milano, attiva dal 1923, cui presidente era l'ingegner Andrea Carlo Piva e amministratore delegato il dottor Giuseppe Latis, produttrice di apparecchi termoelettrici per la cucina e il riscaldamento (sia domestico che industriale), di apparecchi elettrodomestici, di apparecchi di illuminazione e materiale elettrico in porcellana, di metallerie varie e di porcellana per industrie, che operava in due stabilimenti a Ferrara e Seregno, dove alla vigilia della Seconda guerra mondiale lavoravano 70 persone. L'azienda, che oltre che con Zerowatt operava anche col marchio Simerac, contava sei filiali in Italia ed una all'estero (a Parigi), esportava in Francia, America latina e Svizzera. \nFER produsse con il marchio Zerowatt piccoli elettrodomestici come aspirapolvere, piastre elettriche, forni elettrici, macchine da caff\u00e8 e ventilatori, e nel 1941, la sua divisione piccoli elettrodomestici fu scorporata per dar vita alla consociata \"S.A. Elettro-Societ\u00e0 Costruzioni Apparecchi Elettrodomestici\", con sede in via Pezzotti 2 a Milano. Le attivit\u00e0 industriali della Elettro-SCAEM nel 1943 vennero trasferite presso un nuovo stabilimento di produzione aperto ad Alzano Lombardo, in provincia di Bergamo, frazione Nese. Zerowatt acquis\u00ec maggiore notoriet\u00e0 nel secondo dopoguerra: nel 1954, FER venne premiata alla Triennale di Milano con il Premio Compasso d'oro, per il ventilatore da tavolo VE 505 creato dal designer Ezio Pirali, che in quello stesso periodo era anche amministratore delegato dell'azienda. In quello stesso anno, nello stabilimento di Nese veniva avviata la produzione delle prime lavatrici a marchio Zerowatt.\nLa \"Zerowatt S.p.A.\" (1968-2001).\nNella seconda met\u00e0 degli anni sessanta, le famiglie Latis, Boggio Sella e Bassani, assunsero il controllo della Elettro-SCAEM, che nel 1968 si separ\u00f2 da FER ed assunse la ragione sociale \"Zerowatt S.p.A.\" con capitale sociale di 500 milioni di lire e sede a Milano in viale Monza 270. Presidente e azionista di riferimento dell'azienda fu Mario Latis (1916-2003). L'impianto produttivo di Nese, divenuto uno dei pi\u00f9 moderni in Europa, negli anni settanta fu ampliato e raggiunse una superficie complessiva di 35.000 m\u00b2, e comprendeva al suo interno cinque linee di montaggio che gli garantivano un livello di produttivit\u00e0 di 150.000 pezzi l'anno. Fu aperto un secondo stabilimento a Ciri\u00e9, in provincia di Torino, specializzato nella produzione di frigoriferi. Nel 1979, Zerowatt impiegava 443 dipendenti, realizzava un fatturato di 30,5 miliardi di lire ed un utile netto di 713 milioni, in aumento rispetto all'anno precedente. Il mercato di riferimento di Zerowatt era quello del segmento di fascia alta, e a livello nazionale deteneva una quota dell'8%, e l'azienda milanese esportava nei paesi MEC.\nLa crisi di mercato del settore degli elettrodomestici verificatasi in Europa occidentale tra la fine degli anni settanta e l'inizio degli anni ottanta, poich\u00e9 in fase di saturazione, colp\u00ec le principali aziende del settore. In tale contesto la piccola Zerowatt, che registrava valori finanziari discreti ne rimase relativamente immune, e nel 1982 fece ingresso nel mercato ristretto della Borsa di Milano. Poco tempo dopo per\u00f2, l'azienda accus\u00f2 gravi passivi di bilancio, e perci\u00f2 sigl\u00f2 un'alleanza con il Gruppo Candy, che nel novembre 1984 rilev\u00f2 il suo 30%. Sette mesi pi\u00f9 tardi, a maggio 1985, Zerowatt venne interamente rilevata dal Gruppo monzese. Il passaggio sotto il controllo della Candy port\u00f2 benefici all'azienda milanese, che nel 1985 vedeva risanare i propri conti e torn\u00f2 a registrare utili, e ci\u00f2 fu dovuto alla chiusura di diverse filiali estere e alla ristrutturazione dello stabilimento di Nese. Nel 1988, Zerowatt realizzava un fatturato di 92 miliardi di lire ed un utile che superava i 3 miliardi. Nello stesso anno venne chiuso lo stabilimento piemontese di Ciri\u00e8 , dove lavoravano 150 persone che producevano frigoriferi, poi ceduto nel 1989 alla Gilardini.\nZerowatt dopo l'ingresso nel Gruppo industriale della famiglia Fumagalli, oltre ad uscire dalla crisi finanziaria, vide incrementare negli anni novanta le esportazioni delle sue lavatrici prodotte a Nese, in particolare verso i paesi extraeuropei. Nel 1999, Zerowatt lanci\u00f2 sul mercato un modello di lavatrice in acciaio inox, reclamizzato attraverso uno spot televisivo che ebbe come testimonial Giovanni Trapattoni, all'epoca allenatore della squadra di calcio della Fiorentina.\nNonostante la buona situazione finanziaria e commerciale dell'azienda, nel 2001 il Gruppo Candy decise di chiudere lo stabilimento di Nese con i suoi 220 dipendenti e di trasferire la produzione di lavatrici a marchio Zerowatt negli stabilimenti di Brugherio (MB) e Santa Maria Ho\u00e8 (LC). La famiglia Fumagalli motiv\u00f2 la chiusura dello stabilimento con la riduzione dei costi per il loro Gruppo.\nZerowatt dopo la chiusura della fabbrica di Nese (2002-presente).\nNel 2002, venne modificata la ragione sociale dell'azienda in \"Zerowatt Hoover S.p.A.\", con sede legale e amministrativa a Brugherio, la cui attivit\u00e0 \u00e8 quella della commercializzazione degli elettrodomestici prodotti dal Gruppo Candy, che comprende oltre al marchio Zerowatt anche quello Hoover. L'anno seguente, nel 2003, il dismesso stabilimento di Nese venne ceduto al Gruppo Begnini.\nNel 2020, due anni dopo l'acquisizione di Candy da parte della multinazionale cinese Haier, viene decisa la fusione per incorporazione nell'altra controllata del Gruppo brianzolo, la Candy Hoover Group S.r.l.."}
{"id": "2933059", "revid": "1751024", "url": "https://it.wikipedia.org/wiki?curid=2933059", "title": "Florencia Fazzarino", "text": "Florencia Fazzarino \u00e8 un personaggio immaginario della telenovela argentina \"Flor - Speciale come te\".\nBiografia.\nPrima stagione.\nFlorencia \u00e8 una ragazza di 19 anni che svolge un lavoro molto umile: vendere frutta e verdura in un negozio di Buenos Aires, nello stesso quartiere in cui canta con la sua band. Orfana, alla morte della madre, Margarita Valente, viene affidata dal patrigno alle cure di Titina, un'amica di famiglia. Casualmente incontra Federico Fritzenwalden, il fratello maggiore di una ricca famiglia tedesca, composta da sei persone. Tra i due sono subito scintille, ma Federico la fa licenziare dal negozio e l'accusa di aver rapito Thomas, il fratello minore. In realt\u00e0 Thomas, si sentiva trascurato dalla famiglia, per cui aveva finto il rapimento.\nChiarito il disguido, Federico per sdebitarsi dell'accaduto, la assume come bambinaia e le d\u00e0 anche una casa dove vivere, e ha subito un legame speciale con i fratelli Fritzenwalden, Franco, Nicolas, Maia, Martin e Thomas, e con una bambina di Salta che lei stessa ha trovato, Roberta. Intanto, il legame tra Flor e Federico aumenta a dismisura, ma entrambi non vogliono far soffrire Delfina, fidanzata di Federico, con cui egli \u00e8 in procinto di sposarsi. Tutti nella casa, compresa la governante Greta, sanno che Delfina sta con Federico solo per interesse (ha anche un amante, l'autista Pedro). \nNel corso delle vicende, Flor scopre che sua madre ha avuto una relazione con Alberto Santill\u00e1n, nonch\u00e9 padre di Delfina e Sofia. Capisce cos\u00ec di essere loro sorella. Nonostante Malala, madre di Delfina, lo sapesse, insieme alla figlia tentano di tenere il segreto al sicuro per salvare la loro eredit\u00e0, in modo che Flor non ricevesse la sua parte. Tra Flor e Federico l'attrazione \u00e8 troppo forte e ha inizio una relazione clandestina. Delfina pur di sposare Federico, finge una gravidanza (la bugia viene portata avanti grazie all'aiuto del medico Claudio Bonilla, vecchio compagno di scuola di Federico), un aborto, e poi una malattia. \nFederico viene a sapere degli inganni proprio il giorno del suo matrimonio con Delfina, la lascia sull'altare e va via con Flor. Federico decide di stare con Flor, ma muore dopo un incidente, salvando la vita al Conte di Kricoragan, Massimo Augusto Calder\u00f3n de la Hoya. Federico la saluta per l'ultima volta sottoforma di spirito, promettendo che ci sar\u00e0 un finale felice e che il loro amore sar\u00e0 indimenticabile ed eterno. Prima di tornare per sempre in paradiso, Federico, nel corpo di Massimo, le lascer\u00e0 una videocassetta, spiegandogli tutto ci\u00f2 che \u00e8 accaduto, svelandogli che una parte del suo spirito rimarr\u00e0 in Massimo, e che tramite lui sar\u00e0 sempre al suo fianco.\nSeconda stagione.\nDopo la morte di Federico e il cuore spezzato di Flor, il Conte si innamora di Flor, e Delfina prova ad ingannarlo come aveva fatto con Federico. Ma Flor sventa i suoi piani malvagi. Massimo lascia Delfina, con cui si era sposato precedentemente.\nFlor e Massimo iniziano una relazione. Verso la fine, Massimo viene incastrato e fatto passare per complice di Delfina, e viene cacciato di casa. Flor vede la videocassetta di Massimo e Federico, scopre che Massimo \u00e8 innocente, e che lo spirito di Federico \u00e8 entrato in Massimo, quindi capisce perch\u00e9 si \u00e8 innamorata e perch\u00e9 in lui vedeva sempre Federico. Inoltre smette di sentirsi in colpa per i sentimenti che prova per Massimo, dopo aver giurato di amare solo Federico. In seguito scoprir\u00e0 di essere incinta di Massimo, e di aspettare due gemelli, ma a sorpresa saranno tre. I gemelli si chiamano Federico Augusto, come il primo ed eterno amore di Flor e il secondo nome di Massimo, Margarita Anna, come la madre di Flor e quella di Massimo, e Andr\u00e9s, come il defunto padre di Massimo. Insieme a Massimo adottano anche i fratelli Fritzenwalden, e poi si sposano.\nCaratteristiche del personaggio.\nFlor \u00e8 quasi sempre buona, gentile, coraggiosa, allegra, spontanea e un po' infantile. Veste in modo colorato, bizzarro e anche infantile, crede alle fate che spesso la aiutano nei momenti di difficolt\u00e0; ama il suo albero magico, possiede moltissimi amuleti, \u00e8 sognatrice e ama le favole con principi e principesse. \u00c8 spesso istintiva, ma \u00e8 molto generosa e altruista e questo la rende speciale agli occhi di tutti."}
{"id": "2933064", "revid": "1543377", "url": "https://it.wikipedia.org/wiki?curid=2933064", "title": "Vak\u0131fBank G\u00fcne\u015f Sigorta Spor Kul\u00fcb\u00fc 2009-2010", "text": "Questa voce raccoglie le informazioni riguardanti la Vak\u0131fBank G\u00fcne\u015f Sigorta Spor Kul\u00fcb\u00fc nella stagione 2009-2010.\nOrganigramma societario.\nArea direttiva\nArea tecnica"}
{"id": "2933066", "revid": "1305772", "url": "https://it.wikipedia.org/wiki?curid=2933066", "title": "Educazione differenziata", "text": "L'uso del termine educazione differenziata si \u00e8 diffuso in ambito pedagogico e sociologico per indicare un modello educativo che promuove la valorizzazione delle specificit\u00e0 femminili e maschili a scuola attraverso la separazione di maschi e femmine durante le attivit\u00e0 scolastiche. Sotto l'aspetto organizzativo, si parla anche di educazione omogenea.\nL'educazione differenziata \u00e8 una delle modalit\u00e0 pratiche pi\u00f9 diffuse per realizzare la cosiddetta personalizzazione dell'azione educativa. Il suo scopo \u00e8 di favorire in ambito educativo la effettiva parit\u00e0 di opportunit\u00e0 tra maschi e femmine tenendo conto delle loro differenze cognitive, dei diversi tempi di maturazione, ecc. al fine di una crescita armonica di ciascuno.\nL'educazione differenziata nel mondo.\nIn base ai dati diffusi nel 2009 in tutto il mondo sono circa 40 milioni i ragazzi e le ragazze che usufruiscono di un'educazione differenziata in base al sesso. In molti Paesi \u2013 particolarmente negli U.S.A., in Gran Bretagna e in Australia \u2013 \u00e8 abbastanza diffuso un movimento pedagogico che ritiene conveniente che gli istituti scolastici possano scegliere tra varie forme di organizzazione didattica in base al sesso degli alunni. Nel 2004 il movimento ha ottenuto fra l'altro una modifica della normativa federale in USA, sostenuta anche da Hillary Clinton .\nDidattica e neuroscienze.\nI sostenitori di questo modello educativo sottolineano che per garantire nei fatti le pari opportunit\u00e0 tra uomini e donne occorre tenere conto a scuola del fatto che neurologia, genetica e psicologia evolutiva indicano che alcune differenze tra maschi e femmine sono innate. Per questo motivo, l'educazione differenziata prevede modalit\u00e0 e strategie didattiche differenti, ma il curricolo per i ragazzi e le ragazze \u00e8 lo stesso, il livello accademico che si esige agli uni e alle altre ha la medesima qualit\u00e0 .\nBuone pratiche per la parit\u00e0 maschi/femmine a scuola.\nPer individuare e favorire il corretto trattamento delle differenze che promuovono\nla parit\u00e0 tra uomini e donne, si stanno diffondendo le cosiddette buone pratiche pedagogiche divulgate soprattutto dallo psicologo americano Leonard Sax, direttore esecutivo della (USA), e dalla pedagogista inglese Sheila Cooper, direttore esecutivo della \n(Gran Bretagna), che da anni documentano le esperienze realizzate nei rispettivi ambiti di azione.\nIn questa prospettiva, sono molto citati i risultati delle ricerche del sociologo americano Cornelius Riordan (Departement of Education degli USA) sugli effetti delle scuole differenziate per sesso e di quelle miste.\nNegli ultimi anni alcune universit\u00e0 hanno incluso nei propri curricula lo studio delle recenti acquisizioni neuroscietifiche sulle differenze tra maschi e femmine e sulle loro conseguenze nell'attivit\u00e0 didattica ."}
{"id": "2933069", "revid": "726373", "url": "https://it.wikipedia.org/wiki?curid=2933069", "title": "La dama del giglio", "text": "La dama del giglio (\"Lady of the Trillium\") \u00e8 un romanzo fantasy del 1995 scritto da Marion Zimmer Bradley, quarto volume in ordine di pubblicazione della cosiddetta serie del giglio, un gruppo di romanzi in cui solo il primo libro venne scritto collettivamente da Zimmer Bradley assieme a Andre Norton e Julian May e le cui successive opere sono state sviluppate indipendentemente da tre autrici senza rispettare la continuit\u00e0 tra di loro.\n\u00c8 stato pubblicato per la prima volta da Longanesi nel 1998.\nTrama.\nSono passati ben duecento anni da quando Haramis e le sue sorelle hanno affrontato il male personificato da Orogastus, il malvagio stregone sconfitto e poi esiliato per sempre. Haramis, ora un'anziana e potente Arcimaga della Terra, sente che i suoi giorni stanno per arrivare al termine. \u00c8 arrivato il tempo di trovare una ragazza, che abbia le sue stesse capacit\u00e0, per poi istruirla affinch\u00e9 possa succederle.\nGli occhi della anziana Arcimaga cadono cos\u00ec su Mikayla, pronipote di una sua sorella. Ma strappata dal suo mondo, Mikayla mal si adatta agli insegnamenti della anziana e dispotica maga, che tanti anni di isolamento hanno irrigidito negli atteggiamenti e nei modi. Inoltre, Mikayla pensa sempre pi\u00f9 spesso a Fiolon, che \u00e8 costretta a non vedere pi\u00f9. Eppure, un legame li unisce, e giorno dopo giorno si fa sempre pi\u00f9 forte, tanto che sar\u00e0 l'unica speranza per salvare i regni di Ruwenda e Labornok dal loro triste destino."}
{"id": "2933070", "revid": "124389607", "url": "https://it.wikipedia.org/wiki?curid=2933070", "title": "Anne Donnelly", "text": "Biografia.\nNasce a Belfast e compie i suoi studi dapprima al College of Art di Dublino nel 1953 e l'anno successivo alla Escuela de Bellas Artes di Madrid. Infine, studia all'Ecole Julienne di Parigi, dove incontra il futuro marito, lo scrittore Carlo Mazzantini, dal quale ha quattro figlie, tra le quali la scrittrice Margaret Mazzantini e l'attrice Giselda Volodi.\nCon la famiglia viaggia e lavora in Francia (1956), Spagna (1956-1957) e Marocco (1958-1961), per poi tornare in Irlanda (1961-1963). Si stabilisce infine con la famiglia in Italia, dapprima in Toscana (1963-1966) e infine a Tivoli nei pressi della villa dell'Imperatore Adriano. \nA partire dagli anni cinquanta Anne Donnelly espone le sue opere, che possono essere trovate in varie collezioni pubbliche e private in Irlanda, Italia, Gran Bretagna, Francia, Spagna, Grecia, Argentina, Svizzera, Stati Uniti e Australia."}
{"id": "2933075", "revid": "1305772", "url": "https://it.wikipedia.org/wiki?curid=2933075", "title": "Giovan Battista Gerace", "text": "Biografia.\nConseguita la licenza liceale nel 1943, Gerace si iscrisse alla facolt\u00e0 di ingegneria dell'Universit\u00e0 di Roma ma si un\u00ec subito alla lotta partigiana, nel corso della quale fu ferito e fatto prigioniero. Riuscito a fuggire, pass\u00f2 al fronte alleato dove si adoper\u00f2 come ufficiale di collegamento.\nUsc\u00ec dall'esperienza partigiana gravemente provato, la salute definitivamente minata da una grave malattia, che lo costrinse a ricoverarsi per alcuni anni in un sanatorio in Svizzera, ma i cui strascichi si protrassero per tutta la vita.\nCalcolatrice Elettronica Pisana.\nRipresi gli studi si laure\u00f2 in ingegneria elettrotecnica nel 1954 e, dopo aver ricevuto un importante incarico lavorativo, l'anno dopo era gi\u00e0 nel gruppo di progettisti incaricato di realizzare la CEP-Calcolatrice Elettronica Pisana, dal 1955 al 1961.\nI contributi di Gerace nella CEP sono soprattutto nell'originale tecnica nella microprogrammazione da lui utilizzata, molto diversa da quella pi\u00f9 nota di Wilkes.\nPolitica.\nGerace \u00e8 stato iscritto al Partito Comunista Italiano dal 1953. Nel 1979, in occasione del XV congresso nazionale del partito, fu eletto al comitato centrale del PCI."}
{"id": "2933077", "revid": "1305772", "url": "https://it.wikipedia.org/wiki?curid=2933077", "title": "Lost Horizons", "text": ""}
{"id": "2933079", "revid": "484362", "url": "https://it.wikipedia.org/wiki?curid=2933079", "title": "Torre della Tonnara dell' Ursa", "text": ""}
{"id": "2933082", "revid": "731511", "url": "https://it.wikipedia.org/wiki?curid=2933082", "title": "Aleksandr Ivanovi\u010d Vvedenskij", "text": "Biografia.\nAleksandr Vvedenskij partecip\u00f2 all'ultima avanguardia artistica nella storia dell'Unione Sovietica: OB\u0116RIU (\u041e\u0411\u042d\u0420\u0418\u0423), acronimo di \"Ob'edinenie Real'nogo Iskusstva\" (\"Associazione dell'Arte Reale\"), la cui attivit\u00e0, a Leningrado, fu circoscritta alla seconda met\u00e0 degli anni Venti.\nL'infanzia e gli studi.\nAleksandr Ivanovi\u010d Vvedenskij nacque a Leningrado il 23 novembre (6 dicembre secondo il calendario gregoriano) 1904. Il padre, Ivan Viktorovi\u010d (1870-?), era un funzionario statale. La madre, Evgenija Ivanovna (1876-1935), aveva nobili origini ed era ginecologa. Secondo la moglie, Anna Semenovna Ivanter, Vvedenskij era in buoni rapporti con la madre e sosteneva che il padre fosse un uomo chiuso e completamente diverso. La famiglia viveva in via \"S'ez\u017einskaja\", \"Peterburgskaja storona\", zona della citt\u00e0 a cui il poeta fu legato per tutta la vita. Vvedenskij aveva tre fratelli: Vladimir (1906-1970), che prima della rivoluzione fu perseguitato per motivi politici, era avvocato e mor\u00ec negli anni Settanta; le sorelle Evlanija (1909-1925 ca.), che scriveva poesie, ed Evgenija (1908-1945 ca.) morirono entrambe di tubercolosi.\nI due fratelli entrarono \u2013 Aleksandr nel 1914 \u2013 nel corpo dei cadetti Nikolaev di Pietroburgo (\"Peterburgskij Nikolaevskij kadetskij korpus\"). Tuttavia, i genitori non destinarono i due figli maschi alla carriera militare, preoccupati per il protrarsi della Prima guerra mondiale.\nIl 4 maggio di quello stesso anno Vvedenskij venne ammesso alla quarta classe del ginnasio alla scuola di L. D. Lentovskaja e fin\u00ec il liceo nel 1921. Gli insegnanti definirono Vvedenskij uno studente \u201cpromettente, portato, ma eccessivamente chiacchierone con l'insegnante [\u2026] curioso, ma non indipendente nei giudizi e superficiale\u201d.\nTra le opere giovanili \u00e8 il poema scritto con V. Alekseev, \"Byk Buddy\" (\"Il toro di Budda\"), parodia del futurismo; nel modulo di iscrizione all'Unione Panrussa dei Poeti (\"Vserossijskij sojuz poetov\") compilato nel 1924 Vvedenskij si colloc\u00f2 proprio tra i futuristi. Fu il membro pi\u00f9 giovane dell'Unione. Lo stesso anno scrisse una manciata di poesie proprio per l'Unione dei Poeti.\nSubito dopo la fine del liceo Vvedenskij trov\u00f2 lavoro come impiegato presso l'ufficio contabilit\u00e0 per la costruzione di \"Utkina Zavod\u2019\", la centrale elettrica dell'omonima localit\u00e0 a sud-est di Pietroburgo, che alla fine dei lavori avrebbe preso il nome di \"Krasnyj Oktjabr\u2019\" (\"Ottobre Rosso\"). Fu il suo \"stage\", grazie al quale ottenne l'accesso alla Facolt\u00e0 di Giurisprudenza; tuttavia, non port\u00f2 mai a termine gli studi. Si innamor\u00f2 di Tamara Aleksandrovna Mejer; i due si sposarono, ma nel 1931 la donna lo avrebbe lasciato.\nI suoi contatti col mondo dell'arte si fecero pi\u00f9 intensi: a met\u00e0 anni Venti conobbe Igor\u2019 Terent\u2019ev. Il regista e drammaturgo, legato al futurismo, era a capo del dipartimento di fonologia dell'INCHUK, l'Istituto di Cultura Artistica (\"Institut chudo\u017eestvennoj kul'tury\") diretto dal pittore Kazimir Malevi\u010d. Vvedenskij e Terent'ev leggevano a coloro i quali lavoravano all'INCHUK alcune sequenze di parole, cercando di stabilire corrispondenze tra i testi e le loro espressioni pittoriche.\nL'amicizia con Charms e la preistoria di OB\u0116RIU.\nNell'estate del 1925 Vvedenskij fu invitato a una lettura di poesie da alcuni giovani artisti e and\u00f2 all'incontro con l'amico e collega Jakov Druskin; l\u00ec i due conobbero Daniil Ivanovi\u010d Juva\u010dev, in arte Daniil Charms, e in breve lo invitarono nel loro piccolo gruppo. Di l\u00ec a poco entr\u00f2 nel gruppo anche Leonid Lipavskij, al quale Vvedenskij dedic\u00f2 in quel periodo la poesia \"Galu\u0161ka\" (i \"galu\u0161ki\" sono una pietanza ucraina simile agli gnocchi). Presto inizi\u00f2 a partecipare alle loro riunioni anche Nikolaj Olejnikov. Si incontravano due o tre volte al mese a casa di Lipavskij o di Druskin.\nNel 1926 l'amicizia tra Charms e Vvedenskij si fece pi\u00f9 profonda, sia sul piano personale che su quello artistico. Vvedenskij dedic\u00f2 a Charms la poesia \"Ostri\u017een skopom Rotislav\" (\"Rotislav \u00e8 tutto tagliato\"), mentre questi nel 1929 avrebbe scritto tra i suoi appunti che riteneva Vvedenskij uno dei suoi maestri. Inoltre, i due iniziarono a chiamarsi \"\u010dinari\": Charms si defin\u00ec \"\u010dinar'-vziral'nik\" (\"\"\u010dinar\u2019\"-contemplatore\") e Vvedenskij \"\u010dinar'-avto-ritet bessmyslicy\" (\"\"\u010dinar\u2019\"-auto-rit\u00e0 del nonsenso\"). Il neologismo \"\u010dinar\u2019\", coniato da Vvedenskij, deriva dall'unione di \"\u010din\", che significa \"grado, rango\", e \"-ar\u2019\", che indica \"professione o mestiere\": una traduzione del termine potrebbe essere \"uomini di rango\", dove si intende un elevato rango spirituale. Druskin, Lipavskij e Olejnikov erano gi\u00e0 stati battezzati \"\u010dinari\" da Vvedenskij.\nInsieme con Charms, Vvedenskij partecip\u00f2 a svariati progetti, come la raccolta immaginista \"Neoby\u010dajnye svidenija druzej\" (\"Straordinari incontri di amici\") e le raccolte \"Sobranie stichotvorenij\" (\"Raccolta di poesie\") e \"\u041a\u043ester\" (\"Il fal\u00f2\") con l'Unione dei Poeti. Il primo gruppo al quale Vvedenskij e Charms si unirono fu quello dell\u2019\"Orden zaumnikov\" (\"Ordine degli Zaumniki\") di Aleksandr Tufanov.\nNell'autunno del 1926, entrati a far parte del gruppo teatrale Radiks, i \"\u010dinari\" realizzarono l'opera teatrale che lasciava molto spazio all'improvvisazione \"Moja mama vsja v \u010dasach\" (\"Mia mamma \u00e8 tutta un orologio\"), il cui titolo proveniva da un'opera di Vvedenskij andata perduta. Per le prove i membri di Radiks ricorrevano alla \"Belyj zal\" (\"Sala bianca\") dell'INCHUK; tra ottobre e novembre ebbero luogo sette anteprime, poi l'attivit\u00e0 di Radiks si interruppe e l'INCHUK dovette chiudere dopo la diffusione di un articolo che accusava i suoi membri di attivit\u00e0 controrivoluzionaria.\nOB\u0116RIU, l'Associazione dell'Arte Reale.\nNell'autunno del 1927 il direttore del \"Dom Pe\u010dati\" (\"Casa della Stampa\"), N. Baskakov, propose ai \"\u010dinari\" di entrare a far parte di una delle sezioni sotto la sua direzione. Il nuovo nome del gruppo, che significa \"Ob'edinenie Real'nogo Iskusstva\" (\"Unione dell'Arte Reale\"), fu l'acronimo OB\u0116RIU, mentre i suoi componenti si sarebbero chiamati \"ob\u0117riuty\".\nNel manifesto di OB\u0116RIU, pubblicato in \"Afi\u0161i Doma pe\u010dati\" (\"Annunci della Casa della Stampa\") nel 1928, Vvedenskij compar\u00ec come \u201cil pi\u00f9 a sinistra della nostra unione\u201d, colui che \u201cfa a pezzi l'oggetto, ma non per questo l'oggetto perde la sua concretezza\u201d; \u201ccome risultato [\u2026] ottiene l'apparenza dell'assurdo\u201d e la sua poetica sarebbe orientata alla \u201ccollisione dei significati verbali.\u201d In questo periodo, sotto la direzione di Samuil Mar\u0161ak, Olejnikov aveva organizzato a Leningrado la rivista infantile \u201cE\u017e\u201d (\u201cIl riccio\u201d, 1928-35), ne era diventato redattore e vi aveva introdotti Charms e Vvedenskij, mentre lo stesso Mar\u0161ak aveva dato loro l'opportunit\u00e0 di pubblicare per la rivista \u201c\u010ci\u017e\u201d (\u201cIl lucherino\u201d, 1930-41). Tra gli anni Venti e Trenta Vvedenskij avrebbe pubblicato circa trenta libretti di poesie e racconti e, trattandosi dell'unico mezzo di sostentamento, avrebbe lavorato nell'editoria infantile sino alla fine dei suoi giorni. Infatti l'assurdo, \u201cImpensabile nella letteratura sovietica per gli adulti, [\u2026] era tollerato sotto forma di gioco infantile.\u201d\nL'attivit\u00e0 del gruppo consisteva nella realizzazione di spettacoli teatrali e di variet\u00e0 che ricevettero subito il giudizio negativo della critica ufficiale. Tuttavia, gli \"ob\u0117riuty\" continuarono a organizzare serate teatrali per altri due anni, durante i quali le poesie di Vvedenskij, sempre pronto agli scandali, si rivelarono le pi\u00f9 provocanti.\nL'arresto.\nNegli anni 1929-30 una serie di giudizi lapidari da parte della critica ufficiale mise fine all'attivit\u00e0 teatrale di OB\u0116RIU. Il 10 dicembre 1931 Vvedenskij fu arrestato mentre si trovava sul treno per Mosca. Secondo il verbale reso pubblico dal KGB nel marzo del 1991 (si tratta di una versione parziale, perch\u00e9 sinora non \u00e8 mai stata consentita la visione del testo integrale), Vvedenskij sarebbe stato monarchico e membro di un gruppo antisovietico di letterati, che avrebbe introdotto con l'inganno idee politicamente ostili nella letteratura infantile. Inoltre, avrebbe diffuso illegalmente opere letterarie antisovietiche.\nSin dal secondo giorno di prigionia Vvedenskij soffr\u00ec di allucinazioni uditive, testimonianza delle quali sono le note raccolte in \"Seraja tetrad\u2019\" (\"Il quaderno grigio\"), l'unico scritto in cui l'autore parl\u00f2 della propria poetica. Il 21 marzo 1932 fu rilasciato, ma per tre anni non avrebbe potuto mettere piede in ben 16 luoghi dell'Unione sovietica. Risalgono a questi anni alcune tra le sue migliori opere, come \"Krugom vozmo\u017eno Bog\" (\"Intorno forse Dio\"), \u201cMne \u017ealko, \u010dto ja ne zver'...\u201d (\u201cMi dispiace di non essere una belva\u2026\u201d; intitolata dall'autore anche \"Kover Gortenzija\", \"Tappeto ortensia\") e \"Prigla\u0161enie menja podumat\u2019\" (\"Invito a pensarmi\").\nNel 1936 la vita di Vvedenskij cambi\u00f2 radicalmente: a Char\u2019kov, in Ucraina, dove and\u00f2 a fine estate per questioni legate alla letteratura infantile, incontr\u00f2 G. B. Viktorova, che sarebbe diventata sua moglie. I due vissero per qualche tempo nel Caucaso, poi tornarono a Char'kov, dove vissero \u2013 con il figlio Petja \u2013 tra non poche difficolt\u00e0 finanziarie sino alla morte del poeta.\nLa morte.\nNel settembre del 1941 i tedeschi si stavano avvicinando a Char'kov e la popolazione doveva evacuare il villaggio. Alcuni militari arrivarono a casa del poeta e, non trovandolo in casa, ordinarono che il giorno dopo si facesse trovare sul posto. Il 27 settembre i militari tornarono, perquisirono l'appartamento e arrestarono Vvedenskij. Si trattava di un arresto preventivo nei confronti dei sospetti o di coloro che erano gi\u00e0 stati arrestati. Il 20 dicembre \u00e8 la data di morte meramente indicativa riportata nei documenti di riabilitazione.\nLa fortuna.\nVvedenskij scrisse nella seconda met\u00e0 degli anni Venti e durante tutti gli anni Trenta, quando letterati, poeti e prosatori dovevano professare assoluta fedelt\u00e0 ai dettami dell'ideologia sovietica. Con il I Congresso dell'Unione degli Scrittori dell'Unione Sovietica (Mosca, 17 agosto-1\u00ba settembre 1934) fu stabilito che l'intellettuale doveva essere \u201cingegnere di anime\u201d e votarsi al realismo socialista, altrimenti sarebbe stato considerato un traditore, soggetto alla persecuzione e all'esilio.\nPer questi motivi Vvedenskij pot\u00e9 essere conosciuto in vita quasi esclusivamente come autore per l'infanzia. Infatti, oltre alle raccolte di poesie e racconti per bambini, le pubblicazioni in \u201cE\u017e\u201d e \u201c\u010ci\u017e\u201d e le traduzioni in russo delle fiabe dei fratelli Grimm, Vvedenskij riusc\u00ec a pubblicare soltanto la poesia \"Na\u010dalo poemy\" (\"Inizio del poema\", 1926), comparsa in \"Sobranie stichotvorenij. Sbornik Leningradskogo otdelenija Vserossijskogo sojuza poetov\" (\"Raccolta di poesie. Miscellanea della sezione leningradese dell'Associazione panrussa dei poeti\", L., 1926) e i versi \u201cNo vopli trudnych angli\u010dan\u2026\u201d (\u201cMa gli urli degli inglesi schizzinosi\u2026\u201d, 1927), che sono in realt\u00e0 una parte del poema \"Minin i po\u017earskij\" (\"Minin e Po\u017earskij\", 1926) e comparvero nell'almanacco \"Koster\" (\"Il fal\u00f2\", L., 1927).\nDopo l'arresto e la morte di Charms e Vvedenskij (1941), Druskin \u2013 nel bel mezzo di una Leningrado assediata \u2013 raggiunse la casa di Charms e l\u00ec incontr\u00f2 la moglie del poeta, che consegn\u00f2 a Druskin una valigia contenente manoscritti di Charms e di Vvedenskij. Per quindici anni Druskin non tocc\u00f2 la valigia e soltanto negli anni Cinquanta si decise ad aprirla. Fu cos\u00ec che nei primi anni Sessanta nacquero i primi studi su Vvedenskij e su Charms.\nCon la fine della Guerra Fredda (1989) e lo sfaldamento dell'Unione Sovietica (1991) inizi\u00f2 un processo di recupero e riscoperta del passato letterario sovietico, grazie anche all'apertura degli archivi e alla pubblicazione di materiali fino ad allora censurati. Cos\u00ec furono pubblicati alcuni scritti di Druskin \u2013 risalenti agli anni Settanta \u2013 su OB\u0116RIU e su Vvedenskij. Gli studi russi su OB\u0116RIU e su Vvedenskij continuarono a svilupparsi durante tutti gli anni Novanta, quando anche le loro opere vennero finalmente pubblicate.\nLe prime traduzioni in italiano di alcune opere di Vvedenskij risalgono al 1979, quando Serena Vitale present\u00f2 per la prima volta al pubblico italiano il dramma \"Natale a casa Ivanov\" e le liriche \u201cMa gli urli degli inglesi schizzinosi\u2026\u201d e \"L'ospite sul cavallo\" (all'epoca inedita in Urss). Una scelta di opere di Vvedenskij tradotte in italiano si trova nella rivista elettronica \u201ceSamizdat\u201d (2007) , insieme con il testo dell'opera teatrale \"Natale a casa Ivanov\" tradotto da Vitale."}
{"id": "2933093", "revid": "767487", "url": "https://it.wikipedia.org/wiki?curid=2933093", "title": "Maurizio Ronco", "text": "Carriera.\nCresciuto nelle giovanili del , con la cui maglia ha debuttato nel campionato di 1978-1979, nel quale la sua squadra ha sfiorato la promozione in Serie A, perdendo per 2-0 lo spareggio contro il .\nResta nel club brianzolo fino all'estate 1985, collezionando 194 presenze e 7 gol in Serie B e 28 presenze e 3 gol nella Serie C1 1981-1982.\nSuccessivamente ha vestito la maglia del Palermo nella stagione 1985-1986, disputando 16 incontri in Serie B.\nFu coinvolto nello scandalo del calcio italiano del 1986, venendo squalificato per tre anni."}
{"id": "2933095", "revid": "122296077", "url": "https://it.wikipedia.org/wiki?curid=2933095", "title": "Duomo di Gerace", "text": "La basilica concattedrale di Santa Maria Assunta di Gerace \u00e8 una delle pi\u00f9 importanti costruzioni normanne della Calabria, oltrech\u00e9 uno degli edifici religiosi pi\u00f9 grandi della regione. La basilica concattedrale di Gerace \u00e8 stata dichiarata \"bene architettonico\" di interesse nazionale. \u00c8 stata elevata alla dignit\u00e0 di basilica minore l'8 settembre 2018.\nStoria.\nI lavori di costruzione dell'edificio ebbero inizio in epoca normanna, con transetto sporgente, rispecchiante modi normanni. La chiesa fu consacrata al culto nel 1045 (data riportata su due targhe affisse all'interno della chiesa, secondo quanto si legge nel Bollario del vescovo Ottaviano Pasqua di fine sec. XVI). In epoca sveva, nell'anno 1222, si ebbe una seconda consacrazione, molto probabilmente alla presenza dell'imperatore Federico II di Svevia, che si trovava di passaggio a Gerace.\nLa simmetria delle due absidi poste sulla stessa linea, \u00e8 dovuta ad eventi sismici che hanno invalidato fin dall\u2019epoca sveva tutto il settore ovest della Fabbrica. In seguito a ci\u00f2 l\u2019abside occidentale, eretta con blocchi parallelepipedi di arenaria locale, fu e ampliata da Battista Caracciolo conte di Gerace dal 1432 al 1449; mentre quella centrale in conci di pietra e malta, venne fatta riedificare dal vescovo Pellicano assieme al portale baroccheggiante nel 1829, sostituendo la loggia caduta in seguito al terremoto del 1744. Sulle due absidi, orientate ad Est secondo lo stile bizantino, sono posti due monoculi.\nDescrizione architettonica e opere presenti.\nDall'esterno, in stile romanico, l'edificio religioso appare come una fortificazione a causa dell'imponente parete in pietra calcarea dalla quale sporgono due delle tre absidi di forma semicilindrica. Sull'abside centrale si apre un portale ligneo del XIX secolo ad archi concentrici, sormontato da una finestra. Quella sinistra, di diametro inferiore, presenta invece una lunga feritoia. Sovrastano le absidi due finestre circolari a strombo. Il grande campanile neoclassico \u00e8 a sezione quadrata, incompiuto. L'interno della chiesa si presenta come un grande ambiente basilicale, con ampio transetto sporgente, e con innesto corrispondente alla navata centrale, un coro quasi quadrato che completa la figura della croce latina. Le tre grandi navate, che costituiscono il braccio pi\u00f9 lungo della croce, sono separate da due file di dieci colonne, scanalate o lisce, in marmo policromo e granito, tutte diverse tra loro per qualit\u00e0 e dimensioni. Le due file di colonne sono separate in gruppi da cinque da un grande pilastro di irrigidimento, che originariamente delimitava la posizione delle balaustre di chiusura della schola cantorum. Le colonne provengono dalle ville prediali della marina (Locri, scomparsa, era denominata Pagliopoli, Antica Citt\u00e0), mentre i capitelli sono in parte antichi e in parte rifatti. Sopra le possenti arcate a tutto sesto, le tonalit\u00e0 scure del soffitto a capriate in legno spiccano per contrasto rispetto alle pareti bianche. \nL'altare maggiore, in stile barocco, \u00e8 stato realizzato con marmi policromi dai fratelli catanesi Antonino e Giuseppe Palazzotto con la collaborazione dell'artista messinese Amato. All'interno della cattedrale si trovano anche alcuni monumenti funerari, fra i quali il sarcofago del conte Giovanni Battista Caracciolo e la cappella gotica del SS. Sacramento del 1431, e numerosi arredi sacri, in parte custoditi nella suggestiva cripta bizantina, cui si accede dal braccio sinistro del transetto (o direttamente dalla Piazza Tribona). Merita anche un'attenzione particolare il rilievo raffigurante l'\"Incredulit\u00e0 di san Tommaso\", opera dei Gagini, risalente al 1535. L'influenza bizantina \u00e8 evidente sia nella zona del transetto, sporgente rispetto alle navate laterali. Il capocroce \u00e8 coperto da una cupola a prisma. Delle tre absidi, colo il corpo nord \u00e8 originario, le altre due sono ricostruzioni del XV secolo, operate dai conti Caracciolo, dopo un rovinoso terremoto. La chiesa (Cattedrale dal 1100) \u00e8 il prototipo delle chiese normanne di Sicilia.\nAll'interno della Cattedrale, molto probabilmente sul pilastro tra \nl'altare maggiore e quello laterale a nord, si trovava la raffigurazione\n in mosaico di Cristo, affiancato da Ruggero II,\n a sinistra, e dal vescovo della citt\u00e0 Leonzio (morto nel 1143 ca.), a \ndestra. Tale opera fu distrutta agli inizi del XVIII secolo per volont\u00e0 \ndell'allora vescovo Diez, ma risaliva alla prima met\u00e0 del XII secolo.\nLa cripta e il tesoro della chiesa.\nLa cripta normanna si presenta con pianta a croce greca e absidiole ricavate nello spessore del muro affiancante l'abside centrale. Ventisei colonne, anch'esse provenienti da ville di et\u00e0 imperiale (o forse da un tempio in situ), sorreggono la volta del nucleo pi\u00f9 antico della cattedrale, scavato nella roccia nell'VIII secolo (quando Gerace era Santa Ciriaca). La cripta ospita la cappella della Madonna dell'Itria, piccolo ambiente ricavato nel 1261 da una chiesa rupestre, con volta a botte e decorazioni in marmo e pavimentata con maioliche geracesi del XVII secolo; l'altare con la trecentesca statua, opera dell'artista senese Tino da Camaino della Vergine col Bambino che gioca con una colonna e la cappella di San Giuseppe che ospita il museo diocesano del tesoro della cattedrale. Tra i tesori custoditi vanno menzionati:"}
{"id": "2933097", "revid": "767487", "url": "https://it.wikipedia.org/wiki?curid=2933097", "title": "Sauro Massi", "text": "Carriera.\nMilit\u00f2 nella Sambendettese, con cui vinse il Campionato di Serie C1 1980-1981, e successivamente gioc\u00f2 nel Padova.\nNella stagione 1982/83 milit\u00f2 in serie C1 nel Pescara, contribuendo al ritorno degli abruzzesi in serie cadetta.\nNel 1984 pass\u00f2 al , con la cui maglia milit\u00f2 in Serie B per due stagioni, la seconda delle quali conclusa ad un solo punto dalla promozione in massima serie e con una sola sconfitta subita in 38 partite, record di categoria.\nRimasto coinvolto nello scandalo del calcio italiano del 1986, Massi venne squalificato per tre anni.\nRiprese nel 1989, ingaggiato dal Bisceglie, in Serie C2, dove chiuse la carriera."}
{"id": "2933099", "revid": "599013", "url": "https://it.wikipedia.org/wiki?curid=2933099", "title": "Giuseppe Guerini (calciatore)", "text": "Carriera.\nCresciuto nel Pergocrema, e con un breve trascorso nella senza essere mai schierato in incontri di campionato, disput\u00f2 con la maglia della Cavese gli unici tornei di Serie B della storia della societ\u00e0 campana, collezionando 60 presenze tra il 1981 ed il 1983, precisamente 24 nella prima stagione e 36 nella seconda, senza segnare gol.\nMilit\u00f2 nel tra il 1983 e il 1986, disputando 104 partite, 70 delle quali in Serie B e le restanti in Serie C1, segnando complessivamente 8 reti.\nFu poi coinvolto nello scandalo del calcio italiano del 1986, venendo squalificato per tre anni ed un mese.\nScontata la squalifica, chiuse la carriera nel Foggia, sempre fra i cadetti, nella stagione 1989-1990.\nIn carriera ha totalizzato complessivamente 137 presenze e 2 reti in Serie B."}
{"id": "2933105", "revid": "122859576", "url": "https://it.wikipedia.org/wiki?curid=2933105", "title": "Val Tartano", "text": "La Val Tartano \u00e8 una valle laterale della Valtellina. Si trova all'interno del Parco delle Orobie Valtellinesi, in provincia di Sondrio (Lombardia).\nLa valle si apre sulla sinistra orografica della Valtellina all'altezza di Talamona e sale fino al Passo di Tartano che la collega con la Val Brembana.\n\u00c8 percorsa dal torrente omonimo.\nLa Val Tartano si suddivide in due valli principali: la \"Val Lunga\" e la \"Val Corta\".\nLa Val Lunga \u00e8 dominata dal monte Cadelle (2483\u00a0m), cima altamente panoramica dove confluiscono la Val Brembana, la Val Madre e la Val Tartano appunto.\nSu questa cima \u00e8 stata collocata, nel 1987, la statua dell'arcangelo Gabriele (conosciuta come l'angelo delle Cadelle), con il volto trifronte, che guarda in tre diverse direzioni: (sud Val Brembana, nord Val Tartano, est Valmadre e veglia sui due versanti orobici, perch\u00e9 non si ripetano gli eventi che hanno luttuosamente segnato le tre valli.\nPoco sotto questa cima, sul versante tartanolo, si trovano i tre laghi di Porcile.\nLa Val Tartano \u00e8 spesso sede di importanti manifestazioni sciistiche e podistiche.\nLa valle \u00e8 inserita nel Parco delle Orobie Valtellinesi."}
{"id": "2933109", "revid": "125889482", "url": "https://it.wikipedia.org/wiki?curid=2933109", "title": "Deepwater Horizon", "text": "Deepwater Horizon era una piattaforma semisommergibile di perforazione offshore in acque ultra-profonde, con posizionamento dinamico, di propriet\u00e0 della Transocean. Costruita nel 2001 in Corea del Sud dalla Hyundai Heavy Industries, l'impianto fu commissionato da R&amp;B Falcon (successivamente assorbita dalla Transocean), registrato a Majuro e affittato a BP dal 2001 fino al settembre 2013. Nel settembre 2009, l'impianto concluse le perforazioni del pozzo petrolifero pi\u00f9 profondo della storia a una profondit\u00e0 verticale di e una profondit\u00e0 misurata di nel campo petrolifero di Tiber al blocco 102 del Keathley Canyon, a circa a sud-est di Houston, a di profondit\u00e0 d'acqua.\nIl 20 aprile 2010, nel corso di una campagna di perforazione al prospetto Macondo, un blowout caus\u00f2 un'esplosione sulla piattaforma con conseguente fireball visibile da di distanza, causando la morte di undici membri dell'equipaggio. L'incendio fu inestinguibile e, dopo due giorni, il 22 aprile, la \"Horizon\" affond\u00f2, lasciando il pozzo senza alcuna contropressione sul fondale marino e provocando la pi\u00f9 grande fuoriuscita di petrolio in mare della storia.\nDesign.\n\"Deepwater Horizon\" era un'unit\u00e0 offshore semisommergibile di quinta generazione, con design RBS-8D, per operazioni in acque profonde, posizionata dinamicamente, progettata per perforare pozzi sottomarini per l'esplorazione e la produzione petrolifera utilizzando un blowout preventer da e , e un riser marino con un diametro esterno di .\n\"Deepwater Horizon\" era la seconda unit\u00e0 di una classe di due piattaforme semisommergibili: la sua gemella, \"Deepwater Nautilus\", era per\u00f2 sprovvista di posizionamento dinamico. L'impianto era lungo 121 e largo 78 metri ed era in grado di operare in acque fino a 2400 metri di profondit\u00e0, fino a una profondit\u00e0 massima di perforazione di 9100 m. Nel 2010 era uno dei circa 200 impianti di perforazione offshore in acque profonde in grado di perforare in acque pi\u00f9 profonde di 1500 m. L'American Bureau of Shipping (ABS) classificava la piattaforma come \"A1, Column Stabilised Drilling Unit, AMS, ACCU, DPS-3\".\nNel 2002, l'impianto fu aggiornato con il sistema \"e-drill\", un sistema di monitoraggio grazie al quale il personale tecnico di sede a Houston, in Texas, poteva ricevere i parametri di perforazione in tempo reale dall'impianto, oltre a informazioni sulla manutenzione e sul troubleshooting.\nI sistemi avanzati svolgevano un ruolo chiave nel funzionamento dell'impianto di perforazione, dalla tecnologia di monitoraggio della pressione e della perforazione, ai sistemi automatici di shutoff. Il sistema di modellazione del cemento OptiCem, utilizzato da Halliburton nell'aprile 2010, ha svolto un ruolo cruciale nella formulazione della miscela di malta cementizia e ha contribuito a far prendere alcune decisioni operative che divennero il punto focale per le indagini sull'esplosione della piattaforma.\nStoria.\nCostruzione e propriet\u00e0.\n\"Deepwater Horizon\" fu costruita per R&amp;B Falcon da Hyundai Heavy Industries a Ulsan, in Corea del Sud. La costruzione inizi\u00f2 nel dicembre 1998, la chiglia fu posata il 21 marzo 2000 e la piattaforma fu consegnata il 23 febbraio 2001, dopo l'acquisizione dell'R&amp;B Falcon da parte di Transocean. Fino al 29 dicembre 2004 l'impianto era registrato nella Repubblica di Panama.\nTransocean, attraverso la sua controllata di Steinhausen Triton Asset Leasing GmbH, gestiva l'impianto sotto la bandiera di comodo marshallese. Subito dopo la costruzione, l'impianto fu preso in affitto da BP con un contratto di 3 anni per l'impiego nel Golfo del Messico dopo la costruzione. Il contratto fu rinnovato nel 2004 per un anno, nel 2005 per altri 5 anni, e nel 2009 per altri 3 anni (dal 2010 al 2013). L'ultimo contratto aveva un valore di 544 milioni di dollari, pari a 496.800 dollari al giorno, per il solo affitto dell'unit\u00e0, escludendo quindi il noleggio di equipaggio, attrezzature e navi di supporto, il cui costo di affitto \u00e8 stimato essere la stessa cifra.\nSecondo i documenti depositati da R&amp;B Falcon alla Security Exchange Commission nel 2001, il documento di trasferimento tra R&amp;B Falcon e Transocean era datato 17 agosto 2001, con \"numero di registrazione ufficiale 29273-PEXT-1, numero IMO 8764597, tonnellaggio lordo di 32.588 e tonnellaggio netto di 9.778\" e valore di trasferimento pari a 340 milioni di dollari. Al 2010, l'impianto era assicurato per 560 milioni di dollari a copertura dei costi di sostituzione e rimozione dei rottami.\nOperazioni di perforazione.\n\"Deepwater Horizon\" ha operato su pozzi nei giacimenti petroliferi \"Atlantis\" (BP 56%, BHP Billiton 44%) e \"Thunder Horse\" (BP 75%, ExxonMobil 25%). Nel 2007 veniva ancora descritto come \"una delle piattaforme di perforazione pi\u00f9 potenti al mondo\". Nel 2006 \u00e8 stata impiegata nelle operazioni che hanno portato alla scoperta del giacimento di \"Kaskida\" e nel 2009 del giacimento del Tiber. Il pozzo nel campo del Tiber aveva una profondit\u00e0 verticale reale di 35.050 piedi (10.683 m) e una profondit\u00e0 misurata di 35.055 piedi (10.685 m), a una profondit\u00e0 d'acqua di 4.132 piedi (1.259 m), costituendo all'epoca il pozzo petrolifero pi\u00f9 profondo del mondo.\nNel febbraio 2010, \"Deepwater Horizon\" inizi\u00f2 le operazioni di perforazione di un pozzo esplorativo al prospetto Macondo (Blocco 252 del Mississippi Canyon), a circa 66 km al largo della costa sud-orientale della Louisiana, a una profondit\u00e0 d'acqua di circa 1.500 m. I diritti di esplorazione del prospetto Macondo erano stati acquisiti da BP nel 2009, con la concessione posseduta da BP (65%), Anadarko Petroleum (25%) e MOEX Offshore 2007 (10%). Il 20 aprile 2010, durante le operazioni, si \u00e8 verificata una violenta esplosione che ha portato alla distruzione dell'impianto e alla conseguente fuoriuscita di petrolio in mare, considerata la pi\u00f9 grave mai accaduta, con successivo inquinamento di oltre 64 km di costa. Il pozzo era nelle fasi finali del completamento dopo che il cemento era stato posto per il rivestimento dell'ultimo casing. Le operazioni esplorative erano state considerate \"concluse\" dato che MMS aveva gi\u00e0 richiesto di terminare le operazioni presso il sito di Macondo. L'impianto doveva passare alle sue fasi successive come piattaforma di produzione semi-permanente, inizialmente nel sito del Tiber e successivamente presso il campo di Kaskida, un'anticlinale a 50 miglia al largo della costa della Louisiana.\nL'impianto \u00e8 stato attivamente in funzione per il 93% della sua vita operativa (2.896 giorni su 3.131). Il resto del tempo \u00e8 stato speso per lo spostamento tra i vari siti.\nSicurezza e ispezione.\nIl \"Minerals Management Service\" (ribattezzato il 18 giugno 2010 \"Bureau of Ocean Energy Management, Regulation and Enforcement\", o \"Bureau of Ocean Energy\" (BOE)) \u00e8 l'organismo di regolamentazione e ispezione delle trivellazioni petrolifere offshore e degli impianti di perforazione negli Stati Uniti d'America. Secondo un'indagine dell'Associated Press, alcuni documenti di sicurezza non erano adeguatamente presenti e mancavano informazioni sulle procedure di emergenza. Il numero di ispezioni mensili eseguite variava nel tempo: per i primi 40 mesi le ispezioni sono state eseguite come richiesto dalla legislazione; successivamente, per\u00f2, circa il 25% delle ispezioni richieste non \u00e8 stato effettuato. Questo \u00e8 in parte giustificato dal fatto che non sempre le ispezioni sono state possibili, a causa, per esempio, del cattivo tempo meteorologico. I rapporti sulle ultime tre ispezioni del 2010 sono stati pubblicati dalle compagnie petrolifere ai sensi della legislazione sulla libert\u00e0 di informazione. Ciascuna di queste ispezioni aveva richiesto due ore o meno.\nDurante la sua vita operativa, l'impianto aveva ricevuto cinque avvisi di non conformit\u00e0, quattro dei quali nel 2002 (sulla sicurezza dell'impianto, incluso il blowout preventer) e l'altra nel 2003 (su questioni di inquinamento). Un sesto avviso del 2007 relativo alle apparecchiature elettriche senza messa a terra \u00e8 stato successivamente ritirato nel momento in cui fu verificata la conformit\u00e0 di tali apparecchiature alle normative vigenti. Nel complesso, secondo una societ\u00e0 di consulenza, la sicurezza della \"Deepwater Horizon\" poteva essere considerata \"piuttosto forte\". Nel 2009 il Minerals Management Service \"ha considerato Deepwater Horizon come un modello di sicurezza industriale\". Secondo le indagini di AP \"il suo record di sicurezza \u00e8 stato cos\u00ec esemplare, secondo i funzionari dell'MMS, che l'impianto di perforazione non \u00e8 mai stato incluso nella watchlist informale degli ispettori per le piattaforme problematiche\".\nEsplosione e fuoriuscita di petrolio.\nAlle 19.45 CDT del 20 aprile 2010, durante le fasi finali di perforazione del pozzo esplorativo di Macondo, ci fu un'eruzione di acqua di mare dal riser marino sull'impianto, con conseguente geyser che arriv\u00f2 fino ad un'altezza di 70 m. A tale evento segu\u00ec l'eruzione di una miscela di fango di perforazione, gas metano e acqua. La componente gassosa del materiale fangoso pass\u00f2 rapidamente a uno stato completamente gassoso, per poi prendere fuoco in una serie di esplosioni. Il personale dell'impianto tent\u00f2 di attivare il blowout preventer, senza successo. Il tentativo di azionare ulteriori dispositivi di sicurezza non riusc\u00ec a chiudere il pozzo.\nSi suppone che nell'esplosione iniziale persero la vita undici lavoratori. L'impianto fu evacuato, i lavoratori feriti trasportati per via aerea alle strutture mediche sulla terraferma. Dopo circa 36 ore, \"Deepwater Horizon\" affond\u00f2 il 22 aprile 2010. I resti dell'impianto di perforazione furono localizzati sul fondale marino a circa 1.500 m di profondit\u00e0, in quello stesso punto e a circa 400 m a nord-ovest del pozzo.\nLa conseguente fuoriuscita di petrolio continu\u00f2 fino al 15 luglio di quell'anno, quando fu definitivamente chiusa. Pozzi di \"relief\" sono stati utilizzati per sigillare in modo permanente il pozzo, che \u00e8 stato dichiarato \"morto\" il 19 settembre 2010. La NOAA ha istituito il progetto \"Gulf Spill Restoration\", sotto il \"Deep Water Horizon National Resource Damage Assessment Trustees\", che ha contribuito a ripristinare gran parte della costa.\nUna verifica biologica compiuta a due anni dal disastro dal dipartimento di biologia marina dell'Universit\u00e0 della Florida del Sud, mostra chiari segni di malattie della fauna marina legate all'ingestione di petrolio.\nEventi successivi.\nNel maggio 2010, Transocean ricevette un risarcimento assicurativo parziale per la perdita totale della \"Deepwater Horizon\" pari a 401 milioni di dollari. Gli analisti finanziari notarono che \u00e8 probabile che l'indennit\u00e0 assicurativa superasse il valore dell'impianto di perforazione (sebbene non necessariamente il suo valore di sostituzione) e qualsiasi passivit\u00e0 (quest'ultima stimata fino a 200 milioni di dollari).\nIl valore del contenzioso non era noto al giugno 2010: per gli analisti, le conseguenze dell'incidente erano di dimensioni e complessit\u00e0 senza precedenti, persino rispetto ad eventi simili, che peraltro avevano richiesto molti anni per risolversi. Un'analisi successiva del Financial Times del luglio 2010 ha citato fonti legali che affermavano che \"a un certo punto la portata del contenzioso stava diventando cos\u00ec grande da rappresentare una novit\u00e0\", che \"la situazione rischiava di complicarsi ulteriormente a causa della variet\u00e0 di casi probabili: ci\u00f2 significa che sarebbe stato difficile aggregarli nelle cosiddette class action\" e che \"non c'era modo di inserire la vicenda in un contesto storico perch\u00e9 non era mai stato affrontato nulla di simile prima\". Come per il disastro della Exxon Valdez, il contenzioso fu discusso in un'ottica ventennale.\nNel gennaio 2013, Transocean accett\u00f2 di pagare miliardi di dollari per violazioni del \"Clean Water Act\" degli Stati Uniti. BP aveva precedentemente accettato di pagare 2,4 miliardi di dollari, ma dovette subire sanzioni aggiuntive che sarebbero potute variare tra 5 e 20 miliardi. Nel settembre 2014, Halliburton accett\u00f2 di risolvere la maggior parte delle rivendicazioni legali pagando 1,1 miliardi di dollari in tre rate su due anni. Il 4 settembre 2014, il giudice distrettuale degli Stati Uniti Carl Barbier dichiar\u00f2 che la BP era colpevole di negligenza grave e dolo ai sensi del Clean Water Act. Nella sentenza, egli descrisse le azioni della BP come \"avventate\", mentre le azioni di Transocean e Halliburton furono descritte come \"negligenti\". Il magistrato attribu\u00ec il 67% della colpa per la fuoriuscita a BP, il 30% a Transocean e il 3% a Halliburton. La BP rilasci\u00f2 un comunicato in cui si dichiarava fortemente in disaccordo con la sentenza, affermando che la decisione del tribunale sarebbe stata impugnata.\nL'8 dicembre 2014, la Corte Suprema degli Stati Uniti respinse la sfida legale di BP a un accordo sul risarcimento per la fuoriuscita di petrolio nel Golfo del Messico del 2010. L'accordo transattivo non aveva un limite, ma BP inizialmente stim\u00f2 che avrebbe pagato circa 7,8 miliardi di dollari per risarcire le vittime."}
{"id": "2933112", "revid": "503613", "url": "https://it.wikipedia.org/wiki?curid=2933112", "title": "Dark Satanic, la maledizione", "text": "Dark Satanic, la maledizione \u00e8 un romanzo dell'autrice statunitense Marion Zimmer Bradley, scritto nel 1972 e pubblicato in Italia da TEA nel 2003, che riprende una vecchia passione dell'autrice: i romanzi con forti accenti di occultismo ed elementi inerenti ai generi gotico e paranormale. \nQuesto volume \u00e8 il capostipite di una trilogia scritta dall'autrice sul finire degli anni settanta. A questa seria si agganciano altri quattro volumi, scritti sul finire degli anni novanta.\nTrama.\nColin MacLaren fa parte di un'antichissima confraternita nota come i Guerrieri della Luce, sempre alle prese, secolo dopo secolo, millennio dopo millennio, con le forze del male che si incarnano in antichi riti intrecciati a misticismo e occultismo. In questo libro dovr\u00e0 affrontare una setta pronta a tutto, pur di uccidere. Una congrega di satanisti che vuole impedire la pubblicazione di un'opera maledetta, che un editore newyorkese \u00e8 pronto a pubblicare a ogni costo."}
{"id": "2933116", "revid": "24443", "url": "https://it.wikipedia.org/wiki?curid=2933116", "title": "Valli del Bitto", "text": ""}
{"id": "2933127", "revid": "124123", "url": "https://it.wikipedia.org/wiki?curid=2933127", "title": "Miko\u0142aj Radziwi\u0142\u0142", "text": "Biografia.\nEra il figlio di un potente magnate appartenente alla famiglia Radziwi\u0142\u0142, castellano, \"voivoda\" e \"hetman\" del Granducato di Lituania, Giorgio Radziwi\u0142\u0142, e di Barbara Ko\u0142a, figlia del Voivoda di Podolia. Era il fratello di Barbara Radziwi\u0142\u0142.\nCarriera.\nNel 1547 ricevette il titolo di principe di Birji e Dubinki dall'imperatore Carlo V, confermato nel 1549 dal re Sigismondo II Augusto. Complet\u00f2 la sua istruzione all'estero.\nInsieme al cugino, Miko\u0142aj \"il Nero\", Miko\u0142aj \"il Rosso\" cre\u00f2 una forte compagine all'interno della nobilt\u00e0 lituana, permettendo al clan di mantenere una posizione di preminenza con la creazione di un vero e proprio potere dinastico (cosa questa molto evidente, per esempio, nel susseguirsi di membri della famiglia quali Grand Hetman di Lituania).\nEra un eccezionale comandante militare. Dal 1561 combatt\u00e9 durante la Prima guerra del nord. Durante la guerra, nel 1562 assedi\u00f2 e bruci\u00f2 Wie\u015b. Il 26 gennaio 1564, insieme al capitano lituano Grzegorz Chodkiewicz, ottenne una grande vittoria sui russi nella Battaglia di Ula. \nMiko\u0142aj Radziwi\u0142\u0142 si oppose apertamente all'Unione di Lublino (1569) e rifiut\u00f2 di sottoscrivere l'atto, ritenendolo lesivo degli interessi lituani a tutto vantaggio del Regno di Polonia. Nonostante ci\u00f2, in qualit\u00e0 di Grand Hetman, Miko\u0142aj \"il Rosso\" difese i confini orientali della Confederazione durante il conflitto tra il Granducato di Moscovia ed il re Stefano I B\u00e1thory. Nel 1578 sconfisse i russi nella battaglia di Wenden.\nDopo la morte di Sigismondo II Augusto, nel 1572 fu il vero sovrano della Lituania. Nel 1573, conferm\u00f2 l'elezione di Enrico III di Francia a re di Polonia. Dopo la fuga di Enrico III, sostenne la candidatura dell'arciduca Ernesto d'Asburgo contro il principe della Transilvania, Stefan Batory. Nel 1575, durante le elezioni libere, vot\u00f2 per l'imperatore Massimiliano II.\nMatrimonio.\nMiko\u0142aj Radziwi\u0142\u0142 spos\u00f2 il 7 maggio 1542 Katarzyna Tomicka z Iwna (1517-1551), figlia di Jan Tomicki e di Barbara Potulicka. Ebbero tre figli: \nMiko\u0142aj \"il Rosso\" Radziwi\u0142\u0142, come il cugino Miko\u0142aj \"il Nero\", fu uno dei pi\u00f9 importanti fautori della Riforma Protestante nella Confederazione Polacco-Lituana. I suoi discendenti furono assidui sostenitori della Chiesa Riformata Polacca."}
{"id": "2933130", "revid": "547034", "url": "https://it.wikipedia.org/wiki?curid=2933130", "title": "Poterna", "text": "Una poterna \u00e8 un elemento architettonico utilizzato nelle fortificazioni a carattere difensivo.\nEssa \u00e8 formata da una porta, spesso nascosta o mascherata, che si apre sulla cinta esterna di un sistema di mura difensive per consentire delle sortite verso il campo nemico.\nAd esempio, una poterna poteva portare verso il fossato posto davanti alle mura pi\u00f9 esterne, in modo che i soldati potessero attaccare direttamente eventuali nemici, che si fossero posizionati nel fossato al ridosso della fortificazione."}
{"id": "2933138", "revid": "110157", "url": "https://it.wikipedia.org/wiki?curid=2933138", "title": "Voodoo (Alexz Johnson)", "text": "Voodoo \u00e8 l'album di debutto della cantautrice e attrice canadese Alexz Johnson, pubblicato digitalmente il 10 marzo 2010 e fisicamente il 30 marzo dello stesso anno dalla casa discografica inDiscover Recordings. Le copie fisiche sono disponibili solo in Canada.\nNel 2011 verr\u00e0 pubblicata una nuova versione dell'album, che conterr\u00e0 diverse versioni delle canzoni prodotte da Demo Castellon.\nProduzione.\nLe registrazioni dell'album sono iniziate a met\u00e0 2009 quando la Johnson rivel\u00f2 sul suo sito web che era stata licenziata dalla Epic Records, e che l'album che aveva gi\u00e0 ultimato non sarebbe stato pubblicato a causa di problemi contrattuali.\nAlcune tracce risalgono al 2005, scritte con l'intento di includerle nell'album che doveva pubblicare con la Capitol-EMI, ma quel contratto fin\u00ec perch\u00e9 i dirigenti dell'etichetta discografica furono sostituiti, tra gli altri da Amanda Ghost, la quale insieme agli altri dirigenti sciolse i contratti con diversi artisti minori dell'etichetta.\nDopo alcuni mesi, la cantante annunci\u00f2 che l'album era completo e poco dopo pubblic\u00f2 sul suo sito ufficiale alcune anteprime dei brani candidati a diventare il primo singolo dell'album. Durante le registrazioni ha lavorato con numerosi musicisti, tra cui il chitarrista Tim Welch (dopo aver gi\u00e0 collaborato per alcune canzoni registrate per Instant Star).\nPoco dopo, sul suo sito ufficiale \u00e8 stato annunciato che, in seguito alle richieste dei fan, \"Trip Around the World\" sarebbe stato il primo singolo. Mentre finiva di dare gli ultimi ritocchi all'album, a gennaio la Johnson si \u00e8 recata a New Orleans per girare il video per il singolo col regista Michael Maxxis, dopodich\u00e9 \u00e8 tornata a Toronto per il photoshoot dell'album realizzato dal fotografo Brendan Meadows. Intanto si \u00e8 esibita diverse volte col primo singolo e ha promosso l'album in radio tramite interviste.\nInfine fu annunciato che l'album era stato completato e mandato in stampa il 22 febbraio 2010.\nPubblicazione.\nL'album doveva essere inizialmente pubblicato il 30 marzo, digitalmente e fisicamente, ma ci sono stati problemi nelle vendite elettroniche: \"CD Baby\" ha venduto per sbaglio diverse copie dell'album settimane prima della data fissata, e per questo la pubblicazione digitale \u00e8 stato anticipato al 9 marzo, mentre quello fisico non ha subito variazioni.\nVoodoo Reloaded.\nNel giugno del 2010, la Johnson annunci\u00f2 che il produttore Demo Castellon e il suo team (The Demolition Crew) avrebbero prodotto delle nuove versioni delle canzoni contenute in Voodoo. Inizialmente doveva solo remixare \"Trip Around the World\", ma fu successivamente deciso di rigegistrare tutti i brani per renderli pi\u00f9 radio-friendly. Il 5 agosto, Castellon conferm\u00f2 su Twitter il titolo della nuova versione dell'album, appunto Voodoo Reloaded. Nel novembre 2010, la Johnson annunci\u00f2 la pubblicazione dell'album per il febbraio 2011, mentre il primo singolo e il relativo video saranno diffusi a gennaio (le riprese avverranno a dicembre). Ha inoltre aggiunto che il titolo del progetto potrebbe subire delle modifiche.\nIl disco.\nReloaded \u00e8 un album di remix della cantautrice canadese Alexz Johnson. L'album \u00e8 stato pubblicato il 26 aprile 2011 con il primo singolo \"Boogie love (The Demolition Crew Remix)\" il video del quale \u00e8 stato pubblicato l'11 gennaio 2011. \"Trip Around The World(The Demolition Crew Remix)\" \u00e8 stato pubblicato il 1\u00ba marzo 2011 solo come singolo promozionale. Il secondo singolo estratto dall'album, \"Look At Those Eyes (The Demolition Crew Remix)\", \u00e8 stato pubblicato il 29 marzo 2011.\nLa Johnson ha informato i suoi fans, attraverso il suo account Twitter personale e il suo sito ufficiale, che tutte le canzoni del suo album di debutto, \"Voodoo\", sarebbero state remixate ; ha confermato in una video chat Stickam che Nelly Furtado ha influenzato il marito Demo Castellion nel remix dell'album. The Demolition Crew si \u00e8 impegnato a remixare l'album in modo che potesse prendere una forma pi\u00f9 radio-friendly. Tuttavia, il piano originale era quello di remixare \"Trip Aroun The World\" e aggiungerlo a un nuovo album in studio, ma questo progetto \u00e8 stato annullato. Il 15 aprile 2011, Alexz ,tramite un concorso indetto dalla InDiscover, ha scelto la T-shirt ufficiale per l'album Reloaded che sar\u00e0 contenuta nell'edizione deluxe dell'album.\nTracce.\nTutte le canzoni sono state scritte da Alexz Johnson e Brendan Johnson, e remixate da The Demolition Crew.\nCritica.\nL'album ha avuto recensioni positive; \"CD Baby\" ha scritto: \"[L'album] \u00e8 una fusione della liricit\u00e0 degli anni '60 con i ritmi contemporanei\". Sono state anche sottolineate le enormi differenze con le canzoni interpretate per Instant Star, per cui tra l'altro la cantante ha inciso diverse colonne sonore. Alcuni l'hanno definita una \"differenza enorme\" e hanno affermato che: \"la teatralit\u00e0 della vecchia Alexz \u00e8 passata, e quello che la sostituisce \u00e8 una donna pronta a mostrare al mondo chi \u00e8 veramente, un'artista, e lo si capisce dalla maturit\u00e0 presente nei suoi testi.\"\nClassifiche.\nL'album ha debuttato alla posizione 76 della iTunes Pop Album Chart il giorno della pubblicazione, battendo artisti come Susan Boyle, Kelly Clarkson e Beyonc\u00e9 nelle vendite di quella settimana. \u00c8 successivamente salito alla posizione 27, prima di riscendere alla 37. Finora l'album ha avuto una promozione scarsa o nulla negli Stati Uniti.\nPromozione.\nTramite il suo Twitter ufficiale, Alexz Johnson ha tenuto aggiornati i suoi fan sulle evoluzioni dell'album.\nHa anche concesso diverse interviste alle radio canadesi, tra cui al programma 'Best of BC' della radio Virgin 95.3 nella settimana in cui \"Trip Around The World\" ha iniziato ad essere trasmesso dalle radio. Si \u00e8 anche esibita dal vivo, al Canadian Music Fest 2010 (10 marzo), festival di Toronto in cui ha cantato diverse canzoni dell'album. Ha anche registrato un'esibizione live, intitolata Orange Lounge Sessions, pubblicata assieme alle copie fisiche dell'album.\nTracce.\nTutte le canzoni sono scritte dalla Johnson e dal fratello Brendan, che ha anche prodotto l'intero album."}
{"id": "2933139", "revid": "287204", "url": "https://it.wikipedia.org/wiki?curid=2933139", "title": "Belviso", "text": ""}
{"id": "2933145", "revid": "729019", "url": "https://it.wikipedia.org/wiki?curid=2933145", "title": "Forte San Marco", "text": "Il Forte San Marco \u00e8 un forte costruito dal Regio Esercito italiano, tra il 1888 e il 1913, sul monte omonimo, in localit\u00e0 \"Lubiara\" nel comune di Caprino Veronese.\nStoria.\nLa costruzione del forte \u00e8 stata iniziata nel 1888 allo scopo di completare la linea di difesa con il confine con l'Austria-Ungheria (posto, circa, dove ora c'\u00e8 il confine regionale tra Veneto e Trentino-Alto Adige, all'epoca territorio austriaco).\nCompletato nel 1913, durante la prima guerra mondiale fu pesantemente armato, ma venne utilizzato quasi esclusivamente per l'acquartieramento di truppe. Non partecip\u00f2, infatti, ad alcun combattimento. Vennero soltanto sparati alcuni colpi contro gli aerei austriaci che volavano verso Verona allo scopo di bombardarla.\nOggi il forte \u00e8 propriet\u00e0 privata e versa in stato di parziale abbandono. \u00c8 comunque usato come meta turistica e campo di gioco per squadre di soft air.\nCaratteristiche.\nIl forte \u00e8 costruito utilizzando conci di pietra locale, estratta nelle vicine cave di Lubiara (in particolare in rosso ammonitico). Gli archivolti sono invece costruiti in cotto. Il modello costruttivo segue la scuola del Generale del genio militare italiano Enrico Rocchi, anche se segue alcuni modelli derivati dallo stile prussiano. La pianta \u00e8 sostanzialmente rettangolare, anche se presenta delle irregolarit\u00e0 dovute all'obbligo di adattarsi alle asperit\u00e0 del terreno.\nIl forte si trova in una posizione sovrastante l'inizio della chiusa di Ceraino, a quota 451 m. su una propaggine meridionale del Monte Cordespino.\nAll'interno del forte sono presenti due cortili, alcune sale, caserme, magazzini per munizioni e postazioni per artiglieria. A proteggerlo una muraglia allo scoperto che lo circonda interamente e un fossato largo dai 5 ai 6 metri scavato nella roccia, ad esclusione nel lato destro a precipizio sulla valle.\nFeritoie per la fucileria e casematte costituiscono i vari lati della fortificazione. Sullo spigolo destro \u00e8 presente una torre che sovrasta l'intero complesso e presenta numerose fucilerie su diversi livelli.\nArmamento.\nIl forte era costruito per poter alloggiare un armamento principale, cos\u00ec costituito:\ne da un armamento secondario:"}
{"id": "2933147", "revid": "131358", "url": "https://it.wikipedia.org/wiki?curid=2933147", "title": "MTZ-RIPO Minsk", "text": ""}
{"id": "2933156", "revid": "1305772", "url": "https://it.wikipedia.org/wiki?curid=2933156", "title": "Magna Carta Tears of Blood", "text": "Magna carta Tears of blood \u00e8 un videogioco per PlayStation 2 distribuito in Italia da Halifax. Il gioco \u00e8 un RPG di produzione nippo/coreana; uscito originariamente nel 2004 in Giappone e Corea del Sud, dove \u00e8 stato pubblicato dalla Banpresto e dalla Softmax con il titolo di Magna Carta: Crimson Stigmata. Un anno dopo viene esposto anche al pubblico degli Stati Uniti, sotto la supervisione della Atlus, con il nome di Magna Carta: Tears of Blood. Infine nel 2006 \u00e8 uscito in Europa con lo stesso titolo, ma pubblicato da 505 Games.\nIl videogioco \u00e8 duramente criticato da diverse fonti. Le critiche di maggior rilievo riguardano spesso il sonoro , l'eccessiva linearit\u00e0 del gioco e alcune caratteristiche della grafica . I maggiori pregi riscontrati si basano invece sul design dei personaggi e sul sistema di battaglia . I giocatori hanno comunque accolto positivamente questo titolo visto soprattutto come un ottimo diversivo dai soliti RPG a cui sono abituati.\nTrama.\nLa storia \u00e8 ambientata nel mondo immaginario di \"Efferia\", devastato da una dolorosa guerra che si protrae ormai da decine di anni. Le fazioni schierate in campo sono gli umani e gli \"Yason\"; questi ultimi sono abitanti indigeni distinguibili dagli umani per le caratteristiche orecchie a punta, afflitti ormai da tempo da una misteriosa malattia chiamata \"Reuma\" che li tramuta progressivamente in piante. Unici immuni a questo morbo sono tra gli Yason i componenti dei \"Blast Worms\" (i vermi maledetti) chiamati i \"Quattro guerrieri\", un'\u00e9lite di combattenti.\nIl protagonista della storia \u00e8 Calintz, un abile spadaccino capitano del gruppo mercenario denominato \"Tears of Blood\" (\"le Lacrime di Sangue\"). All'inizio della storia Calintz viene inviato in missione con la sua squadra composta in un primo momento da \"Azel\", \"Haren\" ed \"Eonis\". Purtroppo non tutto va come previsto e l'attacco preparato per far fronte all'avanzata degli Yason viene rovinosamente arginato. Calintz per salvare la sua squadra precipita in un canyon; e viene soccorso da una ragazza di nome \"Reith\" dotata di fantastici poteri curativi, la quale purtroppo non ricorda pi\u00f9 niente del suo passato. La storia comincia cos\u00ec a prendere una piega inaspettata perch\u00e9 Calintz si trova a prendere decisioni spesso complicate e il pi\u00f9 delle volte non approvate dall'intero gruppo per proteggere i propri interessi e al contempo quelli di Reith. Il gruppo inizia cos\u00ec a cercare un filo di Arianna immaginario che potr\u00e0 ricondurre alla memoria della bella guaritrice e al contempo sar\u00e0 impegnato nella ricerca dell'unica arma magica in grado di annientare gli Yason e mettere fine alla guerra che devasta il mondo. La \"Magna Carta\" Sezione 'Chi e Carta'.\nPersonaggi.\nI personaggi che si incontrano nella storia sono molti, distinguibili soprattutto per le caratteristiche che contraddistinguono umani e Yason. Il primo grande gruppo in cui si dividono \u00e8 quello tipico di ogni videogioco; la differenziazione tra protagonisti ed antagonisti. Ognuno dei personaggi principali che si muove attraverso Efferia fa parte di una delle seguenti organizzazioni: \"Lacrime di Sangue\", \"Alleanza\", Sacerdoti di \"Amabat\" o seguaci Yason.\nProtagonisti.\nIl gruppo dei protagonisti \u00e8 una squadra di mercenari nota come Lacrime di sangue di cui principalmente fanno parte:\nDurante la storia i protagonisti sono incaricati da Agreian Jei Owen, il generale dell'Alleanza, di molte missioni: alcune pi\u00f9 semplici, altre pi\u00f9 impegnative a seconda della situazione. Nel caso in cui si rendano necessari dei consigli riguardo al compito da svolgere, Calintz si pu\u00f2 rivolgere a Lehas la segretaria dell'organizzazione, che non sapendo combattere si rende utile procurando alle Lacrime di sangue buone informazioni per il viaggio. Con il proseguire della storia si aggiungono al vostro gruppo nuovi membri, come la guaritrice Reith o altri elementi delle Lacrime di sangue quali Chris e Maya. Avanzando nella storia si fa l'inaspettata conoscenza di Justina, una sacerdotessa di Amabat e di Rihanna una scontrosa donna guerriera. Alla fine, si aggiunge al gruppo di mercenari anche un misterioso viaggiatore chiamato Raul. Ecco in dettaglio questi personaggi:\nAntagonisti.\nGli Yason sono i nemici giurati degli umani. Questa etnia combattente \u00e8 per\u00f2 minacciata dal Reuma, un misterioso morbo che infetta le loro cellule riducendoli progressivamente a livello di vegetali. Il popolo \u00e8 composto da Yason pacifici e da fazioni belligeranti. Queste ultime prendono il nome di Vermi maledetti. Questi soldati sono le pedine dell'impero di Yason Roven Sezione 'Yason Roven' e sono principalmente incaricati di escogitare agguati con l'intenzione di attirare le Lacrime di sangue in una trappola. Nel far ci\u00f2 saranno sempre guidati da uno dei Quattro guerrieri, degli Yason molto pi\u00f9 potenti degli altri, che si distinguono per la loro spiccata capacit\u00e0 combattiva e per le particolari cellule ibride che li impediscono di essere contagiati dal Reuma. Questa \u00e9lite scelta prende ordini direttamente dalla regina AmilaSezione 'Blast Worms'. Il gruppo dei quattro guerrieri \u00e8 composto da:\nAltri personaggi.\nNel gioco compaiono anche altri personaggi legati a particolari situazioni:\nOrdini e organizzazioni.\nLacrime di sangue.\nSono un'organizzazione di mercenari altamente specializzati, guidata dal capitano Calintz. Ognuno di loro ha subito una grave perdita durante la guerra e sono perci\u00f2 determinati ad annientare gli Yason. Rispondono agli ordini dell'Alleanza presieduta da Agreian Jei Owen. I componenti delle Lacrime di sangue sono tutti abili combattenti pronti a servire la loro causa fino alla morte e per questo prendono parte alle missioni pi\u00f9 pericolose dell'intero conflitto.\nAlleanza.\nQuesta \u00e8 composta dalle grandi armate di Maracatte, Garute e Bayer, unificate dopo molti dissapori per riuscire a porre definitivamente fine alla guerra. L'equilibrio \u00e8 comunque precario e molto spesso gli ufficiali al comando tendono ad anteporre i propri interessi al benessere delle varie nazioni. Inoltre ci sono diversi conflitti tra i maghi e i soldati. Questi ultimi infatti considerano i maghi troppo deboli per sostenere la guerra e soprattutto non apprezzano il fatto che Bayer (luogo di nascita dei maghi), essendo quasi totalmente inaccessibile agli Yason, sia il luogo ad aver subito meno perdite in generale. Il quartier generale dell'alleanza si trova in una posizione strategica dalla quale \u00e8 possibile raggiungere diverse capitali. Le figure di maggiore spicco all'interno dell'organizzazione sono:\nAmabat.\n\u00c8 un ordine religioso che provvede al supporto spirituale e mentale degli umani. All'interno dell'associazione si trovano un gran numero di sacerdotesse e monaci guerrieri. La grande sacerdotessa Ladrinne \u00e8 la colonna portante di Efferia e funge da conforto per tutti i soldati impegnati nella battaglia. Ha un grande potere spirituale e una vasta influenza sul popolo. Spesso i suoi interventi sono motivo di gioia collettiva.\nBlast worms.\nGli Yason sono dotati di un particolare potere denominato Vindi che permette loro di utilizzare il Chi, il potere degli elementi. I Vermi maledetti invece riescono ad assorbire il Chi direttamente dalla natura senza utilizzare alcun tipo di Vindi. Grazie a questo riescono ad essere molto pi\u00f9 potenti dei normali Yason e di gran lunga superiori agli umani in fatto di abilit\u00e0 psicomentali. Questa grande forza \u00e8 incrementata ai massimi livelli dai Quattro guerrieri e ci\u00f2 permette loro di invocare ognuno il proprio familio anche senza l'ausilio di uno speciale Vindi. La figura pi\u00f9 importante tra gli Yason \u00e8 la Regina Amila:\nSistema battaglia.\nIl sistema di gioco di Magna Carta non \u00e8 immediato da comprendere e ci vuole un po' di pratica per abituarsi al movimento da far seguire al cursore. Inoltre nello svolgersi del gioco i diversi personaggi giocabili apprendono nuove tecniche e questo comporta un ulteriore avanzamento del sistema di battaglia.\nModalit\u00e0.\nPer cominciare \u00e8 importante sapere che nel gioco si hanno diverse modalit\u00e0.\nCerchio della trinit\u00e0.\nIl \"cerchio della trinit\u00e0\" \u00e8 il meccanismo di combattimento che compare sullo schermo per sferrare un attacco. \u00c8 un indicatore circolare in cui sono presenti tre icone rappresentanti i tasti della console. Gli unici tasti che \u00e8 possibile usare nelle combinazioni di attacco sono il cerchio (O) e la croce (X). La combinazione \u00e8 composta in totale da tre tasti da premere con il tempismo giusto. Quanto si sferra un attacco si comincia con il tasto che si trova in posizione pi\u00f9 alta, le altre due icone che seguono ruotano in senso antiorario. Lo scopo del giocatore sar\u00e0 quello di avere i riflessi pronti per premere il tasto scelto nel momento in cui attraversa il punto pi\u00f9 alto del cerchio. Sbagliando si perde la possibilit\u00e0 di sferrare l'attacco, mentre completando per intero la sequenza \u00e8 possibile eseguire l'offensiva.\nChi e Carta.\nIl Chi \u00e8 la forza che governa la vita sul pianeta e scaturisce dalle essenze della natura. Viene infatti rappresentata negli elementi universali:\nQuesti elementi vengono dominati da un potere pi\u00f9 grande chiamato Carta. L'insieme del Chi e della Carta forma l'arma nota come Magna Carta. La Magna Carta pu\u00f2 controllare il flusso del Chi e della Carta contemporaneamente; perci\u00f2 chiunque riesca a dominare questo immenso potere ha tra le mani l'arma pi\u00f9 distruttiva che esista. Durante la guerra di Efferia entrambe le fazioni desiderano l'immensa forza della Magna Carta, ma nessuno \u00e8 ancora riuscito a controllarla.\nLuoghi.\nEfferia si articola in diverse nazioni, ognuna con caratteristiche proprie. Le quattro nazioni dominanti di Garute, Amabat, Bayer e Maracatte sono sotto il dominio degli umani. L'unica parte fuori dal controllo umano \u00e8 Yason Roven, il luogo dove sono insediati gli Yason.\nGarute.\nGarute \u00e8 un territorio molto vasto articolato in diverse zone, ma essendo una terra arida e perci\u00f2 poco indicata per il raccolto fu unificata in una grande nazione. In anni di guerre le persone si sono fortificate e hanno cominciato a diventare abili soldati e mercenari sempre pronti alla guerra e a difendere i loro compaesani. Vedendo come gli eventi avevano plasmato quel luogo, l'industria locale comincia a produrre armi e armamenti e Garute diviene la capitale delle forze armate e sede di molti \"dojo\" dove \u00e8 possibile esercitarsi nell'arte della guerra.\nMaracatte.\nA differenza di Garute, Maracatte \u00e8 una terra ospitale e ricca di risorse. Dominata dagli aristocratici, \u00e8 il centro pi\u00f9 prospero e ricco di vita dell'intera Efferia. Qui si possono trovare armamenti appariscenti ed esteticamente perfetti. Purtroppo come in molte grandi citt\u00e0 l'avarizia dei nobili crea una forte scissione interna tra ricchi e poveri e accanto a vasti locali si trovano piccoli mercati artigianali. Inoltre quando si scatenano attacchi da parte degli Yason gli aristocratici sono gli unici che dispongono di rifugi o luoghi isolati per mettersi al sicuro, abbandonando i poveri al loro destino.\nBayer.\nLa nazione di Bayer \u00e8 stata creata dai maghi per difendersi dalla discriminazione subita da parte dei soldati di Efferia, che hanno sempre considerato la magia come qualcosa di occulto e malvagio che non avrebbe mai portato nulla di buono all'interno del regno. I maghi decisero perci\u00f2 di creare questo luogo sospeso in cielo da un potente incantesimo per essere al sicuro e finalmente vivere in pace. Ovviamente questo \u00e8 il luogo di Efferia meno colpito dagli attacchi degli Yason e ci\u00f2 non \u00e8 visto di buon occhio dalle truppe di terra. Le persone che vivono a Bayer sono tutti maghi e la grande maggioranza di loro \u00e8 nata con notevoli poteri magici. Il centro del loro regno \u00e8 il Castello di Involk che mantiene sospesa l'intera nazione.\nAmabat.\nQuesto \u00e8 il luogo di Efferia che provvede al sostegno spirituale di tutte le altre nazioni. In questa terra si radunano i monaci e le sacerdotesse di tutto il continente per pregare ed assistere il leader spirituale, la Grande Sacerdotessa Ladrinne. Questa nazione viene considerata neutrale per tutta la durata della guerra, pur mostrandosi sempre disponibile ad eventuali supporti alle forze armate contro gli Yason.\nYason-Roven.\n\u00c8 la terra diventata ormai la base degli Yason, ed \u00e8 un luogo tetro ed inospitale. La razza indigena degli Yaso divisa in sette grandi trib\u00f9 ha dovuto arretrare fino a questo luogo deserto per salvaguardarsi dallo sviluppo senza precedenti degli umani. Il regno \u00e8 governato dalla Regina Amila, considerata una vera benedizione per il popolo. Purtroppo le difese di questi fieri combattenti stanno dando segni di cedimento con lo sviluppo del Reuma, una terribile malattia che sta devastando la gloriosa stirpe nativa di Efferia.\nUlteriori precisazioni.\nAll'interno delle varie nazioni \u00e8 possibile varcare le soglie di diverse citt\u00e0. Sparsi in questi insediamenti si trovano alcuni oggetti e figure, molto utili, che si ripetono in ogni citt\u00e0 principale che le Lacrime di sangue visitano. Si ha perci\u00f2 a che fare con:\nCreatori.\nMolte persone hanno collaborato alla nascita del videogioco di Magna Carta. Principalmente il team \u00e8 composto da esperti coreani. I pi\u00f9 importanti sono:\nCuriosit\u00e0.\nHyung Tae Kim comincia come disegnatore di Western e nella sua formazione influisce molto anche il mondo del disegno giapponese. Kim prepara lo schizzo a matita in un foglio B4 e lo colora utilizzando un mix di Photoshop e Paint 6.1. Se i tempi di produzione lo permettono, per realizzare un personaggio impiega anche due settimane, ma se la consegna \u00e8 vicina stringe i tempi persino ad un giorno. Per creare il design dei personaggi Kim si \u00e8 ispirato alle culture dei paesi orientali come Giappone, Corea e Cina. I motivi dei vestiti sono infatti spesso formati da fiori o da disegni di animali come tipico della cultura orientale. Kim ha inoltre ammesso di essere stato influenzato molto anche alle collezioni di Jean Paul Gaultier.\nVista la passione per il western del \"character designer\", l'idea di fondo del gioco rispecchia molto la Colonizzazione Americana in cui gli umani di Efferia fanno la parte dei colonizzatori e gli Yason quella degli Indiani d'America. Un altro tema che ricorre in \"Magna Carta\" \u00e8 quello della discriminazione per chi ha costumi e religione diversi dai nostri, tema riproposto nel videogioco in una cornice d'impatto. Il team di lavoro della Softmax \u00e8 inoltre composto da australiani, giapponesi e altri rappresentanti di molti paesi: questo ha contribuito ad un clima multietnico ritrasmesso anche nel gioco."}
{"id": "2933157", "revid": "287204", "url": "https://it.wikipedia.org/wiki?curid=2933157", "title": "Rock a Little", "text": "Rock a Little fu il terzo album pubblicato nel 1985 dalla cantante statunitense Stevie Nicks in un periodo nel quale la band Fleetwood Mac della quale era un componente non ebbe progetti per quasi 5 anni. Secondo le note dell'artista la musica di quest'album \u00e8 dedicata ai grandi cantanti e ai grandi esecutori(i suoi maestri). In un'altra nota la cantante scrive a coloro che sono sopravvissuti alla guerra del Vietnam: \"No, noi non vi dimentichiamo\". Dal punto di vista musicale \u00e8 un album molto vario con brani energici (\"I Can't Wait\" e \"Sister Honey\"), lenti (la title-track, \"I Sing for the Things\" e \"Has Anyone Ever Written Anything for You?\") ed altri ritmati (ad esempio \"Talk to Me\", \"The Nightmare\" e \"If I Were You\"). Prevalgono le tematiche amorose."}
{"id": "2933161", "revid": "407690", "url": "https://it.wikipedia.org/wiki?curid=2933161", "title": "Whiplash (Marvel Comics)", "text": ""}
{"id": "2933164", "revid": "1442080", "url": "https://it.wikipedia.org/wiki?curid=2933164", "title": "Estoril Open 2010 - Singolare maschile", "text": "Il singolare maschile dell'Estoril Open 2010 \u00e8 stato un torneo di tennis facente parte dell'ATP World Tour 2010.\nAlbert Monta\u00f1\u00e9s era il detentore del titolo e ha battuto in finale Frederico Gil 6-2, 64-7, 7-5.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2933165", "revid": "54666", "url": "https://it.wikipedia.org/wiki?curid=2933165", "title": "Parco von Muskau", "text": ""}
{"id": "2933167", "revid": "276327", "url": "https://it.wikipedia.org/wiki?curid=2933167", "title": "L'Amor che move il sole e l'altre stelle", "text": ""}
{"id": "2933170", "revid": "1124164", "url": "https://it.wikipedia.org/wiki?curid=2933170", "title": "Val Belviso", "text": "La val Belviso \u00e8 una valle laterale della Valtellina, in provincia di Sondrio (Lombardia).\nLa valle si apre sulla sinistra orografica della Valtellina, a sud di Aprica. Per incontrarla occorre salire in parte la strada che da Tresenda sale al passo dell'Aprica.\nLa valle ospita il lago pi\u00f9 grande delle Alpi Orobie, il lago di Belviso. Inoltre sul suo versante orografico sinistro sono presenti i caratteristici laghi di Torena."}
{"id": "2933173", "revid": "125594178", "url": "https://it.wikipedia.org/wiki?curid=2933173", "title": "Buona fortuna Charlie", "text": "Buona fortuna Charlie (\"Good Luck Charlie\") \u00e8 una sitcom statunitense trasmessa negli Stati Uniti dal 4 aprile 2010.\nCreata da Phil Baker e Drew Vaupen, la serie, racconta le disavventure della famiglia Duncan alle prese con la nuova quartogenita Charlotte \"Charlie\" Duncan, interpretata da Mia Talerico. In ogni episodio, Teddy Duncan, interpretata da Bridgit Mendler, crea, proprio per Charlie, un video-diario basato sulla vita della famiglia Duncan e delle loro bizzarre avventure, in modo che quando sar\u00e0 diventata adolescente potr\u00e0 guardarli per affrontare al meglio le problematiche adolescenziali.\nAll'inizio, la serie avrebbe dovuto chiamarsi, \"Oops to love, Teddy\" (\"Attenta all'amore, Teddy!\"), ma alla fine si \u00e8 scelto usare il titolo,\"Good Luck Charlie,\" in modo che si potesse esprimere al meglio ci\u00f2 che avviene in tutte le puntate.\n\"Buona Fortuna Charlie!\" ha debuttato negli Stati Uniti a partire dal 4 aprile 2010 su Disney Channel. In Canada, Regno Unito e Irlanda il 14 maggio 2010, in Italia il 12 luglio 2010 e in Nuova Zelanda e Australia il 23 luglio 2010.\nLa seconda stagione, la cui produzione \u00e8 iniziata nell'agosto 2010, \u00e8 andata in onda negli Stati Uniti, il 20 febbraio 2011, e in Italia l'8 luglio 2011. Successivamente \u00e8 stato prodotto un film centrato sul festeggiamento del Natale della famiglia Duncan, andato in onda negli Stati Uniti il 2 dicembre 2011 e in Italia il 23 dicembre dello stesso anno. In questo film verr\u00e0 annunciato il nuovo arrivato in casa Duncan, che nascer\u00e0 nel corso della terza stagione, andata in onda negli Stati Uniti il 6 maggio 2012, mentre in Italia il 14 ottobre 2012. \nIl 12 luglio 2012 la serie \u00e8 stata rinnovata per una quarta ed ultima stagione. In Italia, inoltre, dal 10 dicembre 2012, \u00e8 stata trasmessa su Italia 1.\nLa quarta stagione \u00e8 andata in onda negli Stati Uniti il 28 aprile 2013, mentre in Italia il 6 ottobre 2013. La serie si \u00e8 conclusa con l'episodio finale di un'ora intitolato \"Good Bye Charlie,\" andato in onda il 16 febbraio 2014 negli Stati Uniti, mentre in Italia il 24 maggio 2014.\nTrama.\nLa serie illustra le vicende quotidiane legate alla famiglia Duncan, alle prese con la quarta figlia, Charlie Duncan, interpretata da Mia Talerico. Quando i genitori Amy, interpretata da Leigh-Allyn Baker, infermiera, e Bob, interpretato da Eric Allan Kramer, un disinfestatore, ritornano al lavoro, chiedono ai loro altri tre figli PJ, interpretato da Jason Dolley, Gabriel \"Gabe\", interpretato da Bradley Steven Perry, e Teddy, interpretata da Bridgit Mendler, di aiutarli nella gestione della casa e della piccola Charlie. Allo stesso tempo per\u00f2, PJ, Gabe e Teddy provano ad affrontare tutti i problemi e le avventure tipiche degli adolescenti.\nGli eventi di ogni episodio diventano materiale per il video diario girato da Teddy per la sua sorellina. Teddy spera che i video, in futuro, saranno d'aiuto a Charlie per affrontare al meglio i tipici problemi adolescenziali. Evitare errori, delusioni amorose e punizioni, sar\u00e0 il beneficio che Charlotte trarr\u00e0 dai video diari della sorella Teddy, che, alla fine di ogni video dice sempre \"Buona fortuna Charlie\".\nLa terza stagione si \u00e8 aperta con la nascita del quinto figlio di Amy e Bob: Toby Duncan, annunciato nel film. \u00c8 stato presentato il 24 novembre 2012, il cui nome completo \u00e8, Toby Wan Kenobi Duncan (scelto da Bob stesso poich\u00e9 Star Wars \u00e8 il suo film preferito).\nLa serie racconta anche di alcuni argomenti che interferiscono con la loro vita quotidiana spesso accompagnati da risate e inconvenienti, che si trasformano in divertenti avventure per la famiglia Duncan.\nSigla.\nLa sigla, Hang in There, Baby, \u00e8 cantata da Bridgit Mendler, mentre in Italia da Giulia Luzi.\nInoltre nell'episodio, \"La casa sull'albero,\" vi \u00e8 un riferimento al titolo originale della canzone: quando tutti cadono dalla casa sull'albero, Charlie si ritrova appesa al ramo, infatti, la traduzione del titolo \u00e8 \"Tieni duro baby\".\nEpisodi speciali.\nSpettacolo sulla neve.\n\u00c8 il primo episodio speciale, composto da due parti. Venne trasmesso il 16 e 23 gennaio 2011 negli Stati Uniti e il 6 aprile 2011, in Italia.\nI Duncan alle Hawaii.\n\u00c8 il secondo episodio speciale, anche questo composta da due parti. \u00c8 stato trasmesso il 24 e 31 luglio 2011 negli Stati Uniti e il 15 e 16 dicembre 2011, in Italia.\nUn arrivo speciale.\n\u00c8 il terzo episodio speciale di un'ora ed \u00e8 l'episodio in cui nasce il nuovo bambino Duncan. L'episodio \u00e8 stato trasmesso il 24 giugno 2012 negli Stati Uniti e il 24 novembre 2012, in Italia.\nTutti gi\u00f9 per terra.\n\u00c8 il quarto episodio speciale di un'ora ed \u00e8 l'ultimo episodio della terza stagione. L'episodio \u00e8 stato trasmesso il 20 gennaio 2013 negli Stati Uniti e il 4 maggio 2013, in Italia.\nBuona fortuna Teddy!\n\u00c8 il quinto episodio speciale di un'ora ed \u00e8 l'ultimo episodio della quarta stagione nonch\u00e9 della serie. L'episodio \u00e8 stato trasmesso il 16 febbraio 2014 negli Stati Uniti e In Italia il 24 maggio 2014.\nCrossover.\nCharlie a tutto ritmo.\nConsiderato come unico episodio di \"Buona fortuna Charlie\", questo \u00e8 il primo crossover, con la serie A tutto ritmo. L'episodio \u00e8 andato in onda il 5 giugno 2011 negli Stati Uniti e il 25 novembre 2011, in Italia.\nBuona fortuna Jessie: Natale a New York.\nIl 29 ottobre 2013 \u00e8 stato annunciato il secondo crossover, nonch\u00e9 primo ambientato nel periodo natalizio. E un episodio di un'ora con la serie Jessie. \u00c8 andato in onda il 29 novembre 2013 negli Stati Uniti, mentre in Italia il 13 dicembre 2014.\nControversie.\nIl 28 gennaio 2014 \u00e8 stato annunciato da Disney Channel la produzione di un episodio basato sull'omosessualit\u00e0. In seguito, l'associazione, \"One Millions Moms,\" era contraria a questa scelta della Disney. Ma la Disney, nonostante la protesta, realizz\u00f2 l'episodio, \"La casa sull'albero,\" con speciali, tra le quali, Miley Cyrus, famosa per il suo ruolo di Miley Stewart in Hannah Montana e Evan Rachel.\nQuest'ultime successivamente per\u00f2, rifiutarono e vennero sostituite da Desi Lydic e Lilli Birdsell.\nFilm.\nL'11 luglio 2010 Disney Channel ha annunciato che un film TV basato sulla serie era in produzione. Il film, intitolato \"Buona fortuna Charlie - Road Trip Movie\", \u00e8 sceneggiato da Geoff Rodkey e diretto da Arlene Sanford ed \u00e8 stato trasmesso nel dicembre del 2011.\nVersione indiana.\nIn India \u00e8 stata prodotta una versione indiana della serie, dal titolo \"Best of Luck Nikki\", con appunto il cast indiano, interpretante gli stessi personaggi."}
{"id": "2933174", "revid": "729019", "url": "https://it.wikipedia.org/wiki?curid=2933174", "title": "CANT 13", "text": "Il CANT 13 era un bombardiere leggero e ricognitore anfibio monomotore biplano realizzato dall'azienda italiana Cantieri Aeronautici e Navali Triestini (CANT) negli anni venti e rimasto a livello di prototipo.\nStoria.\nSviluppo.\nNel 1925 il Ministero dell'Aeronautica emise una specifica per la fornitura di un nuovo velivolo anfibio per equipaggiare unit\u00e0 navali della Regia Marina. Al concorso partecip\u00f2 la CNT con un progetto affidato all'ingegner Raffaele Conflenti.\nImpiego operativo.\nI due esemplari realizzati vennero valutati dalla Regia Aeronautica ma a causa del mutamento dei piani dello Stato Maggiore non venne decisa alcuna produzione in serie, tuttavia vennero impiegati operativamente dalla Regia Marina per almeno i due anni successivi.\nDescrizione tecnica.\nIl CANT 13 era un velivolo dall'aspetto convenzionale realizzato interamente in legno, monomotore biposto caratterizzato dalla configurazione alare biplana e carrello retraibile.\nLa scafo presentava un abitacolo aperto a due posti affiancati con un passaggio interno che permetteva al secondo membro dell'equipaggio di raggiungere le due postazioni difensive, anteriore e posteriore, dotate entrambe di una mitragliatrice. Posteriormente terminava in una coda dall'impennaggio monoderiva.\nLa configurazione alare era biplana con ali di uguale misura, collegate tra loro da una coppia di montanti per lato integrati da tiranti in cavetto d'acciaio, con la superiore dotata di alettoni e caratterizzate dalla possibilit\u00e0 di ripiegarle all'indietro.\nIl carrello d'atterraggio era retraibile grazie ad un meccanismo comandato dal pilota.\nLa propulsione era affidata ad un motore Lorraine-Dietrich 12 Db, un 12 cilindri a V raffreddato a liquido in grado di erogare una potenza pari a 400 CV (294 kW) abbinato ad un'elica bipala a passo fisso e collocato tra le due ali sopra lo scafo su un castello tubolare centrale di supporto."}
{"id": "2933178", "revid": "1442080", "url": "https://it.wikipedia.org/wiki?curid=2933178", "title": "Porsche Tennis Grand Prix 2010 - Singolare", "text": "Il singolare del Porsche Tennis Grand Prix 2010 \u00e8 stato un torneo di tennis facente parte del WTA Tour 2010.\nSvetlana Kuznecova era la detentrice del titolo, ma ha perso contro Li Na nel 2\u00ba turno.\nJustine Henin ha battuto in finale Samantha Stosur 6\u20134, 2\u20136, 6\u20131.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2933182", "revid": "1442080", "url": "https://it.wikipedia.org/wiki?curid=2933182", "title": "Porsche Tennis Grand Prix 2010 - Doppio", "text": "Il doppio del Porsche Tennis Grand Prix 2010 \u00e8 stato un torneo di tennis facente parte del WTA Tour 2010.\nBethanie Mattek-Sands e Nadia Petrova erano le detentrici del titolo, ma quest'anno non hanno partecipato.\nGisela Dulko e Flavia Pennetta hanno battuto in finale Kv\u011bta Peschke e Katarina Srebotnik 3-6, 7-6(3), [10-5]."}
{"id": "2933190", "revid": "1086846", "url": "https://it.wikipedia.org/wiki?curid=2933190", "title": "Brescia Calcio 1978-1979", "text": "Questa voce raccoglie le informazioni riguardanti il Brescia Calcio nelle competizioni ufficiali della stagione 1978-1979.\nStagione.\nLuigi Simoni torna al Brescia, questa volta da allenatore. \nDue le partenze da rilevare, Luigi Cagni lascia il Brescia dopo 264 presenze, per approdare alla , mentre Evaristo Beccalossi raggiunge Sandro Altobelli all'Inter.\nNella Coppa Italia le rondinelle disputano il girone 3 di qualificazione prima del campionato, raggruppamento vinto dal Palermo."}
{"id": "2933191", "revid": "86599", "url": "https://it.wikipedia.org/wiki?curid=2933191", "title": "Poul Jensen (astronomo)", "text": "\u00c8 tra i pi\u00f9 prolifici scopritori di asteroidi. Il Minor Planet Center gli accredita la scoperta di 98 asteroidi, parte dei quali in collaborazione con Karl A. Augustesen e Hans J\u00f8rn Fogh Olsen.\nHa inoltre co-scoperto, con Carolyn Shoemaker, la cometa C/1987 G1 Jensen-Shoemaker.\nHa lavorato per 35 anni all'osservatorio di Brorfelde in Danimarca.\nGli \u00e8 stato dedicato l'asteroide 5900 Jensen."}
{"id": "2933194", "revid": "6923", "url": "https://it.wikipedia.org/wiki?curid=2933194", "title": "Anti-idrogeno", "text": "Nell'antimateria, l'anti-idrogeno \u00e8 l'equivalente dell'idrogeno. Dal momento che il comune atomo di idrogeno \u00e8 composto da un elettrone e un protone, l'atomo di anti-idrogeno \u00e8 costituito da un positrone e un antiprotone.\nIl suo simbolo chimico (proposto) \u00e8 H, vale a dire, H con una \"overbar\".\nCaratteristiche.\nSecondo il teorema CPT della fisica delle particelle, gli atomi di anti-idrogeno avrebbero molte delle caratteristiche degli atomi regolari di idrogeno, vale a dire stessa massa, stesso momento magnetico e stesse frequenze di transizione (vedi spettroscopia atomica) tra i suoi stati quantici atomici. Per esempio, gli atomi di anti-idrogeno eccitati sono tenuti a incandescenza con lo stesso colore di quello dell'idrogeno regolare. Gli atomi di anti-idrogeno dovrebbero essere attratti da altra materia o antimateria in modo gravitazionale con una forza di grandezza uguale a quella che agisce sugli atomi di idrogeno. Ci\u00f2 non sarebbe vero se l'antimateria avesse una massa gravitazionale negativa (cosa considerata altamente improbabile, anche se non ancora empiricamente smentita).\nQuando gli atomi di anti-idrogeno vengono a contatto con la materia ordinaria, rapidamente annichiliscono l'un l'altro, producendo energia in forma di raggi gamma e particelle ad alta energia chiamate pioni. Questi pioni a loro volta decadono rapidamente in altre particelle chiamate muoni, neutrini, positroni ed elettroni, e queste particelle rapidamente si dissolvono. Se gli atomi di anti-idrogeno si trovassero sospesi in un vuoto perfetto, tuttavia, essi sopravviverebbero all'infinito.\nEsperimenti.\nIl 20 dicembre 2016 viene presentato un articolo su Nature della collaborazione internazionale ALPHA del centro di ricerca del CERN che mostra per la prima volta che lo spettro elettromagnetico di un atomo di anti-idrogeno \u00e8 coerente con quello emesso da un atomo di idrogeno con un margine di incertezza di poche parti su 1015.\nProduzione.\nNel 1995 al CERN di Ginevra venne prodotto per la prima volta l'anti-idrogeno nel LEAR facendo collidere antiprotoni prodotti in un acceleratore di particelle contro cluster di xeno. Quando un antiprotone si avvicina a un nucleo, pu\u00f2 prodursi una coppia elettrone-positrone e con qualche probabilit\u00e0 il positrone sar\u00e0 catturato dall'antiprotone per formare l'anti-idrogeno. La bassissima probabilit\u00e0 di produrre anti-idrogeno in questo modo (circa 10\u221219), faceva s\u00ec che questo metodo non fosse ben adatto per la produzione di notevoli quantit\u00e0 di antidrogeno, come dettagliatamente avevano in precedenza dimostrato i calcoli.\nIn un esperimento effettuato dalla cooperazione ATRAP e dalla collaborazione ATHENA al CERN, i positroni da una fonte di sodio radioattivo e antiprotoni furono condotti insieme in una trappola magnetica di Penning, dove la sintesi ebbe luogo a un tipico tasso di 100 atomi di anti-idrogeno al secondo. L'anti-idrogeno venne per la prima volta prodotto da queste due collaborazioni nel 2002, ed entro il 2004 forse circa centomila atomi di anti-idrogeno sarebbero stati prodotti in questo modo.\nI primi atomi di anti-idrogeno sintetizzati avevano una temperatura molto elevata (alcune migliaia di kelvin), quindi avevano una grande energia cinetica che li portava in breve tempo a colpire le pareti dell'apparecchiatura sperimentale e di conseguenza annichilire. Una possibile soluzione a questo problema sarebbe di produrre atomi di antidrogeno a cos\u00ec bassa temperatura (forse una frazione di kelvin) in modo da poterli catturare in una trappola magnetica o una trappola a radiofrequenza combinata. In questo modo gli atomi di antidrogeno possono essere analizzati con fasci laser e possono essere misurate con precisione le frequenze delle transizioni atomiche. Dal paragone tra le transizioni dell'idrogeno e dell'antidrogeno sarebbe possibile stabilire se materia e antimateria si comportano esattamente allo stesso modo.\nSono state riportate segnalazioni di antiprotoni e antielettroni catturati simultaneamente, e il raggiungimento del raffreddamento necessario. Ci sono brevetti dettagliati riguardo al modo di produrre antidrogeno.\nGli atomi di antimateria come quelli di antideuterio (D), antitrizio (T), e antielio (He) sono molto pi\u00f9 difficili da produrre rispetto all'anti-idrogeno. Tra questi, soltanto i nuclei di antideuterio sono stati finora prodotti ed hanno velocit\u00e0 talmente elevate che la loro sintesi potr\u00e0 aversi soltanto tra molti decenni.\nNel 2011, al CERN di Ginevra i ricercatori dell'esperimento ALPHA hanno sintetizzato e intrappolato 38 atomi di anti-idrogeno per un tempo di 172 millisecondi. Questo risultato pubblicato sulla rivista \"Nature\", ha stabilito un nuovo record nel campo dell'antimateria. Come gi\u00e0 detto, al CERN erano gi\u00e0 state prodotte notevoli quantit\u00e0 di atomi di anti-idrogeno ma senza riuscire mai a confinarli per tempi tanto lunghi (si trattava sempre di pochi millisecondi di vita). La trappola magnetica utilizzata nell'esperimento ALPHA ha permesso anche di raffreddare l'anti-idrogeno a una temperatura inferiore a . Il tempo di confinamento e la temperatura ottenuti al CERN hanno permesso per la prima volta di studiare lo spettro atomico dell'anti-idrogeno per verificare la simmetria CPT, una delle propriet\u00e0 fondamentali dell'universo.\nIl 4 giugno 2011, l'esperimento ALPHA \u00e8 stato in grado di sintetizzare un numero maggiore di atomi di anti-idrogeno, esattamente 309, che sono stati fatti annichilire nell'arco di ben 1000 secondi (oltre 16 minuti), un tempo enormemente pi\u00f9 lungo rispetto all'ultimo esperimento.\nL'esperimento ASACUSA \u00e8 stato il primo esperimento a produrre un fascio di antimateria (inteso come atomi di antimateria; infatti con fasci di antiprotoni al CERN fu resa possibile la scoperta dei bosoni W e Z gi\u00e0 nel 1983, cfr. Super Proton Synchrotron): nel gennaio 2014 \u00e8 stato prodotto il primo fascio di antidrogeno e successivamente ne sono stati identificati 80 atomi a 2,7 metri di distanza dal punto di produzione."}
{"id": "2933197", "revid": "125116483", "url": "https://it.wikipedia.org/wiki?curid=2933197", "title": "White Rabbit (Jefferson Airplane)", "text": "White Rabbit \u00e8 un brano acid rock dell'album \"Surrealistic Pillow\" (1967) del gruppo rock psichedelico statunitense Jefferson Airplane. Nel corso degli anni \u00e8 diventato un brano manifesto del rock psichedelico pi\u00f9 acido e corrosivo, e nel 2004 fu classificato 478\u00b0 nella lista delle 500 migliori canzoni di sempre redatta dalla rivista \"Rolling Stone\".\nIl brano.\nCanzone caratterizzata da un crescendo irresistibile che si interrompe in modo inatteso, fu interpretata dalla band al Festival di Woodstock del 1969. \"White Rabbit\" era stata scritta da Grace Slick quando era nei The Great Society. Il gruppo si sciolse nel 1966 e la Slick fu invitata ad entrare nei Jefferson Airplane in sostituzione della cantante Signe Toly Anderson, che aveva lasciato il gruppo dopo la nascita del figlio. Il primo album al quale partecip\u00f2 la Slick coi Jefferson Airplane fu \"Surrealistic Pillow\", e Grace forn\u00ec le due canzoni pi\u00f9 celebri dell'album portando in eredit\u00e0 dal suo precedente gruppo: \"White Rabbit\" e \"Somebody to Love\", composta con il cognato Darby Slick ed incisa con il titolo \"Someone to Love\" dai Great Society. Entrambe le canzoni riscossero enorme successo e resero famosi i Jefferson Airplane ai quali sarebbero rimaste associate per sempre.\nPubblicazione.\nPubblicato come secondo singolo estratto da \"Surrealistic Pillow\" nel giugno 1967, il brano divenne il secondo successo da top ten della band, raggiungendo la posizione numero 8 nella classifica statunitense Billboard Hot 100.\nComposizione e significato.\nFu una delle prime canzoni scritte da Grace Slick, composta a fine 1965 o inizio 1966, ispirata dai libri di Lewis Carroll \"Alice nel Paese delle Meraviglie\" e \"Attraverso lo specchio\", utilizzando elementi come il cambio di dimensioni dopo aver assunto pillole o liquidi sconosciuti, aggiornandoli alla luce della controcultura anni sessanta per descrivere gli effetti di un viaggio sotto LSD. \u00c8 un brano profondamente influenzato dalla cultura delle droghe degli anni sessanta, l'LSD e i funghi allucinogeni. Ovviamente il coniglio bianco del titolo (\"White Rabbit\") \u00e8 proprio quello del racconto di Carroll, trasfigurato come metafora della psichedelia.\nPer la nazione hippie le droghe erano elemento essenziale per l'espansione della mente e la ricerca interiore. Con il suo enigmatico testo, \"White Rabbit\" fu una delle prime canzoni con riferimenti alla droga a passare in radio senza cadere vittima della censura. Persino Marty Balin, successivamente \"rivale\" della Slick nelle dinamiche interne dei Jefferson Airplane, riconobbe al brano la statura di vero \"capolavoro\".\nDal punto di vista musicale, in un'intervista rilasciata al \"The Wall Street Journal\" Grace Slick menzion\u00f2 altre influenze, e cio\u00e8 \"il bolero\" usato da Miles Davis &amp; Gil Evans per il loro album del 1960 \"Sketches of Spain\". Infatti il brano \u00e8 essenzialmente un lungo crescendo simile a quello del famoso \"Bol\u00e9ro\" di Ravel.\nL'influenza pi\u00f9 evidente \u00e8 comunque quella derivante dalle opere di Carroll, metafora delle esperienze lisergiche della California dell'epoca; i celebri romanzi dedicati al mondo fantastico e inquietante della piccola Alice (\"Alice nel paese delle meraviglie\" e \"Attraverso lo specchio\"), dei quali nel testo del brano vengono espressamente citati personaggi come:\nLa Regina rossa e il cavaliere bianco menzionati nel brano, possiedono attributi che differiscono dal testo originale di Lewis Carroll, dove il cavaliere bianco non parla al contrario ed \u00e8 la regina di cuori, non la regina rossa, che dice sempre: \"\u00abTagliatele la testa!\u00bb\"\nCover.\nIl brano \u00e8 stato reinterpretato da numerosi artisti nel corso degli anni:\nRiferimenti nella cultura di massa.\nNel corso degli anni \"White Rabbit\" \u00e8 stata utilizzata in numerosi film e programmi televisivi:"}
{"id": "2933202", "revid": "729019", "url": "https://it.wikipedia.org/wiki?curid=2933202", "title": "Gustavo Pesenti", "text": "Intrapresa la carriera delle armi ancora giovane come altri suoi coetanei sul finire dell'Ottocento, prefer\u00ec costruire la propria vita sulle vicende belliche delle colonie italiane in Africa. Entrato nel Regio Esercito, fu assegnato alla specialit\u00e0 degli alpini, e prest\u00f2 servizio per un lungo periodo nelle colonie italiane. Pluridecorato ufficiale, partecip\u00f2 alla guerra italo-turca, alla prima guerra mondiale e alla guerra d'Etiopia. Governatore della Somalia e comandante militare dello Scacchiere dell'Oltregiuba all'atto dell'entrata in guerra dell'Italia, il 10 giugno 1940, fu rimosso dagli incarichi in seguito alla mancata difesa di El Uak.\nBiografia.\nNato a Castel San Giovanni (provincia di Piacenza) il 15 gennaio 1878, intraprende la carriera militare frequentando la Scuola militare Teuli\u00e8 di Milano. Entrato nel Regio Esercito. sottotenente all'et\u00e0 di 18 anni, viene assegnato al Corpo degli alpini, entrando in servizio nel battaglione \"Gemona\", allora assegnato al 7\u00ba Reggimento alpini. Dieci anni dopo viene trasferito in colonia, assegnato al Regio corpo truppe coloniali della Somalia, dove assume il comando della piazza di Mogadiscio. Durante l'insurrezione dei Bimal rimase ferito in combattimento a Danane il 9 settembre 1907, e nel periodo di convalescenza si dilett\u00f2 da musicista creando alcuni pezzi bandistici minori. Promosso capitano fu assegnato all'8\u00ba Reggimento alpini, e tra il 1911-1912 partecip\u00f2 alla guerra italo-turca. Capo dell'Ufficio Informazioni della 5\u00aa Divisione speciale, si distinse a Bu Kemez e Regdaline, venendo decorato con una Medaglia di bronzo al valor militare. Nel 1913 risultava residente militare a Ghat, e nel corso del 1914 si distinse al comando del 13\u00ba Battaglione indigeni eritrei, venendo decorato con una seconda Medaglia di bronzo al valor militare.\nPromosso maggiore, dopo l'entrata in guerra del Regno d'Italia, avvenuta il 24 maggio 1915, rimpatri\u00f2 per un breve periodo, partecipando ai combattimenti sul fronte del Carso nel corso 1917, in seno al battaglione \"Monte Pelmo\". Promosso tenente colonnello il 16 agosto 1917, assunse il comando del 13\u00ba Gruppo Alpino, ma rimase nuovamente ferito e fu ricoverato in ospedale per breve periodo.\nNel settembre 1918 si trasfer\u00ec in Palestina dove assunse il comando del contingente italiano ivi presente, subentrando al tenente colonnello dei bersaglieri Francesco D'Agostino. Nel 1923 fu nominato ufficiale comandante dell'area militare di Agedabia, in Libia, partecipando alle operazioni per la riconquista della colonia in seno al Regio corpo truppe coloniali della Cirenaica. Nel marzo 1924 si distingse nel combattimento di Gebel Abid, venendo decorato con una Croce di guerra al valor militare, successivamente trasformata in un'altra Medaglia di bronzo.\nTra il 1928 e il 1929 ricopr\u00ec l'incarico di comandante delle truppe coloniali di stanza in Somalia, e promosso al grado di colonnello rientr\u00f2 in Patria dove, dal 1\u00ba aprile 1929 al 31 gennaio 1933, fu comandante del 9\u00ba Reggimento alpini. Promosso generale di brigata il 22 luglio 1933, assunse il comando della 4\u00aa Brigata alpina \"Cuneense\", mantenendolo fino al 1934. Dall'ottobre 1933 fu nominato Ispettore di mobilitazione della Divisione militare di Imperia e dal 1935 al 1936 ricopr\u00ec l'incarico di comandante della 4\u00aa Brigata eritrea. Partecip\u00f2 alla guerra d'Etiopia come comandante della 1\u00aa Divisione eritrea, venendo insignito della Croce di Cavaliere dell'Ordine militare di Savoia, e fu poi comandante della regione militare di Gondar.\nPromosso generale di divisione il 1\u00ba gennaio 1937, in quello stesso anno rientr\u00f2 in Italia per assumere il comando della difesa territoriale di Firenze. Nel 1938 fu distaccato presso il Ministero delle colonie, rientrando in Somalia. Nel corso del 1940 inquadrato nelle forze armate dell'Africa Orientale Italiana, in virt\u00f9 degli anni trascorsi in Africa, fu nominato Comandante dello Scacchiere del Giuba governatore della Somalia, ricoprendo tale incarico dall'11 giugno al 31 dicembre dello stesso anno. Ufficialmente fu rimosso dalla carica a causa della mancata difesa di El Uak, e sostituito dal generale Carlo De Simone Reggente del Governo in Somalia, ma in realt\u00e0 fu rimosso dall'incarico su decisione del Vicer\u00e9 Amedeo di Savoia-Aosta, che il 25 dicembre lo aveva convocato ad Addis Abeba per avere spiegazioni sulla sconfitta di El Uak. In quella occasione, anzich\u00e9 difendersi dalle accuse, egli consigli\u00f2 il Vicer\u00e9 di trattare una pace separata con gli Alleati a nome dell'Impero italiano, sganciandosi dalla Madrepatria. Amedeo di Savoia gli rispose che per quel discorso avrebbero dovuto essere entrambi fucilati, ma non lo rimosse immediatamente dalla carica di Governatore. Ci\u00f2 avvenne il 31 dicembre, ed egli fu rimandato in Italia per via aerea, senza che fossero presi ulteriori provvedimenti disciplinari. Raggiunta Roma venne collocato definitivamente a riposo, e ritiratosi a vita privata si spense a Genova il 18 gennaio 1960.\nL'Operazione Fanfare.\nIl primo contatto tra il Maresciallo d'Italia Pietro Badoglio, ex Capo di Stato maggiore generale, legato alla Monarchia, e gli Alleati avvenne a Berna, in Svizzera, il 5 maggio 1942. In quella data Jock McCaffery, agente del SOE ricevette nel proprio ufficio la visita di un emissario di Badoglio, si trattava del professor Luigi Rusca, co-direttore della casa editrice Mondadori. Nei successivi incontri Rusca prospett\u00f2 a McCaffery la possibilit\u00e0 di un rovesciamento del regime fascista di Mussolini, considerato ormai agli sgoccioli per via della situazione bellica e del malcontento della popolazione, e chiese quale posizione avrebbero assunto le potenze alleate in caso di un cambio di governo. Il 5 gennaio 1943 Rusca comunic\u00f2 a McCaffery che il generale Pesenti era pronto a partire per la Libia, su autorizzazione di Badoglio, per trattare direttamente con gli alleati.\nSecondo il rapporto redatto da McCaffery, Pesenti, che non era sposato e viveva con le due sorelle, avrebbe raggiunto l'aeroporto di Benina, in Libia, dove avrebbe pronunciato un discorso per la liberazione dell'Italia dal regime di Mussolini, ed avrebbe avviato la costituzione di un corpo militare da reclutarsi tra i prigionieri di guerra in mano agli anglo-americani e gli italiani residenti all'estero. Subito dopo Badoglio avrebbe sostenuto pubblicamente l'iniziativa di Pesenti, ed avviato le operazioni per l'arresto di Mussolini. Quella stessa sera Anthony Eden inform\u00f2 gli alleati russi ed americani dell'iniziativa italiana, fino ad allora tenuta rigorosamente segreta dai servizi inglesi. Il 14 gennaio il War Cabinet inglese incominci\u00f2 a discutere seriamente del piano per il rovesciamento del regime fascista, bocciando inaspettatamente la proposta il 18 dello stesso mese. Il 21 gennaio il War Cabinet, su pressione di alcuni membri, decise di riprendere in considerazione la proposta, analizzandola nuovamente il 5 marzo.\nDue settimane dopo venne dato il via ufficiale all'Operazione Fanfare, e fu deciso di ricevere ufficialmente un emissario di Badoglio. Il 26 maggio il Foreign Office prepar\u00f2 una prima bozza di armistizio con l'Italia e il 25 luglio 1943 il regime fascista cadde dopo una riunione del Gran Consiglio. Il giorno successivo Mussolini fu arrestato ed imprigionato, e l'8 settembre venne ufficialmente proclamato l'armistizio con gli anglo-americani."}
{"id": "2933205", "revid": "287204", "url": "https://it.wikipedia.org/wiki?curid=2933205", "title": "6014 Chribrenmark", "text": "6014 Chribrenmark \u00e8 un asteroide della fascia principale. Scoperto nel 1991, presenta un'orbita caratterizzata da un semiasse maggiore pari a 2,3502315\u00a0UA e da un'eccentricit\u00e0 di 0,1454356, inclinata di 6,42649\u00b0 rispetto all'eclittica.\nL'asteroide \u00e8 dedicato, similmente a 6013 Andanike, a tre nipoti dello scopritore: Christopher, Brendan e Mark."}
{"id": "2933207", "revid": "125400738", "url": "https://it.wikipedia.org/wiki?curid=2933207", "title": "Personaggi di Supernatural", "text": "Questa voce contiene un elenco dei personaggi presenti nella serie televisiva Supernatural.\nPersonaggi principali.\nSam Winchester.\nSamuel 'Sam' William Winchester \u00e8 interpretato da Jared Padalecki. \u00c8 il coprotagonista della serie, insieme al fratello Dean.\nSam \u00e8 nato il 2 maggio 1983 da John e Mary Winchester a Lawrence, nel Kansas. Ha un fratello maggiore, Dean, di quattro anni pi\u00f9 grande di lui. Il suo nome deriva da quello del nonno materno, Samuel Campbell. Nella quarta stagione Dean e Sam scoprono di avere un fratellastro, Adam, figlio di John e di un'altra donna. Quando aveva esattamente sei mesi, il 2 novembre 1983, la madre Mary venne uccisa da un demone, Azazel, che la bruci\u00f2 sul soffitto della cameretta del bimbo. Questo evento segn\u00f2 profondamente le sorti della famiglia. Il padre John decise di diventare un cacciatore, viaggiando alla ricerca di Azazel per poter vendicare la moglie. Sam e Dean trascorrono l'infanzia muovendosi di citt\u00e0 in citt\u00e0, addestrati dal padre a uccidere creature malvagie e soprannaturali. Diversamente da Dean, Sam si \u00e8 sempre dimostrato un ottimo studente. Dopo il consiglio di un insegnante decise di abbandonare la famiglia e quindi la caccia ai mostri per continuare gli studi.\nPrima stagione\nSam ha 22 anni e frequenta l'Universit\u00e0 di Stanford, dove studia legge. Ha abbandonato la famiglia perch\u00e9 stanco della vita che comportava la caccia al soprannaturale e non parla col padre John da anni ormai. Ora convive con la sua ragazza, Jessica, di cui \u00e8 molto innamorato e che spera un giorno di sposare. Dean va a trovarlo e gli chiede aiuto per ritrovare il padre, scomparso durante una caccia; Sam acconsente a partire per qualche giorno, a patto di riprendere gli studi una volta ritrovato John. Al ritorno da una caccia, vede morire Jessica in circostanze identiche alla madre Mary, e ci\u00f2 lo spinge a viaggiare con il fratello, con l'obiettivo di trovare il padre e vendicarsi del demone. John sembra non voler farsi trovare dai figli, ma lascia dei messaggi per assegnare loro delle missioni di caccia. I ragazzi affrontano pericolose creature leggendarie come la Donna in Bianco, il Wendigo, Maria la Sanguinaria e i mutaforma. Nel frattempo, Sam comincia ad avere sogni premonitori sulla morte di varie persone e mostra in un'occasione il potere della telecinesi, cio\u00e8 di spostare gli oggetti con la forza della mente.\nSam e Dean litigano in pi\u00f9 di un'occasione riguardo al padre: Dean obbedisce sempre agli ordini di John senza discutere, mentre Sam li mette in discussione e non sopporta che il padre li tratti come dei soldati senza farsi trovare da loro. I fratelli quindi si separano: Dean prosegue la missione che il padre ha loro assegnato, mentre Sam decide di andare a cercare il padre e ottenere risposte in merito al demone. Sospettando che Dean sia in pericolo, Sam torna indietro e, completata la missione, i due fratelli si riappacificano. Alla fine i fratelli ritrovano il padre, che si era allontanato per proteggere da Azazel i suoi figli e che era alla ricerca di una Colt col potere di uccidere i demoni. John viene in seguito catturato ma i ragazzi riescono a salvarlo; scoprono per\u00f2 che Azazel sta possedendo il corpo del padre. Riescono a bloccarlo, ma uccidere Azazel comporterebbe anche la morte di John. Sebbene quest'ultimo supplichi il figlio di uccidere il demone, Sam non se la sente e il demone scappa. Mentre Sam alla guida porta il padre e Dean gravemente ferito in ospedale, un camion con al volante un uomo posseduto si scontra di proposito contro di loro, distruggendo l'Impala e lasciando i Winchester feriti e privi di conoscenza.\nSeconda stagione\nNel primo episodio, ritroviamo i Winchester in ospedale: Sam e John se la sono cavata con ferite lievi, mentre Dean \u00e8 in fin di vita. John stipula un patto con Azazel, il demone dagli occhi gialli, sacrificando la propria anima e la Colt in cambio della vita di Dean. I ragazzi piangono la morte del padre e riprendono a cacciare.\nNel finale di stagione (\"2x21 &amp; 2x22 - Scontro tra prescelti\"), Sam si ritrova in una citt\u00e0 abbandonata assieme agli altri bambini speciali di Azazel: il demone vuole che combattano all'ultimo sangue cosicch\u00e9 ne rimanga uno solo, il migliore. Durante la permanenza di Sam e degli altri, Azazel mostra a Sam la verit\u00e0 su di lui e del perch\u00e9 dei suoi poteri psichici. Quando Sam aveva sei mesi, Azazel si \u00e8 intrufolato in camera sua, e gli ha fatto bere alcune gocce del suo sangue demoniaco, rendendolo met\u00e0 uomo e met\u00e0 demone. Sebbene Sam cerchi di proteggerli, i ragazzi vengono uccisi uno a uno. Lo stesso Sam viene ucciso da Jake Talley ma Dean, sconvolto dal dolore, vende la propria anima a un demone dell'incrocio in cambio della resurrezione di Sam e di un unico altro anno di vita per s\u00e9. Con l'aiuto dei cacciatori Bobby Singer ed Ellen Harvelle, Sam e Dean rintracciano Jake ma non riescono a impedirgli di aprire su ordine di Azazel una porta dell'Inferno, da dove fuoriescono centinaia di demoni che si disperdono nel mondo. Sam riesce comunque ad avere la meglio su Jake e lo uccide a sangue freddo. Bobby ed Ellen richiudono la porta e Azazel viene finalmente ucciso da Dean, con l'aiuto di John, che \u00e8 riuscito a fuggire dall'Inferno. Sam promette a Dean che trover\u00e0 un modo per liberarlo dal suo patto.\nTerza stagione\nSam cerca in tutti i modi di salvare Dean dal patto che ha stipulato, ma senza risultati. Sam incontra un demone di nome Ruby, che cerca di conquistare la sua fiducia aiutando i fratelli in diverse occasioni: riparando la Colt, salvando loro la vita e promettendo a Sam di poter salvare Dean dal suo patto, anche se in realt\u00e0 non \u00e8 vero. Nel finale di stagione, Lilith prende possesso del corpo di Ruby; Sam, immobilizzato, non pu\u00f2 fare altro che guardare Dean mentre viene dilaniato dai Cerberi Lilith, subito dopo, cerca di ucciderlo, ma con grande sorpresa di entrambi Sam si rivela esserne immune. Il cacciatore cerca subito di uccidere Lilith col coltello di Ruby, ma quest'ultima abbandona il corpo appena in tempo. Sam, disperato, si avvicina al corpo del fratello, morto e finito all'inferno.\nQuarta stagione\nSono passati 4 mesi dalla morte di Dean. Senza preavviso, Sam si trova davanti il fratello, vivo e vegeto. Sconvolto e incredulo, Sam sospetta un inganno e attacca Dean. Quest'ultimo si difende affermando di essere proprio lui; Bobby conferma. Sam si convince e i fratelli si ricongiungono. Durante i mesi in cui Dean era all'Inferno, Sam ha continuato a cacciare, assieme al demone Ruby. Con la promessa di diventare pi\u00f9 potente, Sam ha accettato la proposta d'ingerire sangue demoniaco: \u00e8 ora in grado di esorcizzare i demoni con la forza della mente. Sam tiene nascoste a Dean queste novit\u00e0 e intanto incontra pi\u00f9 volte Ruby in segreto. Quando Dean lo scopre va su tutte le furie, rimproverando il fratello di aver accettato l'alleanza con un demone e affermando di non potersi pi\u00f9 fidare. Castiel, inoltre, dice a Dean che le ragioni per cui Azazel fece bere il suo sangue demoniaco a Sam quando aveva 6 mesi sono tuttora ignote e che c'\u00e8 un disegno pi\u00f9 grande in gioco. Sam ha notato che Dean \u00e8 molto cambiato e cerca di farsi raccontare il periodo trascorso all'Inferno. Il fratello per\u00f2 rifiuta di condividere quel che \u00e8 successo, fingendo di non ricordare. Finalmente Dean rivela a Sam che i 4 mesi corrispondevano a 40 anni trascorsi all'inferno e che dopo aver resistito alle torture per 30 anni alla fine ha ceduto e ha cominciato a torturare anche lui. Sam uccide anche il potente demone Alastair dopo aver bevuto il sangue di Ruby, diventando abbastanza potente da uccidere i demoni con la mente. Quando Dean lo scopre ne \u00e8 fortemente deluso e cerca di forzarlo a disintossicarsi dal sangue rinchiudendolo in una panic room. Liberatosi, Sam dice a Dean di volersi occupare lui della morte di Lilith per salvare il mondo e di non credere che suo fratello sia abbastanza forte per riuscirci. Dean \u00e8 sicuro che Ruby l'abbia invece manipolato e gli dice che se affronteranno Lilith lo faranno insieme, senza Ruby. Sam, per\u00f2, non vuole separarsi dalla demone e quando Dean lo definisce un mostro, i due vengono alle mani. Potenziato dal sangue demoniaco, Sam per poco non strangola a morte Dean e se ne va. Sam, per diventare pi\u00f9 forte, si nutre del sangue di altro demone nonostante quest'ultimo, per impedirglielo, abbia lasciato alla donna che possiede il controllo del suo corpo. Sam affronta infine Lilith e, inebriato dal potere, uccide Lilith. Ruby rivela a quel punto la verit\u00e0: ha ingannato Sam per tutto il tempo perch\u00e9 Lilith era l'ultimo sigillo e uccidendola ha liberato Lucifero e dato quindi inizio all'Apocalisse. Sam \u00e8 sconvolto e disperato, ma riesce comunque a immobilizzare Ruby perch\u00e9 Dean la uccida. Sam, travolto dal senso di colpa, si scusa con Dean, ma ormai \u00e8 tardi: Lucifero sta tornando sulla Terra.\nQuinta stagione\nQuando Lucifero arriva Sam e Dean vengono salvati da un raggio di luce che li porta dentro un aereo salvandoli da un'esplosione che li avrebbe sicuramente uccisi. In seguito scoprono che \u00e8 stato lo stesso Dio a salvarli e che quest'ultimo abbia anche resuscitato Castiel. Sam \u00e8 pieno di sensi di colpa per aver tradito suo fratello e aver liberato Lucifero e Dean gli conferma di non potersi pi\u00f9 fidare di lui. Sam e Dean scoprono di essere i tramiti di Lucifero e Michele, il loro destino era stato previsto dalla loro nascita, Dean, fedele al padre da lui considerato un eroe e Sam, il ribelle. Essa \u00e8 inoltre la vera ragione per cui Azazel fece tutto ci\u00f2: fu Lucifero stesso a ordinare ad Azazel di liberare Lilith e di avere bisogno di un \"bambino speciale\" poich\u00e9 il prescelto sarebbe stato colui che avrebbe ucciso Lilith, liberando Lucifero stesso per poi diventarne il tramite. I fratelli costantemente tentati di accettare di farsi impossessare dal diavolo o dall'angelo. Ora il diavolo si \u00e8 impossessato di un corpo, i 2 fratelli recuperano la Colt (pistola in grado di uccidere ogni essere soprannaturale) donatagli da Crowley, demone che vuole ribellarsi a Lucifero e tentano di ucciderlo, ma invano, essendo Lucifero una delle \"cinque cose\" che la Colt non pu\u00f2 uccidere. Mentre Michele si \u00e8 accontentato di prendere Adam, fratellastro di Dean e Sam. Sembra che abbiano trovato un altro modo, su consiglio di Gabriele, per fermare Lucifero, intrappolandolo di nuovo nella sua gabbia per evitare lo scontro: trovare i 4 anelli dei 4 cavalieri dell'apocalisse. Avendole provate tutte, Sam per sfruttare il piano dell'intrappolare Lucifero nella sua gabbia, decide di concedere il suo corpo al diavolo per trovare una scappatoia prendendo il sopravvento su di lui, e gettarsi assieme a lui nell'inferno. Lucifero riesce a vincere lo scontro mentale con Sam, rivelandogli inoltre che molte delle persone che hanno influenzato la sua vita sin da quando era bambino fossero in realt\u00e0 possedute da demoni al servizio di Azazel, per manipolarlo affinch\u00e9 diventasse pronto a essere il suo tramite. Durante l'incontro con Michele per la battaglia, Dean interrompe gli Arcangeli per non lasciare da solo il fratello, perci\u00f2 Lucifero inizia a malmenarlo. Grazie alla vicinanza di Dean e dell'Impala, Sam riesce a prendere il sopravvento e a gettarsi, assieme a Michele che tentava di fermarlo, nella gabbia. Dean volendo esaudire l'ultimo desiderio del fratello di vederlo felice, bussa alla porta di Lisa che lo accoglie, per iniziare finalmente a condurre una vita normale, ma qualche istante dopo, vediamo Sam apparire davanti a casa.\nSesta stagione\nSam \u00e8 in qualche modo uscito dal sigillo, ed \u00e8 ritornato a fare il cacciatore con suo nonno, Samuel Campbell, misteriosamente ritornato in vita. Sam torna da Dean, che ormai vive con Lisa e Ben, e gli propone di tornare a caccia con lui; il fratello in un primo momento decide di rifiutare per restare con Lisa, ma alla fine accetta. Sam manifesta dei comportamenti molto strani, \u00e8 diventato freddo e commette delle azioni violente e pericolose senza mostrare sensi di colpa, inoltre i due fratelli scoprono che il nonno lavora in combutta con Crowley: \u00e8 stato lui infatti a liberare Sam dal sigillo e a riportare in vita Samuel, cosa che \u00e8 riuscito a fare con l'aumento dei suoi poteri, dovuto al fatto che \u00e8 divenuto il re dell'Inferno dopo la scomparsa di Lucifero. Intanto Dean e Castiel scoprono che il comportamento strano di Sam \u00e8 dovuto al fatto che non ha pi\u00f9 l'anima, essa \u00e8 rimasta nel sigillo a subire le torture di Michele e Lucifero, e quando Crowley dice di non poter tirare fuori la sua anima viene ucciso da Castiel. Dean decide di chiedere aiuto a \"Morte\", perch\u00e9 possa restituirla, ma Sam non la rivuole perch\u00e9 ha paura che il muro non regga e che i ricordi lo distruggerranno. Scopre da Balthazar che la sua anima non tornerebbe nel suo corpo se lui lo contaminasse con un parricidio, pertanto Sam cerca di uccidere la sua unica figura paterna, Bobby, ma Dean riesce a fermarlo. Morte gli restituisce la sua anima ereggendo un muro tra lui e i ricordi che ha passato nella gabbia. Sam ritorna quello di prima, ma entra in gioco un nuovo nemico: Eve, la madre di tutte le cose. Questa creatura vuole fermare Crowley, in realt\u00e0 vivo, che tortura i suoi mostri per avere informazioni sul Purgatorio. Contemporaneamente Lisa e Dean si lasciano e Sam cerca i essere di sostegno al fratello. Eva prende il controllo di Samuel Campbell, che cerca di fare del male ai nipoti, alla fine Sam, Dean e Bobby lo uccidono, prima di morire confessa ai nipoti che il motivo per il quale si era alleato con Crowley \u00e8 perch\u00e9 lui gli aveva promesso di fargli rivedere la sua deceduta figlia Mary. Dopo la morte del nonno Sam, Dean e Bobby entrano in possesso degli appunti delle sue ricerche, in essi scoprono che il punto debole di Eve sono le ceneri della Fenice, e che l'ultimo avvistamento di tale creatura avvenne nei tempi del vecchio West. Castiel con i suoi poteri li fa viaggiare in quell'epoca, arrivati Sam cerca Samuel Colt; il giovane Winchester gli fa capire che viene dal futuro e lo convince a dargli la sua \"Colt\". Sam d\u00e0 l'arma al fratello con la quale uccide la creatura, ma ritornano nel presente prima di entrare in possesso delle sue ceneri; tuttavia alla fine Samuel Colt spedisce un pacco indirizzato a Sam con dentro le ceneri. Una volta trovata Eve, Dean con le ceneri riesce a ucciderla. Sam e Bobby sospettano del comportamento strano di Castiel, cos\u00ec con l'inganno lo rinchiudono in un cerchio di fuoco santo e lo obbligano a raccontare la verit\u00e0: l'angelo e Crowley lavorano insieme. Raffaele era intenzionato a ricreare l'Apocalisse e Castiel, convinto da Crowley, ha intrapreso il progetto di aprire le porte del Purgatorio per diventare pi\u00f9 forte di Raffaele spartendosi met\u00e0 delle anime con Crowley. Sam scopre inoltre che \u00e8 stato Castiel a tirarlo fuori dalla gabbia di Lucifero, non Crowley. Castiel, per impedire che i Winchester lo fermino, rompe il muro nella mente di Sam, che si ritrova quindi prigioniero nella sua stessa mente. Il muro \u00e8 crollato e si \u00e8 diviso in tre pezzi: lui, un se stesso senza l'anima (il Sam che si \u00e8 visto a inizio stagione) e un se stesso che si ricorda dell'inferno. Dopo averli uccisi, Sam riprende conoscenza e tutta la sua memoria, compresi i ricordi dell'inferno. Castiel ottiene il materiale necessario per aprire le porte del Purgatorio, Sam, Dean e Bobby lo raggiungono, ma \u00e8 troppo tardi, infatti l'angelo riesce ad aprire le porte e assorbendo tutte quelle anime ottiene un potere sconfinato, tanto da uccidere Raffaele in un attimo. Sam cerca di pugnalarlo con una spada angelica ma il suo tentativo si rivela inutile, Castiel sotto gli occhi dei presenti si proclama come nuovo Dio.\nSettima Stagione\nDopo la proclamazione di Castiel come nuovo Dio e la sua intenzione di uccidere gli angeli e gli esseri umani che gli hanno voltato le spalle, Sam inizia ad avere strane allucinazioni, dovuto ai ricordi dell'inferno: comincia a vedere Lucifero, che inizia a confonderlo, dicendogli che tutto quello che ha passato da quando \u00e8 tornato dall'inferno \u00e8 solo un'illusione e che \u00e8 ancora rinchiuso nella gabbia. All'inizio decide di non dire niente a Dean e Bobby e di pensare a un piano per fermare Castiel che era ormai fuori controllo. Decide di chiedere aiuto a Morte, secondo Sam l'unico che pu\u00f2 uccidere Dio stesso. Con l'aiuto di Crowley evocano Morte, che avverte Castiel che tra le anime che ha ingerito, ci sono anche le creature pi\u00f9 potenti e spaventose di tutto il Purgatorio: i leviatani. Dopo che Castiel, non riuscendo a contenerli, butta fuori tutti i leviatani scomparendo (facendo pensare che sia morto), questi iniziano a prendere possesso degli esseri umani, mentre le visioni di Sam si fanno sempre pi\u00f9 intense. I fratelli Winchester decidono di affrontare i leviatani e si nascondono da loro insieme a Bobby in un rifugio nei boschi. Durante una missione Sam rincontra Amy, una kitsune che conobbe anni prima a cui \u00e8 affezionato, all'insaputa del fratello Dean la uccide ritenendola troppo pericolosa essendo una carnivora. Sam \u00e8 all'oscuro della cosa, ma intuisce che il fratello nasconde un segreto, intanto due leviatani prendono le sembianze dei due fratelli e iniziano a commettere delle stragi facendoli passare per dei criminali, uno di loro racconta a Sam la verit\u00e0 su Amy, Sam si arrabbia con il fratello e i due si separano. Dopo un po' i due si rivedono e Sam decide di perdonare Dean capendo che da un punto di vista obiettivo la sua \u00e8 stata la scelta giusta. Sam, Dean e Bobby indagano sui leviatani e scoprono che il loro capo ha preso il controllo di un potente uomo d'affari di nome Dick Roman, e che la sua impresa sta lavorando a un additivo chimico da mettere nel cibo che trasforma le persone in automi, i tre cacciatori entrano in uno dei centri di ricerca di Dick per approfondire la cosa, ma Dick spara a Bobby uccidendolo. I ricordi di Sam legati a Lucifero si fanno sempre pi\u00f9 intensi e alla fine prendono il sopravvento, Dean lo rinchiude in un centro psichiatrico e cerca di aiutarlo rivolgendosi a un guaritore di nome Emanuel, che altri non \u00e8 che il redivivo Castiel, scopertosi vivo. Inizialmente l'angelo aveva perso la memoria, ma poi ricorda tutto e aiuta Sam facendosi carico di tutto il dolore di Sam, guarendolo e iniziando per\u00f2 lui ad avere le visioni. I due fratelli iniziano a sospettare che lo spirito di Bobby sia vicino a loro e infatti \u00e8 cos\u00ec perch\u00e9 si \u00e8 legato alla fiaschetta che Dean porta con s\u00e9, Bobby dice loro che Dick Roman sta acquistando un gran numero di ditte alimentari per diffondere il suo additivo chimico pi\u00f9 velocemente e conquistare il mondo, Sam e Dean iniziano a preoccuparsi per l'amico ritenendo che stia diventando sempre pi\u00f9 arrabbiato da quando \u00e8 diventato uno spirito. I Winchester scoprono che Dick sta finanziando degli scavi archeologici al fine di trovare una tavola di pietra, Sam e Dean entrano in possesso della tavola e scoprono che si tratta del \"Verbo di Dio\", in cui \u00e8 inciso il modo in cui uccidere un leviatano, ma pu\u00f2 essere letta solo da un profeta. Il giovane profeta Kevin Tran aiuta i cacciatori traducendo la tavola, dicendo loro che per uccidere un leviatano serve l'osso di una persona virtuosa bagnata con il sangue di tre caduti, tra cui quello di Castiel. Bobby dice loro che gli altri due caduti sono Crowley e il capostipite dei vampiri, Crowley li aiuta e consegna il suo sangue. Bobby preso dalla rabbia prende il corpo di una ragazza e cerca di uccidere Dick, ma Sam lo ferma, lo spirito dell'amico capisce di aver esagerato e chiede ai due fratelli di esorcizzarlo bruciando la fiaschetta, i due lo fanno e si separano definitivamente dall'amico. Grazie all'arma Dean e Castiel uccidono Dick ma vengono risucchiati nel Purgatorio, Crowley confessa a Sam che sapeva quali erano le conseguenze dell'uso dell'arma divina, cos\u00ec Sam rimane solo e impaurito.\nOttava stagione\nDopo la scomparsa di Dean, suo fratello minore ha iniziato a vivere un'esistenza normale, infatti Sam ha abbandonato la caccia, e ora vive con la sua nuova fidanzata, Amelia. Dean ritorna dal Purgatorio, e rimane molto deluso dal fatto che Sam non abbia cercato in nessun modo di riportarlo indietro dal Purgatorio. I due fratelli ritornano a cacciare, e scoprono che la tavola del Verbo di Dio riguardante i leviatani non \u00e8 l'unica, sembra che esista pure una tavola sui demoni, dov'\u00e8 trascritto il modo per esiliarli per sempre all'Inferno. Sam fa la conoscenza di Benny, un vampiro che Dean ha conosciuto in Purgatorio, \u00e8 stato grazie a lui se suo fratello maggiore si \u00e8 liberato da l\u00ec, ma Sam non si fida della creatura soprannaturale. Dean e Sam si ricongiungono con Castiel, che \u00e8 riuscito a fuggire dal Purgatorio grazie all'aiuto dell'angelo Naomi, che segretamente manipola la mente di Castiel per tenere i Winchester sotto controllo. Sam e Dean conoscono Henry Winchester, il loro nonno paterno, venuto dal passato grazie a un incantesimo, i due fratelli scoprono che Henry appartiene a una congregazione che ormai non esiste pi\u00f9, gli \"uomini di lettere\", coloro che possiedono la pi\u00f9 grande raccolta d'informazioni sul soprannaturale esistente. Il demone Abaddon, un Cavaliere dell'Inferno proveniente dal passato, cerca di uccidere Henry, prendendo Sam in ostaggio, Henry salva suo nipote, e Abaddon lo uccide, ma Henry riesce ugualmente a imporle un sigillo. Dopo la morte del nonno, i fratelli Winchester si trasferiscono nel bunker degli uomini di lettere. Sam impone a Dean di non frequentare pi\u00f9 Benny, dato che non si fida di lui, Dean invece propone a Sam di ritornare con Amelia, dato che \u00e8 ancora innamorato di lei, ma Sam decide di chiudere con la sua ex, permettendole di ricostruire il suo matrimonio, mentre Dean decide di porre un freno alla sua amicizia con Benny. Il profeta Kevin traduce la tavola dei demoni, e scopre che per chiudere le porte dell'Inferno \u00e8 necessario che una persona porti a termine tre prove, quindi Sam si addossa la responsabilit\u00e0 adempiendo alla prima prova, bagnarsi con il sangue di un cane infernale. Sam inizia a sentirsi male a causa delle prove, che lo stanno indebolendo fisicamente. Castiel, grazie all'aiuto di Dean, riesce a liberarsi dal controllo di Naomi, inoltre trova un'altra tavola, quella per chiudere le porte del Paradiso. Kevin traduce l'altra prova, liberare un'anima dall'Inferno e portarla in Paradiso, quindi Sam, grazie all'aiuto di un mietitore, libera l'anima di Bobby, ma i due sono intrappolati nel Purgatorio, quindi Benny si fa uccidere da Dean, e giunto anche lui in Purgatorio, libera Sam e Bobby, sacrificandosi. L'anima di Bobby va in Paradiso, e Sam porta termine la seconda prova, inoltre si scusa con Dean perch\u00e9 aveva giudicato male Benny, dato che in realt\u00e0 era una brava persona. Crowley rapisce Kevin, quindi non sapendo come tradurre la terza prova Sam, guardando gli appunti di Kevin, scopre dove forse si nasconde l'angelo che trascrisse il Verbo di Dio, Metatron, infatti lo trovano. Metatron scapp\u00f2 dal Paradiso tanto tempo fa perch\u00e9 essendo l'unico che poteva tradurre il verbo, temeva che gli angeli si sarebbero approfittati di lui, poi libera Kevin dalle grinfie di Crowley, e informa Sam che l'ultima prova consiste nel \"guarire un demone\". Grazie agli archivi degli uomini di lettere, Sam e Dean scoprono che guarire un demone significa redimere la sua anima demoniaca, facendo bere al demone ogni ora il sangue di una persona che ha confessato tutti i suoi peccati. Sam e suo fratello decidono di guarire l'anima di Abaddon, ma lei riesce a liberarsi, poi per\u00f2 i due catturano Crowley e Sam, dopo aver confessato i suoi peccati, inizia a somministrargli il suo sangue. Intanto Dean aiuta Castiel ad adempiere alle prove per chiudere le porte del Paradiso, sotto consiglio di Metatron, ma poi Naomi li informa che Metatron li ha ingannati, perch\u00e9 quello che vuole \u00e8 prendere il controllo del Paradiso caccia via gli altri angeli, inoltre Naomi informa Dean che se Sam porter\u00e0 a termine la terza prova morir\u00e0. L'umanit\u00e0 di Crowley inizia a riemergere, ma poi Dean ferma Sam appena in tempo, purtroppo per\u00f2 quest'ultimo cade a terra svenuto, mentre Metatron, dopo aver ucciso Naomi, cacciando via tutti gli angeli dal Paradiso, eccetto lui. Sam intanto \u00e8 prossimo alla morte.\nNona stagione\nSam viene ricoverato in ospedale, gli resta poco da vivere, il cacciatore vive uno stato comatoso, il cavaliere della morte si offre volontario per condurre Sam in Paradiso, il quale accetta la sua morte, ma Dean, con l'inganno, fa s\u00ec che l'angelo Ezechiele, il quale \u00e8 vincolato sulla Terra come tutti gli altri angeli dopo la caduta, prenda possesso del suo corpo, per guarirlo dall'interno. Sam \u00e8 ignaro del fatto che un angelo \u00e8 dentro di lui, infatti ci verr\u00e0 un po' prima di guarire il suo corpo dai danni provocati dalle tre prove. Dean e Sam cercano un modo per rovesciare l'incantesimo di Metatron, inoltre cercano di tenere d'occhio gli angeli vincolati sulla Terra, per evitare che creino problemi. Spesso, durante le missioni, Ezechiele prende possesso del corpo di Sam, e lui non ricorda mai niente, e Dean cerca in ogni modo di giustificare i suoi vuoti di memoria. Metatron decide di riaprire le porte del Paradiso agli angeli, a condizione che lo seguano come nuovo leader, a cominciare dall'angelo che si trova nel corpo di Sam, il quale si scopre che non \u00e8 Ezechiele, ma Gadreel, l'angelo che venne imprigionato nelle celle angeliche dopo aver permesso al Serpente di contaminare il Giardino dell'Eden, infatti quando gli angeli sono caduti, Gadreel si \u00e8 liberato. Metatron gli offre la possibilit\u00e0 di diventare il suo comandante in seconda, ma a patto che uccida della gente per lui, a iniziare dal profeta Kevin. Dean, con l'aiuto di Castiel e Crowley, libera Sam dal controllo di Gadreel, le condizioni fisiche di Sam si sono quasi ristabilizzate, infatti Castiel provveder\u00e0 a guarirlo completamente. Sam si sente in colpa per quello che ha fatto a Kevin, e rimprovera Dean per il suo egoismo, i due dunque si separano. Successivamente ritornano a cacciare insieme, anche se Sam non riesce a perdonare Dean per aver permesso a un angelo di prendere possesso di lui, specialmente perch\u00e9 Sam aveva accettato l'idea di morire. I due fratelli vanno alla ricerca della Prima Lama, l'unica arma che possa uccidere Abaddon, solo Dean pu\u00f2 usarla dato che il demone Caino gli ha fatto dono del suo marchio. Sam e Dean la trovano, l'arma \u00e8 in possesso di un collezionista, Dean usa l'arma e lo uccide. Sam inizia a preoccuparsi perch\u00e9 nota che il Marchio di Caino e la Prima Lama esercitano su suo fratello maggiore una strana influenza, infatti Dean diventa sempre pi\u00f9 aggressivi e arrabbiato, comunque, usando la Prima Lama, Dean uccide Abaddon. Gli angeli sulla Terra decidono di seguire Metatron tornando in Paradiso, ormai gli unici che si oppongono a lui sono Sam, Dean, Castiel e Gadreel, il quale ha compreso che Metatron \u00e8 solo una persona malvagia. Dean \u00e8 l'unico che possa ucciderlo, quindi anche se Sam non approva il suo modo di fare, lo aiuta a trovare Metatron, il quale \u00e8 sceso sulla Terra per compiere dei miracoli e proclamarsi come nuovo Messia, ma Dean non riesce a sconfiggerlo, infine Metatron lo ferisce mortalmente. Castiel raggiunge il Paradiso e sconfigge Metatron convincendo gli angeli a passare dalla sua parte, riportando l'ordine nel Paradiso, nel mentre Sam cerca d'invocare Crowley per salvare Dean, ma Sam ignora che suo fratello \u00e8 ritornato in vita da solo, infatti il Marchio di Caino gli ha permesso di risorgere trasformandolo in un demone.\nDecima stagione\nSam, dopo la scomparsa di Dean, si mette alla ricerca di suo fratello, scoprendo poi che \u00e8 diventato un demone. Riesce poi a catturarlo dopo che aveva battuto Cole Trenton in uno scontro e poi riaccende la sua umanit\u00e0 nello spesso modo in cui riaccese quella di Crowley anche grazie all'aiuto di Castiel. Dean ritorna umano anche se il Marchio di Caino continua a influenzare la sua mente, quindi Sam decide di impiegare tutte le sue forze per trovare il modo per eliminarlo. La loro amica Charlie chiede aiuto a Sam e Dean perch\u00e9 la potente e malvagia famiglia Styne vuole ucciderla dato che lei \u00e8 entrata in possesso del libro dei dannati, dove sono trascritte le maledizioni pi\u00f9 potenti, tra cui quella del Marchio di Caino, quindi Sam \u00e8 dell'opinione che nel libro ci sia il modo per distruggere il marchio. Dean preferisce non farlo perch\u00e9 ha il sentore che la distruzione del Marchio di Caino comporterebbe delle devastanti conseguenze, Sam per\u00f2 non \u00e8 d'accordo quindi gli fa credere di averlo bruciato ma in realt\u00e0 decide di studiarlo in segreto incaricando la strega Rowena (la madre di Crowley) e Charlie di decifrare i codici per tradurre il libro. Charlie viene uccisa dalla famiglia Styne, e Dean dopo aver preso atto che Sam gli aveva mentito sul libro dato che non lo aveva bruciato, lo rimprovera dato che \u00e8 colpa sua se Charlie \u00e8 morta. Sam decide di abbandonare le ricerche dopo quello che \u00e8 successo, ma poi vede un'e-mail sul cellulare, inviata da Charlie prima di morire, dove ci sono i codici tradotti, quindi Rowena riesce a trudurre il libro. Sam va alla ricerca di Dean il quale \u00e8 fuggito dopo aver sterminato la famiglia Styne, alla fine lo trova e gli dice che possono eliminare il marchio ma Dean gli riferisce ci\u00f2 che gli ha detto il cavaliere della morte, ovvero che il marchio \u00e8 il sigillo che tiene bloccata l'Oscurit\u00e0, l'energia maligna primordiale che esistette prima della creazione e che Dio e gli arcangeli sconfissero vincolandola nel marchio. Morte d\u00e0 a Dean la sua falce capace di uccidere qualunque cosa spronandolo a eliminare Sam perch\u00e9 Morte, per aiutare Dean, lo porter\u00e0 in un luogo lontano, ma contemporaneamente \u00e8 consapevole che Sam prover\u00e0 a cercarlo e a distruggere il ugualmente il marchio pur conoscendo le conseguenze; Dean per\u00f2 usa la falce per uccidere Morte. Rowena con un incantesimo distrugge il Marchio di Caino e Dean ritorna come prima, ma l'Oscurit\u00e0, in conseguenza della distruzione del marchio, \u00e8 nuovamente libera.\nUndicesima stagione\nL'Oscurit\u00e0 si reincarna nella forma umana di Amara la quale mette il mondo i pericolo, Sam prega Dio di aiutarlo a fermarla, il cacciatore ha continue visioni della gabbia di Lucifero e di lui che viene torturato, inoltre Castiel rivela ai Winchester che l'Oscurit\u00e0 \u00e8 la sorella di Dio. Sam \u00e8 convinto che le visioni siano un messaggio di Dio e che lui voglia che Sam chieda aiuto a Lucifero, dunque va all'Inferno dove Crowley e Rowena gli permettono di interagire con Lucifero. Ma Rowena lo inganna e Lucifero lo fa entrare nella gabbia confessandogli che \u00e8 stato lui e non Dio mandargli quelle visioni, dato che quando l'Oscurit\u00e0 era stata liberata la gabbia \u00e8 stata leggermente indebolita. Lucifero cerca di costringere Sam a fargli da tramite cos\u00ec riuscir\u00e0 finalmente a fuggire dalla gabbia, ma lui si rifiuta, poi Dean a Castiel arrivano in suo aiuto, quest'ultimo si offre come tramite per Lucifero che fugge via dalla gabbia. Chuck il profeta si rivela ai Winchester, Lui in realt\u00e0 \u00e8 Dio e decide di aiutarli nella lotta contro sua sorella insieme a Lucifero. Ma nemmeno i loro sforzi congiunti frenano la forza di Amara tanto che si vedono costretti a sacrificare Dean, di sua scelta, facendo s\u00ec che assorba un gran numero di anime che far\u00e0 esplodere quando si avviciner\u00e0 alla nemica la quale morir\u00e0 insieme a lui. Sam soffre all'idea che Dean sia morto, anche se ignora che suo fratello maggiore sia vivo non avendo avuto bisogno di eliminare Amara visto che l'ha convinta ad abbandonare i suoi propositi di distruzione. Sam riceve la visita di Toni, una donna appartenente agli uomini di lettere della sezione inglese, che spara a Sam.\nDodicesima stagione\nSam viene sottoposto alle torture di Toni, venendo per\u00f2 salvato da Dean e dalla loro mamma, Mary (che Amara aveva riportato in vita) tra l'altro Mick, un altro uomo di lettere, spiega ai Winchester che a dispetto dei brutti modi di Toni, gli uomini di lettere britannici vogliono solo aiutare i cacciatori a progredire nella lotta contro i mostri. Lucifero \u00e8 libero dal suo sigillo, quindi Sam e Dean si vedono costretti ad affrontarlo nuovamente, inoltre Lucifero mette incinta Kelly Kline. Dopo che la madre entra a far parte degli uomini di lettere britannici, Sam decide di unirsi a loro e convince Dean a fare altrettanto, effettivamente Sam apprezza molto il loro modo innovativo di lavorare, grazie al loro aiuto Sam uccide l'Alfa dei vampiri con la Colt. I fratelli Winchester e Castiel devono affrontare i Principi dell'Inferno, demoni simili a Azazel, e Sam uccide uni di loro, Ramiel, usando la Lancia di Michele. Successivamente l'alleanza con i britannici verr\u00e0 infranta dato che inizieranno a uccidere tutti i cacciatori americani, ma Sam guida l'assalto al loro quartier generale, dove avranno la meglio contro i nemici. Sam e Dean finalmente si riconciliano con Mary. Lucifero cerca di mettere le mani suo figlio, quindi Sam, Dean, Mary e Castiel cercano di proteggere Kelly, che muore dando alla luce suo figlio, il nephilim Jack, e Sam \u00e8 il primo a vederlo scoprendo che gi\u00e0 dopo pochi minuti dalla nascita ha l'aspetto di un adolescente.\nTredicesima stagione\nSam riesce a convincere Dean a portare con loro Jack in quanto si dice convinto che sia possibile crescerlo come un normale essere umano e che non necessariamente questi dovr\u00e0 seguire le orme del padre. Dopo aver visitato il mondo apocalittico raggiungibile Sam e Dean cominciano a prepararsi in vista dell'invasione progettata dall'arcangelo Michele di quella dimensione e, nella missione che li vede tornare sul posto, viene ucciso da un branco di vampiri. Lucifero lo riporta in vita e Sam, in cambio, si vede costretto a condurlo al campo dei ribelli umani e fargli conoscere suo figlio Jack. Nel finale di stagione aiuta Dean, divenuto il tramite dell'arcangelo Michele, a uccidere Lucifero passandogli all'ultimo istante la Lama dell'arcangelo: quando per\u00f2 Michele prende il sopravvento e fugge, Sam viene preso dallo scoramento.\nQuattordicesima stagione\nAncora sconvolto, Sam assume il comando dei cacciatori e inizia a cercare il fratello; quando Michele abbandona il suo corpo e Dean torna a casa, i due ricominciano la loro missione. I cacciatori cominciano quindi a cercare l'arcangelo, ma quando lo trovano questi riesce a rientrare nel corpo di Dean, che per\u00f2 Sam, Jack e Castiel riescono a immobilizzare. Successivamente l'arcangelo viene confinato nella mente di Dean e tutto sembra tornare alla normalit\u00e0 finch\u00e9 Sam scopre che Dean, seguendo le indicazioni di Billie, ha intenzione di rinchiudersi per sempre in una cassa di Malak per imprigionare per sempre l'arcangelo: Sam tenta di dissuadere il fratello ma alla fine si convince ad aiutarlo. Quando poi Michele riesce a evadere il gruppo lo affronta, che uccide tutti i cacciatori del bunker (cosa di cui Sam si assume la colpa), e Jack riesce a ucciderlo e a rubargli la grazia perdendo per\u00f2 la sua anima: il ragazzo comincia a dare segnali inquietanti finch\u00e9 non uccide Nick, che era riuscito a sottrarsi alla sua supervisione, ma soprattutto Mary. Dopo questo evento Dean si convince a ucciderlo mentre Sam prova a confinarlo con l'inganno nella cassa: il nephilim evade e i Winchester si trovano al perso finch\u00e9 non ricompare Chuck, che consegna loro un'arma con cui ucciderlo. Quando tuttavia Dean si rende conto di non poterlo uccidere, Chuck si infuria perch\u00e9 \"non era il finale che voleva\" e Sam capisce quindi che tutte le loro vite sono state da lui manipolate per avere la sua serie tv personale: dopo che Sam gli spara, tentando inutilmente di uccidere entrambi, Chuck uccide Jack e riversa sulla Terra le anime infernali.\nDean Winchester.\nDean Winchester \u00e8 interpretato da Jensen Ackles. \u00c8 il coprotagonista della serie assieme al fratello Sam.\nDean \u00e8 nato il 24 gennaio 1979 da John e Mary Winchester a Lawrence, nel Kansas. Ha due fratelli minori, Sam, pi\u00f9 giovane di lui di quattro anni, e Adam Milligan, conosciuto nella quarta stagione e figlio di John e un'altra donna. Il suo nome deriva da quello della nonna materna, Deanna Campbell.\nIl 2 novembre 1983 la madre Mary \u00e8 stata uccisa da un demone: nonostante ci\u00f2 Dean, che al tempo aveva pochi anni, la ricorda ancora e in varie occasioni dimostra il suo amore per lei. Questo evento ha segnato profondamente le sorti della famiglia: il padre John ha deciso di mettersi in viaggio alla ricerca del demone per poter vendicare la moglie e Dean e Sam hanno trascorso l'infanzia muovendosi di citt\u00e0 in citt\u00e0, addestrati da John a cacciare il soprannaturale.\nPrima stagione\nDean, all'et\u00e0 di ventisei anni, \u00e8 un cacciatore di creature soprannaturali. Quando il padre John scompare per un periodo insolitamente lungo, Dean si reca all'Universit\u00e0 di Stanford per chiedere aiuto al fratello minore Sam.Dopo un'iniziale avventura vissuta assieme nel corso di un weekend, durante il quale Sam mostra il suo desiderio di poter avere una vita normale e continuare i suoi studi, Dean riporta a malincuore il fratello al suo appartamento dove vedranno Jessica, la ragazza di Sam, morire in circostanze identiche a quelle del decesso della loro madre ad opera del demone dagli occhi gialli. Sconvolto, Sam accetta di rimettersi in viaggio con Dean alla ricerca del padre, per avere da lui ulteriori informazioni sul demone e ottenere vendetta.\nNel sesto episodio Dean e Sam combattono un mutaforma responsabile di una serie di brutali omicidi a St. Louis, in Missouri. Il mutaforma assume l'aspetto di Dean, portando la polizia a credere che sia lui il responsabile degli omicidi. Dean alla fine riesce a uccidere la creatura mentre \u00e8 ancora nelle sue sembianze: le autorit\u00e0 lo dichiarano ufficialmente morto e gli attribuiscono gli omicidi.\nDurante il corso della stagione Dean rivela il vero motivo della richiesta fatta al fratello di aiutarlo a ritrovare loro padre: il suo desiderio di riuscire a far riappacificare padre e fratello, riunificando cos\u00ec la famiglia a cui lui tiene pi\u00f9 di ogni altra cosa e non soffrire pi\u00f9 quella solitudine che il suo \"lavoro\" impone. Dean e Sam si ricongiungono col padre, cos\u00ec i tre affrontano il demone dagli occhi gialli e i suoi subalterni, ma alla fine sono costretti alla ritirata e scappano con la loro Impala; mentre Sam guida, un camion va a sbattere contro di loro causando un incidente.\nSeconda stagione\nJohn sacrifica la propria vita e cede la propria anima al demone che ha ucciso la moglie per salvare Dean, in fin di vita dopo un incidente d'auto provocato da un altro guidatore posseduto. Il patto stipulato prevede inoltre la cessione al demone della \"Colt\", unica arma in grado di poterlo uccidere ed entrata in possesso dei Winchester poco prima. I due fratelli devono cos\u00ec affrontare il dolore per la morte del padre, e Dean viene sempre pi\u00f9 divorato dal rimorso dato dalla consapevolezza che suo padre, il suo idolo e punto di riferimento, si \u00e8 sacrificato per lui. In un periodo di debolezza psichica deve, inoltre, fare i conti con gli strani fenomeni soprannaturali che cominciano a manifestarsi in suo fratello, oltre a trovare un modo per riappropriarsi della Colt andata perduta e vendicare la morte dei suoi genitori. Tutto sembra condurlo al momento in cui dovr\u00e0 scontrarsi col demone dagli occhi gialli. Verso fine stagione Sam rimane ucciso scontrandosi con altri personaggi che hanno poteri paranormali come lui. Dean, disperato per aver perso l'unica persona cara rimastagli, e frustrato per non essere riuscito ad arrivare in tempo per proteggerlo, evoca il demone dell'incrocio e stipula con lei un patto come quello di suo padre, vendendo la sua anima in cambio della vita di Sam e di un anno di vita. Nel patto \u00e8 per\u00f2 anche indicato che ogni tentativo di scioglimento o aggiramento del patto avrebbe comportato l'istantanea morte di Sam e, per questo motivo, nonostante il dissenso di Bobby (cacciatore che i fratelli chiamavano affettuosamente da piccoli \"Zio\"), Dean decide di non rivelare nulla al fratello. Nuovamente assieme, i fratelli si dirigono verso lo scontro finale con il demone dagli occhi gialli, il cui scopo ora sembra essere quello di aprire le porte dell'inferno, e schierare un esercito di demoni al cui capo dovrebbe venire posto un umano dai poteri soprannaturali come Sam, guidando il mondo verso la fine. Alla fine Dean, usando la speciale \"Colt\" con la quale si possono uccidere le creature soprannaturali, riesce a uccidere Azazel.\nTerza stagione\nNella terza stagione Sam viene a conoscenza del patto stretto da Dean per salvarlo, e tenta in tutti i modi di scioglierlo, anche se Dean non vuole aiutarlo e non apprezza i suoi sforzi, tanto che Sam sembra arrendersi dal momento che \"non pu\u00f2 salvare una persona che non vuole essere salvata\". In seguito i fratelli entrano in contatto con Ruby, una demone che pi\u00f9 volte salva loro la vita utilizzando un coltello in grado di uccidere i suoi simili, e che sembra conoscere un modo per salvare l'anima di Dean. Il giorno in cui l'anima di Dean verr\u00e0 trascinata all'inferno si avvicina sempre pi\u00f9, e anche se cerca di non lasciar trasparire le sue paure, confessa al fratello che non vuole morire, rincominciando cos\u00ec assieme la ricerca di un modo per salvarlo. Nonostante il suo desiderio di rimanere in vita, Dean non riesce a fidarsi di Ruby, e cerca in ogni modo di tenerla lontana dal fratello, verso cui dimostra troppo interesse. Braccati dall'FBI e da un demone molto potente di nome Lilith, detentrice del contratto stipulato da Dean, i fratelli giungono a poche ore dallo scoccare dell'anno senza una soluzione. Scoperta infine la posizione del demone, tentano invano di ucciderla, ma avendo lei preso possesso del corpo di Ruby i fratelli non si rendono conto di averla al proprio fianco fin dopo lo scoccare della mezzanotte, quando oramai i cerberi sono stati liberati e dilaniano il corpo di Dean, portandolo ad una morte rapida, e trascinando la sua anima nelle profondit\u00e0 degli inferi.\nQuarta stagione\nLa quarta stagione inizia con la resurrezione di Dean dalla tomba, che avviene quattro mesi dopo la sua morte. Le cicatrici sul suo corpo sono scomparse, ma sulla spalla destra fiammeggia l'impronta di una mano. Dean si riunisce con Bobby e poi con il fratello, entrambi all'inizio cercano di attaccarlo credendo che una qualche creatura abbia preso le sue sembianze, ma poi lo accolgono a braccia aperte, seppur sconvolti. Si scopre che a tirarlo fuori dall'inferno \u00e8 stato l'angelo Castiel, per volont\u00e0 divina. Dean scopre con rabbia che in sua assenza Sam ha continuato ad utilizzare i propri poteri sotto la guida di Ruby ed \u00e8 in grado di esorcizzare i demoni con la mente. I ricordi della sua permanenza all'inferno lo colpiscono ogni tanto in maniera intermittente; quando Sam gli chiede se ricordi qualcosa, Dean nega. In seguito, Dean decide di confidarsi con Sam e gli rivela che il tempo all'inferno scorre diversamente e i quattro mesi in cui lui era morto corrispondono in realt\u00e0 a 40 anni. Subiva torture inimmaginabili da parte di Alastair e ogni giorno gli veniva data la possibilit\u00e0 di non essere pi\u00f9 torturato, ma cominciare a torturare a sua volta. Dopo aver resistito ogni giorno per 30 anni, Dean ha accettato, infrangendo inconsapevolmente il primo dei 66 sigilli da rompere per liberare Lucifero e scatenare l'apocalisse sulla terra. Dean \u00e8 sottomesso allo sconforto e al senso di debolezza per ci\u00f2 che ha fatto, peggiorato quando scopre che suo padre (doveva essere lui ad infrangere il primo sigillo) ha resistito per ben 100 anni alle torture, e questo convinse i demoni a deviare su Dean. Infine Dean scopre che rimane un solo sigillo da spezzare e questi \u00e8 proprio Lilith, che sta per essere uccisa da Sam. Bloccato dagli angeli (che vogliono far scatenare l'apocalisse), viene aiutato da Castiel, che muore fatto a pezzi da un arcangelo per dargli il tempo di fermare tutto (\"episodio 4x22 Lucifero risorge\"). Dean, a causa di Ruby, non raggiunge in tempo il fratello che, accecato dal sangue demoniaco, uccide Lilith e rompe l'ultimo sigillo.\nQuinta stagione\nNella quinta stagione Dean diventa, inizialmente, molto duro con il fratello: avendo perso la fiducia in lui, non lo reputa degno di fiducia e continua a sorvegliarlo da vicino. In seguito alla decisione di Sam di abbandonare il gioco, Dean non oppone resistenza alla decisione del fratello, anzi si trova d'accordo. Contemporaneamente Dean viene a sapere di essere il tramite prescelto dell'Arcangelo Michele, il pi\u00f9 forte di tutti gli angeli, ma che ha bisogno dell'approvazione del tramite per possederlo, e Dean si rifiuta. In seguito ad una visione impostagli da Zaccaria (il capo di Castiel) in cui vede il futuro dove suo fratello ha detto s\u00ec a Lucifero (Sam \u00e8 il tramite di Lucifero), ma lui non ha accettato Michele, decide di riunirsi al fratello. I due continuano a combattere i demoni e gli angeli contemporaneamente, aiutati da Castiel che, riportato in vita da Dio, \u00e8 un reietto del paradiso. L'angelo \u00e8 convinto di poter convincere Dio (che si trova sulla terra) a fermare l'apocalisse, e cos\u00ec si mette sulle sue tracce. I fratelli devono vedersela anche con i Cavalieri dell'apocalisse (riescono a sottrarre gli anelli prima a Guerra, poi a Carestia) e con gli altri angeli, tra i quali spiccano gli arcangeli Gabriele, noto come il Trickster, e Raffaele, colui che fece a pezzi Castiel nella quarta serie. In seguito i fratelli Winchester sono uccisi da altri 2 cacciatori per vendicarsi, e finiscono in Paradiso (che \u00e8 diverso per ogni persona: consiste nel vivere all'infinito ogni ricordo o situazione che ci rende felici, ad esempio Dean rivive momenti con la madre). Qui riescono a contattare Joshua, l'unico angelo ancora in contatto con Dio: questi gli dice che Egli \u00e8 a conoscenza dei loro sforzi, ma vuole che lascino perdere, anche perch\u00e9 a lui non importa niente dell'apocalisse. Tornati in vita, Dean \u00e8 molto sconfortato e deluso, come Castiel, anch'egli deluso dal comportamento di Dio. Sempre pi\u00f9 deciso a dire s\u00ec a Michele, anche per assicurarsi che Lisa e Ben stiano bene, Dean viene rinchiuso nella panic room di Bobby da Sam e Castiel. Zaccaria intanto tenta il tutto per tutto: resuscita Adam, il fratellastro dei Winchester, e fa passare la notizia che lui sarebbe divenuto il tramite di Michele. Dean, per salvarlo, va all'incontro con Zaccaria, deciso a dire s\u00ec, ma a sorpresa uccide Zaccaria e fugge con Sam, ma Adam \u00e8 catturato da Michele. Dopo un incontro ravvicinato con Lucifero, i due vengono salvati da Gabriele, che perisce per dare il tempo ai due di salvarsi. L'arcangelo lascia ai fratelli un video in cui spiega che, se possiedono tutti gli anelli dei cavalieri, possono riaprire la gabbia di Lucifero e ributtarcelo dentro. Dando la caccia agli ultimi due, riescono a prendere l'anello di Pestilenza (fermando tra l'altro un carico di virus Croatoan con il quale il cavaliere voleva infettare il mondo), e quello di Morte: quest'ultimo consegna spontaneamente l'anello a Dean, spiegandogli anche come funziona. Avendo tutti gli anelli, rimane solo il problema di come intrappolare Lucifero: Sam decide di dire s\u00ec a Lucifero e poi buttarsi nella gabbia. Per fare ci\u00f2, Sam beve molti litri di sangue demoniaco, ma non basta: Lucifero prende il sopravvento e lascia uno scioccato Dean per raggiungere il luogo dello scontro con Michele. Dean non si arrende, e raggiunge i due duellanti: allontanato momentaneamente Michele da Catiel, il quale viene ucciso subito dopo insieme a Bobby da Lucifero, Dean viene pestato a sangue da Sam/Lucifero, ma guardando l'Impala, Sam riprende il sopravvento abbastanza in tempo per gettarsi nella gabbia con Michele, che tentava di fermarlo. Rimasto solo, Dean decide di mantener il desiderio espressogli da Sam: farsi una vita normale con Lisa, sua ex-fidanzata, e il figlio di lei, Ben.\nSesta stagione\nDean, abbandonata la vita del cacciatore, vive dei momenti felici con Lisa e Ben, sebbene continui ad ispezionare edifici abbandonati e a usare sigilli nascosti per assicurarsi che non giunga alcun mostro o demone in citt\u00e0. Ad un tratto Sam ricompare uscito dal sigillo in qualche modo. Dean \u00e8 contento di rivederlo, e Sam gli propone di tornare a fare il cacciatore con lui, ma il ragazzo rifiuta per rimanere con Lisa. Decide di aiutare Sam per l'ultima volta, i due hanno a che fare con dei mutaforma, finita la missione Dean capisce di voler tornare a fare il cacciatore, e Lisa gli d\u00e0 il consenso promettendo di aspettarlo. I due dopo un po' di tempo scoprono che a liberare Sam dal sigillo \u00e8 stato Crowley, divenuto re dell'Inferno dopo la scomparsa di Lucifero. Il suo piano \u00e8 quello di aprire le porte del Purgatorio e assorbire le anime che vi dimorino accrescendo il suo potere. Dean trova strano il comportamento del fratello, divenuto freddo e del tutto privo di morale, Castiel scopre che infatti non ha pi\u00f9 l'anima, essa \u00e8 rimasta nel sigillo, l'anima del ragazzo \u00e8 stata torturata dagli Arcangeli. Dean chiede a uno dei cavalieri dell'Apocalisse, Morte, di restituirgliela, esso lo fa e costruisce un muro che lo tenga lontano dai ricordi che ha passato nel sigillo. Subentra un nuovo nemico, Eve, la madre di tutte le cose, ella vuole fermare Crowley. Intanto le cose fra Dean e Lisa vanno male, la ragazza stanca del loro rapporto a distanza comincia a frequentare un altro uomo, e i due si lasciano. Facendo delle ricerche su Eve, Dean e gli altri scoprono che il suo punto debole sono le ceneri della Fenice, e che ne fu avvistata una nei tempi del vecchio West; Castiel con i suoi poteri li manda in quel periodo e Dean con la Colt uccide la creatura entrando in possesso delle sue ceneri. Il ragazzo, insieme a Sam, Castiel e Bobby, rintraccia Eve e scopre che il suo piano consiste nel trasformare il genere umano in mostri ibridi per sconfiggere Crowley, la madre di tutte le cose morde Dean, e a quel punto scopre che il ragazzo aveva ingerito la ceneri della fenice, cos\u00ec Eve, che ormai ha risucchiato le ceneri, muore. Dean, come Sam e Bobby, inizia a sospettare che Castiel gli nasconda qualcosa, e con un inganno lo rinchiude in un cerchio di fuoco e lo obbliga a confessare tutto quello che sa su Crowley e le porte del Purgatorio; Raffaele aveva intenzione di ricreare l'Apocalisse, e Castiel per fermarlo decise di allearsi con il re degli Inferi aprendo le porte del Purgatorio cos\u00ec da diventare pi\u00f9 potente dell'Arcangelo, e confessa che \u00e8 stato lui a liberare Sam dalla gabbia. Dean rimane esterrefatto dal tradimento dell'amico, che ormai considerava come un fratello, e promette di fermarlo. Per tenere Dean e suo fratello in scacco Crowley rapisce Ben e Lisa, dopo aver ucciso il fidanzato di quest'ultima, Dean la va a salvare, ma Lisa viene ferita gravemente; Castiel per farsi perdonare le salva la vita, e Dean gli chiede di togliere a lei e Ben tutti i ricordi che hanno su di lui cos\u00ec che possano ricominciare una nuova vita, e l'angelo esaudisce la sua richiesta, infatti quando i due lo vedono non lo riconoscono. Castiel trova il modo di aprire le porte del Purgatorio, Crowley e Raffaele, ormai alleati per paura del comportamento pericoloso di Castiel, cercano di fermarlo, ma non ci riescono e Castiel apre le porte assorbendo tutte le anime che si trovavano all'interno ottenendo un potere gigantesco, e per prima cosa uccide Raffaele. Dean comprende che tutto quel potere gli sta dando alla testa, e cerca di far ragionare l'amico, ma il tentativo si rivela vano, a quel punto Dean insieme a Sam e Bobby osserva Castiel mentre si proclama come nuovo Dio.\nSettima stagione\nDopo la proclamazione di Castiel e la sua intenzione di voler uccidere angeli ed esseri umani che gli hanno voltato le spalle, Dean \u00e8 amareggiato per il tradimento dell'amico, cos\u00ec lui, Sam e Bobby decidono di fermarlo chiedendo aiuto all'unico essere che pu\u00f2 uccidere lo stesso Dio: il Cavaliere dell'Apocalisse della morte. Intanto Sam comincia ad avere dei problemi con il muro che Morte aveva messo in piedi per separarlo dai suoi ricordi passati nel sigillo. Castiel inizia a sentirsi male, e Morte lo deride dicendogli che tra le anime che ha assorbito vi sono pure quelle dei leviatani, le creature pi\u00f9 potenti e antiche del Purgatorio, e che non riesce a contenerle. Morte aiuta Dean a riaprire le porte del Purgatorio, Castiel si scusa con l'amico per gli errori che ha commesso e promette di redimersi, dopo ci\u00f2 rispedisce le anime in Purgatorio, ma i leviatani scampano a questa sorte e dopo aver preso possesso del corpo di Castiel lo abbandonano; Castiel scompare e tutti lo credono morto e Dean soffre pi\u00f9 di quanto non voglia ammettere per la perdita dell'amico. Dean, Sam e Bobby decidono di combattere i leviatani, ora che sono liberi, intanto durante una delle loro missioni Dean, all'insaputa del fratello, uccide un kitsune di nome Amy, vecchia amica di Sam, in quanto la riteneva troppo pericolosa. Sam capisce che Dean gli nasconde qualcosa, nel mentre i leviatani prendono le sembianze dei fratelli compiendo delle stragi e facendoli passare per dei criminali, poi uno di loro racconta a Sam la verit\u00e0 sulla morte di Amy, Sam si arrabbia con il fratello e si separa da lui. Per un po' di tempo i due fratelli lavorano separatamente ma poi si ritrovano, Dean si scusa con Sam dicendogli che gli dispiace per quello che ha fatto ad Amy ma che da quando Castiel lo ha tradito non riesce pi\u00f9 a fidarsi di nessuno, Sam decide di perdonarlo perch\u00e9 comprende che Dean ha fatto la scelta giusta da un punto di vista obiettivo. Dean, Sam e Bobby scoprono che il capo dei leviatani ha preso il controllo di un potente magnate degli affari, Dick Roman, e che la sua impresa sta preparando un additivo chimico da aggiungere agli alimenti che trasformano le persone in automi, i tre cacciatori entrano in uno dei centri di ricerca di Dick, ma il leviatano spara a Bobby uccidendolo. I due fratelli si vedono costretti a lavorare da soli, dopo un po' Sam diventa vittima delle allucinazioni provocate dai ricordi di Lucifero nel sigillo e perde il controllo, Dean sente parlare di un guaritore di nome Emanuel e decide di rivolgersi a lui, per poi scoprire che si tratta di Castiel, l'angelo ha perso ogni ricordo, ma finisce col ricordarsi tutto e aiuta Sam trasferendo tutti i suoi ricordi nel sigillo nella propria mente. Dean inizia a sospettare che lo spirito di Bobby sia con loro e infatti \u00e8 cos\u00ec, visto che si \u00e8 legato alla sua fiaschetta, lo spirito rivela loro che il piano di Dick \u00e8 quello di comprare pi\u00f9 ditte alimentari possibili e diffondere il suo additivo chimico su scala nazionale e trasformare le persone in automi e conquistare il mondo, inoltre si rendono conto che il leviatano sta finanziano degli scavi archeologici, mossi al fine di trovare una strana tavola di pietra. I fratelli si appropriano della tavola e scoprono che essa \u00e8 il \"Proverbio di Dio\", che spiega loro come uccidere un leviatano. Solo un profeta pu\u00f2 leggerla, ovvero Kevin Tran, il ragazzo li aiuta e dice loro che per uccidere Dick serve l'osso di una persona virtuosa bagnato con il sangue di tre caduti tra cui Castiel, mentre Bobby fa capire che gli altri due sono Crowley e il capostipite dei vampiri. Bobby inizia a diventare uno spirito rabbioso e violento, pertanto Sam e Dean lo esorcizzano bruciando la sua fiaschetta, dicendo addio al loro caro amico. Ottenuta l'arma Dean con l'aiuto di Castiel, diventato infantile e scostante dopo aver preso in s\u00e9 i ricordi di Sam, affronta Dick Roman uccidendolo, ma il cacciatore e l'angelo vengono risucchiati nel Purgatorio visto che era il prezzo da pagare per usare l'arma divina.\nOttava stagione\nDean e Castiel, nel Purgatorio, incontrano un vampiro di nome Benny Lafitte, con cui Dean stringe un profondo rapporto di amicizia. Benny conosce un passaggio per uscire dal Purgatorio, questo varco si \u00e8 manifestato grazie alla presenza di Dean, il Purgatorio infatti \u00e8 stato creato solo per gli esseri soprannaturali, ed essendo Dean un umano, il piano dimensionale vuole espellerlo, solo Dean pu\u00f2 oltrepassare il varco, mentre Benny e Castiel passeranno attraverso lui, ma solo Benny riesce a passare grazie all'aiuto di Dean, mentre Castiel, nonostante Dean avesse cercato di aiutarlo, rimane nel Purgatorio. Dean e Benny ritornano nel mondo dei vivi, Dean quindi va da Sam, e scopre che lui ha abbandonato la sua attivit\u00e0 di cacciatore, per vivere una vita normale con la sua nuova fidanzata Amelia, inoltre Dean, con sua grande delusione, apprende che Sam non ha cercato in nessun modo di riportarlo indietro dal Purgatorio. Sam riprende a fare il cacciatore con Dean, inizia cos\u00ec una lotta con Crowley per prendere possesso delle tavole del Verbo di Dio, infatti quella per sigillare i leviatani nel Purgatorio non era l'unica, ne esiste pure una per sigillare i demoni nell'Inferno. Dean e Benny continuano a vedersi, lavorando insieme in alcune occasioni, e Sam non approva il fatto che Dean sia amico di un vampiro, intanto Castiel ritorna dal Purgatorio, inspiegabilmente. All'insaputa dei Winchester, \u00e8 stato l'angelo Naomi a riportarlo indietro cos\u00ec da plagiare la mente di Castiel e spingerlo a tenere d'occhio i Winchester, ma Dean e Sam sono all'oscuro della cosa, e continuano a lavorare insieme a Castiel. Dean, per non compromettere il suo rapporto con Sam, decide di chiudere con Benny, mentre suo fratello minore decide di porre fine alla sua storia con Amelia. I Winchester fanno la conoscenza di Henry Winchester, il loro nonno paterno, il quale viene dal passato grazie a un incantesimo, i due fratelli scoprono che Henry apparteneva a un ordine segreto che ormai non esiste pi\u00f9, gli uomini di lettere, coloro che contenevano il pi\u00f9 grande archivio del soprannaturale mai esistito. Purtroppo anche il demone Abaddon, un Cavaliere dell'Inferno proveniente dal futuro, cerca di ucciderlo, prendendo Sam in ostaggio, quindi Henry viene ucciso da Abaddon per salvare Sam, ma prima di morire neutralizza Abaddon con un sigillo. Henry lascia in eredit\u00e0 ai suoi nipoti il bunker degli uomini di lettere, che ora i fratelli Winchester usano come casa. Il profeta Kevin inizia a tradurre il Verbo di Dio sulla tavola dei demoni, e scopre che per sigillarli negli Inferi \u00e8 necessario che una persona adempia a tre prove, Sam quindi decide di sostenerle lui, portando a termine la prima, bagnarsi con il sangue di un cane infernale. Per tradurre il resto della tavola Dean, Sam e Castiel si recano nella tomba di Lucifero, dove c'\u00e8 una pergamena che dovrebbe tradurre il verbo, ma in realt\u00e0 Castiel, ancora sotto il controllo di Naomi, inganna i due cacciatori, perch\u00e9 nella tomba in realt\u00e0 c'\u00e8 la tavola degli angeli. Poi Naomi ordina a Castiel di uccidere Dean, ma quest'ultimo fa appello alla loro amicizia, e aiuta Castiel a combattere il controllo di Naomi, infine Castiel entra in possesso della tavola degli angeli. Kevin traduce la seconda prova, portare un'anima dell'Inferno in Paradiso, quindi Sam riesce a portare l'anima di Bobby in Paradiso, anche grazie all'aiuto di Benny, che si \u00e8 fatto uccidere da Dean per andare in Purgatorio e soccorrere Sam. Kevin \u00e8 stato rapito da Crowley, intanto Dean e Sam conoscono Metatron, l'angelo che scrisse il verbo di Dio, che scapp\u00f2 dal Paradiso per evitare che lo sfruttassero, lui libera Kevin e dice ai Winchester che la terza prova consiste nel \"guarire un demone\". Dean e Sam, attraverso l'archivio degli uomini di lettere, scoprono che guarire un demone significa riaccendere la sua umanit\u00e0 facendo bere ogni ora al demone il sangue di una persona che ha confessato tutti i suoi peccati, Dean e Sam provano a riaccendere l'umanit\u00e0 di Abaddon, ma lei riesce a scappare. Poi i due cacciatori catturano Crowley, e Sam inizia a fargli bere il suo sangue, dopo aver confessato i suoi peccati. Dean intanto aiuta Castiel ad adempiere alle prove per sigillare il Paradiso, aiutandolo a prendere l'arco in un cherubino, ma poi Naomi dice ai due che Metatron li ha ingannati, perch\u00e9 le prove a cui Castiel si \u00e8 sottoposto servivano solo per un incantesimo mosso al fine di cacciare via gli angeli dal Paradiso, inoltre Naomi informa Dean che Sam morir\u00e0 se porter\u00e0 a termine l'ultima prova. Dean impedisce a Sam di completare la terza prova, anche se le sue condizioni di salute sono pessime, mentre Metatron, dopo aver ucciso Naomi, caccia via tutti gli angeli dal Paradiso, poi Dean alza lo sguardo al cielo, e vede tante luci cadere, e ognuna di esse corrisponde a un angelo caduto.\nNona stagione\nSam \u00e8 in pessime condizioni, infatti si appresta a morire, quindi Dean invia una preghiera agli angeli caduti, affinch\u00e9 aiutino suo fratello. Uno di loro, Ezechiele, accoglie la sua richiesta e decide di prendere possesso del corpo di Sam per guarirlo dall'interno, quindi Dean, con l'inganno convince un ignaro Sam, che aveva invece accettato l'idea della morte, a dare a Ezechiele il permesso di entrare nel suo corpo. Dean si vede costretto a non dire al fratello che un angelo ha preso possesso di lui, dato che ci vorr\u00e0 molto tempo per guarirlo, intanto i Winchester devono trovare un sistema per rovesciare l'incantesimo di Metatron, e impedire agli angeli caduti di creare problemi sulla Terra. Ezechiele, su ordine di Metatron, uccide il profeta Kevin, poi Dean lo cattura anche grazie all'aiuto di Crowley e Castiel, poi Dean e gli altri scoprono che il vero nome di Ezechiele \u00e8 Gadreel, Castiel rivela a Dean che lui \u00e8 l'angelo che permise al Serpente di contaminare il Giardino dell'Eden, per questo fin\u00ec nelle prigioni angeliche ma quando gli angeli sono caduti, lui compreso, Gadreel riusc\u00ec a liberarsi. Crowley libera Sam dalla possessione di Gadreel, per\u00f2 Sam non riesce a perdonare suo fratello per il suo egoismo, visto che per tutto questo tempo non era al corrente del fatto che Gadreel era dentro di lui, pure Dean fa fatica a perdonare se stesso dato che si sente in parte responsabile per la morte di Kevin, quindi i due si separano. Intanto Crowley convince Dean ad aiutarlo a uccidere Abaddon, quindi i due vanno da Caino, il demone che possiede l'unica arma con la quale ucciderla, la Prima Lama. Caino d\u00e0 a Dean il suo marchio, infatti \u00e8 quello la fonte del potere della Prima Lama. Nonostante Sam sia ancora arrabbiato con lui, decide di tornare a cacciare con Dean, poi Crowley aiuta Dean a trovare la Prima Lama, che \u00e8 in possesso di un collezionista, Dean usa la lama per ucciderlo. Gradualmente il Marchio di Caino inizia a condizionare la mente di Dean, il quale diventa sempre pi\u00f9 rabbioso e violento, comunque Dean alla fine uccide Abaddon. Metatron convince tutti gli angeli a sottostare alle sue regole, permettendo loro di tornare in Paradiso, per\u00f2 Gadreel, capendo di aver sbagliato a seguire gli ordini di una persona crudele come Metatron, decide di aiutare Dean, Sam e Castiel, per\u00f2 Dean, a causa dell'influenza malvagia che il Marchio di Caino esercita su di lui, lo aggredisce, dando ormai prova di aver perso il controllo. Con l'aiuto di Crowley il cacciatore si mette sulle tracce di Metatron, poi anche Sam decide di aiutarlo pur non condividendo il suo modo di fare. Dean trova Metatron e lo affronta, per\u00f2 quest'ultimo ha la meglio su di lui, e lo uccide. Castiel sconfigge Metatron anche grazie all'aiuto degli angeli, nel mentre Dean ritorna in vita, infatti il Marchio di Caino non gli ha permesso di morire, facendolo risorgere come un demone, un cavaliere dell'Inferno.\nDecima stagione\nDean ormai \u00e8 diventato un Cavaliere dell'Inferno e scappa via insieme a Crowley, i due passano tutto il loro tempo a divertirsi, Dean \u00e8 molto cambiato infatti ora che \u00e8 un demone \u00e8 diventato violento, crudele e spietato. Un uomo di nome Cole Trenton gli d\u00e0 la caccia, infatti vuole eliminarlo perch\u00e9 Dean uccise suo padre, quindi lo affronta venendo sconfitto, ma Sam approfitta della situazione per catturare Dean, portandolo al bunker, e riaccende la sua umanit\u00e0 come fecero con quella di Crowley, anche grazie al provvidenziale intervento di Castiel. Dean ritorna umano anche se il Marchio di Caino rischia ancora di ritrasformarlo in un demone, inoltre diventa sempre pi\u00f9 arduo per lui controllare l'energia maligna del marchio. Dean affronta nuovamente Cole ma alla fine lo convince a desistere dalla sua vendetta confessandogli che aveva ucciso suo padre perch\u00e9 voleva uccidere Cole dato che era posseduto da una creatura soprannaturale. Dean con la Prima Lama uccide Caino che ormai si era trasformato un demone assassino, intanto la loro amica Charlie chiede aiuto a Dean e a suo fratello, perch\u00e9 la famiglia Styne, una malvagia e potente dinastia, vuole il libro dei dannati che ora \u00e8 in possesso di Charlie, nelle sue pagine sono trascritte delle potenti maledizioni, tra cui quella del Marchio di Caino; Sam inizia a maturare l'idea che nel libro ci siano le istruzioni per distruggere il marchio, ma Dean non vuole che esso venga distrutto sicuro del fatto che ci sarebbero delle terribili conseguenze. Sam, con l'inganno, fa credere a Dean di aver bruciato il libro, ma segretamente lo tiene custodito incaricando Charlie e la strega Rowena (la madre di Crowley) di tradurlo. Un membro della famiglia Styne, Eldon, uccide Charlie inoltre rivela a Dean che il libro dei dannati a cui sono interessati non \u00e8 andato bruciato come credeva. Dean si arrabbia con Sam dato che Charlie \u00e8 morta per colpa sua, inoltre, sopraffatto dall'influenza maligna del marchio, uccide tutti gli Styne, compreso Eldon. Castiel cerca di far prendere coscienza a Dean che non \u00e8 pi\u00f9 in s\u00e9, ma l'unico risultato e che Dean picchia brutalmente l'amico, per poi andarsene. Dean, avendo ormai preso atto della sua pericolosit\u00e0, non riuscendo pi\u00f9 a controllare la malvagit\u00e0 del Marchio di Caino, evoca il cavaliere Morte, chiedendogli aiuto. Morte spiega a Dean che il marchio \u00e8 la prima maledizione, infatti in principio, prima della creazione, esisteva una forza maligna e distruttiva chiamata l'Oscurit\u00e0, ma Dio con l'aiuto degli arcangeli la sconfisse e la sigill\u00f2 nel marchio che poi diede al suo guerriero pi\u00f9 valoroso, Lucifero, ma il marchio lo rese malvagio e invidioso dell'umanit\u00e0, poi lui lo passo a Caino che a sua volta l'ha dato a Dean. Morte fa capire a Dean che se il marchio venisse distrutto l'Oscurit\u00e0 sarebbe libera, quindi gli propone di portarlo via in un luogo sconosciuto dove non far\u00e0 pi\u00f9 del male a nessuno, ma a patto che uccida Sam visto che lui pur di salvarlo dal marchio non si curerebbe delle conseguenze. Dean viene raggiunto da suo fratello minore e decide di ucciderlo con la falce della morte capace di uccidere qualunque cosa, ma poi Dean la usa per uccidere Morte. Intanto Rowena grazie a Charlie (la quale prima di morire aveva decifrato i codici con cui tradurre il libro dei dannati) riesce a fare l'incantesimo con cui distruggere il marchio, anche grazie al contributo di Castiel e Crowley. Dean ritorna normale, ma ora che il Marchio di Caino \u00e8 andato distrutto l'Oscurit\u00e0 \u00e8 libera.\nUndicesima stagione\nL'Oscurit\u00e0 si reincarna in una bambina appena nata di nome Amara la quale cresce velocemente diventando un'adulta; Amare vuole distruggere la creazione ma contemporaneamente \u00e8 interessata a Dean, il quale \u00e8 in qualche modo attratto da lei, infatti Amara gli spiega che tra loro due c'\u00e8 un legame perch\u00e9 Dean \u00e8 stato il custode del Marchio di Caino e lei ne rappresenta l'essenza stessa. Castiel rivela a Dean e Sam che l'Oscurit\u00e0 \u00e8 la sorella di Dio, tra l'altro Dean e Castiel cercano di salvare Sam da Lucifero dopo che lo aveva attirato nella gabbia dove era stato sigillato. All'insaputa dei Winchester, Lucifero riesce a liberarsi prendendo possesso di Castiel, e quando Dean lo scopre decide di salvare il suo amico. Amara dice a Dean che lo far\u00e0 diventare parte di lei cos\u00ec lui sar\u00e0 l'unico a salvarsi dalla fine, poi fa la sua comparsa Dio, che si rivela essere il profeta Chuck che decide di aiutare i Winchester a sconfiggere Sua sorella nonostante le voglia ancora bene. Chuck e Dean fanno una profonda conversazione sull'importanza delle scelte del libero arbitrio. Lucifero di unisce alla lotta ma nemmeno tutte le loro forze combinate riescono a fermare Amara, tra l'altro riesce a liberare Castiel dalla possessione di Lucifero. Dean decide di sacrificarsi quindi con l'aiuto della strega Rowena riesce ad assorbire nel suo corpo una moltitudine di anime e quando si avviciner\u00e0 ad Amara la luce delle anime la eliminer\u00e0, ma anche lui morir\u00e0. Per\u00f2 alla fine Dean convince Amara ad abbandonare i suoi propositi facendole capire che lei vuole ancora bene a suo fratello e che il suo desiderio di congiungersi con Dean celava il suo bisogno di ricostruire un legame con Dio. Chuck e Amara grazie a Dean si riappacificano e i due abbandonano la Terra affidandone la sicurezza ai Winchester, tra l'altro Amara prima di sparire con suo fratello riporta in vita Mary, come segno di riconoscenza nei confronti di Dean.\nDodicesima stagione\nDean si rende presto conto che la madre ha bisogno di tempo per tornare alla realt\u00e0 e accetta a malincuore, al contrario di Sam. Castiel e i fratelli Winchester devono collaborare con Crowley e Rowena data l'esigenza di vincolare nuovamente Lucifero nella gabbia, ricevendo l'inaspettato aiuto degli uomini di lettere britannici, i quali da tempo volevano stringere un'alleanza con i cacciatori per aiutarli a progredire nella lotta contro i mostri. Loro danno a Dean e Sam un congegno per permettere a Rowena di sigillare Lucifero nella gabbia, anche se l'angelo prima di essere vincolato, riesce ad avere un figlio con Kelly Kline. Dean non accetta di buon grado che sua madre abbia deciso di unirsi agli uomini di lettere britannici, Dean infatti non si fida di loro, ma poi quando anche Sam si unisce alla loro causa, prova a concedere loro una possibilit\u00e0. I timori di Dean per\u00f2 si rivelano fondati, in breve gli uomini di lettere britannici ritenendo i cacciatori americani pericolosi e ingestibili, cercano di ucciderli tutti, ma Dean e Sam li combattono con l'aiuto degli altri cacciatori, sconfiggendoli, mentre Dean affronta il loro uomo migliore, Arthur Ketch, che per\u00f2 viene ucciso da Mary. Finalmente Dean e sua madre si riconciliano. A causa di un errore di Crowley, Lucifero si libera della sua prigionia e desidera mettere la mani su suo figlio, quindi Dean, Sam, Castiel e Mary proteggono Kelly la quale muore dando alla luce suo figlio: Jack.\nTredicesima stagione\nCome rivela a Sam, Dean decide di portare con loro il nephilim Jack in modo da tenerlo sotto controllo e ucciderlo senza esitazione qualora dovesse mostrare la malvagit\u00e0 di Lucifero; successivamente accetta il ragazzo nella famiglia dopo aver toccato con mano la sua buona fede (testimoniata anche dall'aver resuscitato Castiel). Nel finale di stagione accetta di diventare il tramite dell'arcangelo Michele, proveniente dalla dimensione apocalittica, in modo da uccidere per sempre il diavolo: Dean riesce nel suo intento ma subito dopo l'arcangelo prende il sopravvento.\nQuattordicesima stagione\nDean \u00e8 ancora ostaggio di Michele, che compie una serie di esperimenti per potenziare le creature sovrannaturali con cui creare il suo esercito, finch\u00e9 l'arcangelo non decide di andarsene: il cacciatore torna quindi dai suoi cari e ricomincia la sua missione. Quando riescono ad identificare la posizione di Michele Dean, Sam, Jack e Castiel, armati della lancia della Kaia della dimensione oscura (l'unica arma che si sia dimostrata in grado di ferire l'arcangelo, come risulta da una cicatrice sul braccio di Dean), lo attaccano: l'arcangelo, tuttavia, riesce a rientrare nel corpo di Dean ma gli altri tre riescono a immobilizzarlo. Billie, la nuova incarnazione della Morte, aiuta il gruppo a isolare l'arcangelo nella mente di Dean e consegna a quest'ultimo un quaderno nel quale \u00e8 trascritta l'unica soluzione con cui sia possibile fermare Michele, e cio\u00e8 rinchiudere per sempre entrambi in una cassa di Malak. Successivamente Michele riesce ad evadere e viene ucciso da Jack, che assorbe la sua grazia consumando tuttavia la sua anima: il ragazzo comincia quindi a dare segnali inquietanti uccidendo Nick, l'ex tramite di Lucifero, ma soprattutto Mary, cosa che spinge Dean a prendere la decisione di ucciderlo. Chuck ricompare e fornisce ai Winchester un'arma con cui uccidere il Nephilim, ma alla fine Dean si rende conto di non poterlo fare: Chuck quindi si infuria, rivelando che non era il finale che voleva, e uccide lui stesso il giovane per poi riversare sulla Terra le anime infernali.\nCrowley.\nCrowley, il cui vero nome \u00e8 Fergus Roderick MacLeod, \u00e8 interpretato da Mark Sheppard. Inizialmente viene introdotto come personaggio ricorrente per poi divenire uno dei principali della serie; basato sull'occultista Aleister Crowley, ha riscosso molto successo di pubblico e critica. Inizialmente \u00e8 uno degli antagonisti principali della serie ma col progredire della trama riveste pi\u00f9 il ruolo di antieroe.\nCrowley \u00e8 un demone degli incroci, pertanto i suoi occhi sono rossi e non neri come quelli dei demoni ordinari; veste sempre in modo elegante con completi in giacca e cravatta neri, talvolta delle camicie bianche e indossa sempre un soprabito scuro.\nIn linea con la sua natura demoniaca \u00e8 un essere sadico e crudele che gode nell'infliggere sofferenze e sebbene spesso si sia dimostrato ipocrita e codardo in pi\u00f9 occasioni non si \u00e8 tirato indietro dall'affrontare entit\u00e0 pi\u00f9 potenti di lui pur di realizzare le sue sfrenate ambizioni: in definitiva \u00e8 un manipolatore che non fa mai niente senza un tornaconto, cercando sempre di ottenere il massimo profitto dai suoi accordi; solito a esprimersi con irriverenza, divertendosi a provocare gli altri con il suo umorismo nero, \u00e8 scaltro e intelligente, caratteristiche che gli hanno permesso di distinguersi dalla maggior parte dei suoi simili.\nIn principio vedeva Dean, Sam Winchester e Castiel come dei nemici da eliminare ma col tempo, facendo fronte comune con loro per cause di forza maggiore, imparer\u00e0 a vederli come delle buone risorse: la vicinanza creer\u00e0 un'evoluzione nel suo personaggio, tanto che grazie alla lunga collaborazione coi tre imparer\u00e0 l'importanza del sacrificio, arrivando alle volte a elargire il suo aiuto senza chiedere niente in cambio e rivelandosi non del tutto privo di compassione.\nStando a quanto riportano suo figlio e sua madre, quando era un umano era un rozzo ubriacone violento.\nNato in Scozia nel 1661 con il nome di Fergus Roderick MacLeod, \u00e8 figlio della strega Rowena e venne concepito durante un'orgia sessuale; suo padre era sposato con un'altra donna e abbandon\u00f2 Rowena col piccolo. Rowena lo istru\u00ec all'uso della magia ma tra i due non c'\u00e8 mai stato affetto, quantomeno da parte della madre che lo abbandon\u00f2 all'et\u00e0 di otto anni dopo essere stata vicina a barattarlo con tre maiali.\nIn et\u00e0 adulta divenne un sarto, ebbe una storia dalla quale ebbe un figlio, Gavin, ma non \u00e8 mai stato un bravo padre, tanto che spesso lo malmenava in preda all'alcol. Ha venduto la sua anima a un demone per aumentare le dimensioni del suo pene e quando \u00e8 morto, poco pi\u00f9 che sessantenne, il suo corpo venne seppellito in una tomba in un cimitero della Scozia; la sua anima fin\u00ec all'Inferno, dove cambi\u00f2 nome in Crowley e divenne uno dei demoni degli incroci di spicco (tanto da guadagnarsi il titolo di \"Re degli Incroci\") nonch\u00e9 il braccio destro del primo demone, Lilith. Il tramite che utilizza \u00e8 quello di un agente letterario di New York.\nCrowley compare per la prima volta nella quinta stagione come unico demone a opporsi a Lucifero, pronto a scatenare l'Apocalisse: il demone \u00e8 infatti della convinzione che una volta che il diavolo s'impadronir\u00e0 della Terra si sbarazzer\u00e0 anche dei demoni, non considerandoli degni di servirlo, dunque dona ai Winchester la Colt, che purtroppo non si rivela abbastanza potente da ucciderlo. Comunque il demone contribuisce alla ricerca dei Cavalieri dell'Apocalisse, i cui anelli hanno il potere di evocare la gabbia con la quale sigillare Lucifero, e in effetti il piano funziona e i fratelli Winchester sigillano Lucifero nella gabbia evitando l'Apocalisse. In assenza di Lucifero viene a mancare la figura del Re dell'Inferno e dunque Crowley offre la \"corona\" al demone Ramiel dandogli in dono la Colt e la Lancia di Michele: sebbene il principe infernale accetti i suoi omaggi rifiuta la carica di sovrano cedendola proprio allo stesso Crowley, che diventa il Re dell'Inferno.\nApprofittando della guerra civile in Paradiso, dove Castiel fronteggia l'arcangelo Raffaele, Crowley propone al primo un'alleanza per aprire le porte del Purgatorio e assorbire le anime dei mostri defunti finite l\u00ec ottenendo cos\u00ec un potere smisurato; Castiel tradisce tuttavia il demone decidendo di assorbire lui solo le anime del Purgatorio e questo spinge Crowley a trovarsi un nuovo alleato, lo stesso Raffaele. Castiel riesce per\u00f2 a imbrogliare entrambi e, trovato il modo di aprire le porte del Purgatorio, assorbe le anime che vi dimoravano ottenendo abbastanza potere da uccidere Raffaele mentre Crowley fugge; quest'ultimo aiuta i Winchester e Bobby dando loro l'incantesimo con cui invocare Morte, che a sua volta li aiuta a riaprire le porte del Purgatorio dove Castiel vincola nuovamente le anime assorbite tranne i Leviatani, che aveva liberato quando aveva aperto le porte del Purgatorio. Sebbene all'inizio Crowley desiderasse stringere un'alleanza con il capo dei Leviatani, Dick Roman, sceglier\u00e0 poi di aiutare nuovamente i Winchester dando il suo sangue, che mischiato con quello di Castiel e quello dell'Alpha dei vampiri e bagnando l'osso di un essere umano virtuoso, crea un'arma con la quale Dean sconfigge Dick mentre i demoni di Crowley si sbarazzano degli altri Leviatani.\nDean e Sam cercano quindi di chiudere definitivamente le porte dell'Inferno ed evitare che altri demoni mettano piede sulla Terra e per farlo bisogna purificare l'anima di un demone: catturano quindi Crowley, a cui Sam fa bere il suo sangue per purificarlo, ma Dean lo ferma appena in tempo dato che, una volta chiuse le porte dell'Inferno, Sam sarebbe morto. Crowley comunque riaccende in parte la sua umanit\u00e0 divenendo dipendente dal sangue umano; nel contempo il cavaliere infernale Abaddon reclama il trono di Crowley, il quale stringe un'alleanza con Dean per sconfiggerla, e i due trovano Caino, che d\u00e0 a Dean il suo marchio dato che solo con esso potr\u00e0 uccidere Abaddon con la Prima Lama. Abaddon decide di usare il figlio di Crowley contro di lui ma ci\u00f2 nonostante Dean riuscir\u00e0 a uccidere Abaddon con la Prima Lama, mentre Crowley decider\u00e0 di non riportare suo figlio nel passato, nel 1723, dato che sarebbe morto con il naufragio della nave dove si sarebbe imbarcato.\nL'angelo Metatron, divenuto il nuovo regnante del Paradiso grazie al Verbo di Dio sugli angeli, uccide Dean e come Crowley gi\u00e0 sapeva il Marchio di Caino lo riporter\u00e0 in vita come demone: Dean diventa il suo braccio destro, ma a causa della sua natura ribelle Crowley non riuscir\u00e0 a gestire il suo carattere. Avr\u00e0 quindi modo di ricongiungersi a sua madre Rowena, la quale si rivela orgogliosa di apprendere che suo figlio \u00e8 diventato il Re dell'Inferno e inizia a manipolarlo sperando di trarre profitto dalla posizione di Crowley, il quale, stufo dell'ipocrisia della madre, decide di voltarle le spalle. Crowley contribuisce al piano per eliminare Caino, che viene ucciso da Dean, e d\u00e0 il suo aiuto a Castiel procurandogli ci\u00f2 che serve per l'incantesimo che eliminer\u00e0 il Marchio di Caino; sar\u00e0 proprio Rowena a realizzare l'incantesimo ma sar\u00e0 costretta a uccidere Oskar, un ragazzo al quale era molto affezionata. Distrutto il marchio, che in realt\u00e0 serviva a sigillare l'Oscurit\u00e0 (l'antica sorella di Dio), essa si reincarner\u00e0 in un'umana di nome Amara, una bambina che Crowley prender\u00e0 sotto la sua ala sperando di poter sfruttare il suo potere come un'arma, ma Amara, crescendo, diventer\u00e0 sempre pi\u00f9 potente e difficile da gestire, infatti si rivolter\u00e0 contro Crowley. Quest'ultimo acconsentir\u00e0 a far entrare Sam nella gabbia di Lucifero sperando che lui possa aiutarli a trovare il sistema per sconfiggere Amara, ma le cose prendono una piega inaspettata e Lucifero evade dalla gabbia prendendo possesso del corpo di Castiel: una volta ripreso il suo ruolo di sovrano dell'Inferno, terr\u00e0 prigioniero Crowley divertendosi a umiliarlo davanti agli altri demoni. Con un piano astuto Crowley riesce a scappare, poi decide di dare il suo contributo alla battaglia contro Amara che si appresta a eliminare la vita dalla Terra, ma che alla fine abbandona i suoi propositi riconciliandosi con Chuck/Dio.\nCrowley, Castiel, Dean e Sam danno quindi la caccia a Lucifero, che ha preso possesso del presidente degli Stati Uniti d'America Jefferson Rooney mettendo incita la sua assistente Kelly, e l'ex re degli Inferi d\u00e0 il suo contributo al piano per sigillare nuovamente Lucifero nella gabbia, anche grazie alla magia di Rowena; all'insaputa di tutti, tuttavia, Crowley ha deciso di vincolare Lucifero nel suo vecchio tramite e con una potente magia lo priva dei suoi poteri trasformandolo in un burattino nelle sue mani per dare prova della sua assoluta superiorit\u00e0 agli altri demoni, dopo aver riottenuto il suo posto come Re dell'Inferno. Quando il fantasma di Fiona Duncan, la fidanzata di Gavin che era morta nel naufragio, inizier\u00e0 a mietere vittime non avendo trovato la pace, Gavin accetter\u00e0 di tornare nel passato e di morire insieme a lei in quel naufragio cos\u00ec che lo spirito di Fiona possa lasciare il mondo dei vivi, ma Crowley non \u00e8 intenzionato a permetterlo e dunque cerca di fermarlo venendo per\u00f2 bloccato da Rowena; infine i Winchester con un incantesimo riportano Gavin nel 1723 e lui muore. Rowena gode nel vedere Crowley soffrire per la perdita dell'unica persona che amava, infatti voleva vendicarsi di lui per averla costretta a uccidere Oskar che, al contrario di Crowley, considerava un vero figlio.\nViene messo in evidenza che ormai Crowley non prova pi\u00f9 molto interesse nel suo lavoro di Re dell'Inferno, infatti si sente pi\u00f9 coinvolto quando aiuta Castiel e i Winchester nelle loro missioni, ad esempio li aiuta con il demone Ramiel (colui che aveva eletto Crowley come Re dell'Inferno): Ramiel ferir\u00e0 Castiel con la Lancia di Michele, il cui potere lo porter\u00e0 alla morte, ma dopo che Sam uccide Ramiel, sar\u00e0 proprio Crowley a salvare la vita all'angelo distruggendo la lancia, che era la fonte stessa del suo potere mortale.\nDrexel, un demone fedele a Lucifero, lo aiuter\u00e0 a invertire il potere che Crowley esercitava sul suo tramite e cos\u00ec Lucifero riuscir\u00e0 e riottenere tutto il suo sconfinato potere, mentre Kelly dar\u00e0 alla luce il suo bambino, ovvero il figlio di Lucifero, la cui nascita aprir\u00e0 una crepa in una dimensione alternativa, una Terra apocalittica. Crowley, avendo preso atto che non ha mai amato essere il Re dell'Inferno, promette ai Winchester che una volta sconfitto Lucifero sigiller\u00e0 i cancelli dell'Inferno cos\u00ec i demoni non raggiungeranno mai pi\u00f9 la Terra, inoltre con un incantesimo cerca di chiudere la crepa dimensionale dopo che Dean e Sam attirano Lucifero nell'altra dimensione, infatti il piano di Crowley \u00e8 quello di vincolare Lucifero in quella dimensione per sempre. L'incantesimo richiede per\u00f2 il sacrificio di una vita e Crowley accetta di sacrificare la sua: dopo aver salutato un'ultima volta Sam e Dean si trafigge con una lama angelica morendo. Lucifero attraversa la crepa dimensionale ritornando nel suo mondo ma Mary Winchester lo spinge insieme a lei dall'altra parte della crepa che si chiude grazie all'incantesimo di Crowley, lasciando Lucifero intrappolato nella dimensione parallela, in questo modo Crowley con il suo sacrificio riesce a salvare Sam e Dean.\nDean chiede a Chuck di riportare in vita Crowley, ma la sua richiesta non viene accolta, e infine Dean e Sam accendono una pira funebre in sua memoria dandogli il loro addio, a dimostrazione del fatto che ormai avevano smesso di consideralo un nemico ma \"uno di loro\".\nPersino Rowena, nonostante avesse sempre affermato di detestare il figlio, alla fine mostra tutto il suo dispiacere per la sua morte, condannando se stessa per essere stata una cattiva madre, sentendosi indirettamente responsabile per la brutta fine che fatto.\nFamiglia Winchester.\nJohn Winchester.\nJohn Eric Winchester (Jeffrey Dean Morgan) \u00e8 il padre di Sam, Dean e Adam.\nFiglio dell'Uomo di Lettere Henry e di sua moglie Milly, \u00e8 cresciuto senza il padre, che per sconfiggere Abaddon compie un viaggio nel tempo giungendo nel presente dai suoi nipoti. In giovent\u00f9 ha servito nei Marines durante la guerra del Vietnam e svolgeva la professione di meccanico; su consiglio di Dean, che lo raggiunge nel 1973 grazie ad un viaggio nel tempo, acquista la Chevrolet Impala del 1967 che i suoi figli useranno per il resto della vita.\nNel 1983 Azazel uccide sua moglie Mary, sposata nel 1975, e per vendicarla divenne un cacciatore, probabilmente il migliore in circolazione, facendosi ben presto un nome (conoscendo tra gli altri Bobby, Ellen e suo marito, di cui causer\u00e0 la morte) e crescendo i figli istruendoli nella lotta al soprannaturale: Dean ha sempre seguito pedissequamente le sue orme, provando per lui un rispetto e un'ammirazione sconfinati, mentre Sam non ha mai nascosto il desiderio di una vita normale, tanto che giunto al periodo di frequentare l'universit\u00e0 lascer\u00e0 la sua famiglia dopo un violento litigio con John.\nQuando scompare per un periodo insolitamente lungo Sam e Dean si riuniscono per trovarlo e tutta la prima stagione riguarda appunto la sua ricerca; muore all'inizio della seconda quando vende la sua anima ad Azazel per salvare Dean (dicendogli poco prima che avrebbe dovuto vigilare sul fratello oppure, qualora non fosse possibile, ucciderlo) ma ricompare in forma di spirito nell'ultima puntata quando, dopo essere temporaneamente fuggito dall'Inferno sfruttando l'apertura della porta presente in Wyoming causata dalla Colt, aiuta i figli a uccidere il demone. Nella quarta stagione Alastair rivela a Dean che, secondo i loro piani, doveva essere lui colui che avrebbe spezzato il primo dei sessantasei sigilli della gabbia di Lucifero ma, malgrado sia stato torturato per ben cento anni e alla fine di ogni giorno gli fosse offerto di torturare invece di essere torturato, ha sempre rifiutato (cosa che Dean riuscir\u00e0 a fare \"solo\" per trent'anni, aumentando il suo senso di colpa e di inferiorit\u00e0 rispetto al padre). Ritorna nella quattordicesima stagione quando i figli, sfruttando un'antica perla cinese capace di esaudire il pi\u00f9 profondo desiderio di una persona, nel tentativo di liberare Dean da Michele lo evocano nel loro tempo: questo, tuttavia, causa una serie di paradossi temporali che alla fine li costringono a rimandarlo nel passato.\nAppare da giovane in alcuni flashback e viaggi nel passato nella quarta e quinta stagione e in questi casi \u00e8 interpretato da Matt Cohen; durante la produzione della prima stagione Morgan stava girando alcuni episodi della serie televisiva \"Grey's Anatomy\" e future apparizioni del personaggio sono state ostacolate dall'impegnativo piano di lavoro dell'attore. L'interpretazione di Morgan \u00e8 comunque sempre stata criticata in modo positivo, sebbene sia fan che critica abbiano talvolta definito il personaggio come frustrante per la sua indole a non rivelare segreti. \u00c8 inoltre il protagonista dello spin-off a fumetti \"\", inedito in Italia.\nMary Campbell Winchester.\nMary Winchester (Samantha Smith e Amy Gumenick) \u00e8 la moglie di John e la madre di Sam e Dean.\nI suoi genitori, Samuel e Deanna Campbell, erano cacciatori e anche a lei, crescendo, fu insegnata la caccia. Quando Dean venne mandato indietro nel tempo da Castiel, involontariamente attir\u00f2 l'attenzione di Azazel verso di lei: il demone uccise i suoi genitori e John, che all'epoca non era un cacciatore e non era a conoscenza dell'attivit\u00e0 paranormale della famiglia Campbell. Mary si accord\u00f2 con Azazel per la resurrezione di John in cambio del suo permesso di entrare in casa sua dieci anni pi\u00f9 tardi; non conoscendo le vere intenzioni del demone, Mary accett\u00f2. Successivamente si spos\u00f2 con John, abbandon\u00f2 la vita da cacciatrice ed ebbe Dean e Sam.\nNel 1983, sei mesi dopo la nascita di Sam, Mary venne svegliata da dei rumori e dallo stesso, che piangeva nella culla: entrando nella camera del bambino vi trov\u00f2 Azazel, intento a nutrirlo con sangue demoniaco, che la attacc\u00f2 e la uccise, bruciandola sul soffitto della stanza. Nella prima stagione Sam e Dean tornano nella casa della loro infanzia a Lawrence, in Kansas, e sembra che lo spirito di Mary abbia infestato l'abitazione per proteggerla da un Poltergeist; la donna appare a Sam e gli dice che le dispiace per poi neutralizzare lo spirito maligno e andarsene per sempre; successivamente viene rivelato che tutti gli amici e i conoscenti di Mary sono stati uccisi negli anni successivi alla sua morte, ma la ragione non verr\u00e0 mai spiegata.\nMary ricompare nell'ultima puntata dell'undicesima stagione, quando viene riportata in vita da Amara come regalo per Dean.\nNella dodicesima stagione va a vivere nel rifugio dei figli, dove fa la conoscenza di Castiel e cercher\u00e0 di adattarsi alla nuova epoca in cui si trova. Dopo aver risolto un caso confessa che non si sente a suo agio nella nuova situazione e decide di lasciare i figli per ritrovare se stessa, ma si tiene comunque in contatto con Dean. Dopo essersi legata agli uomini di lettere inglesi verr\u00e0 sottoposta al lavaggio del cervello, data la sua attitudine a non uccidere indiscriminatamente, e verr\u00e0 usata per uccidere i cacciatori americani che si sono rifiutati di seguirli. Una volta ripresasi dal controllo mentale aiuter\u00e0 i figli a smantellare l'organizzazione e riuscir\u00e0 persino a rinchiudere Lucifero in un'altra dimensione, ma verr\u00e0 intrappolata anch'essa.\nNella tredicesima stagione Mary viene salvata dalla prigionia dell'arcangelo Michele della dimensione alternativa da Jack, che la raggiunge dopo aver aumentato i poteri di una dreamwalker: i due riusciranno a sfuggire a Michele e ad unirsi alla resistenza umana guidata da Bobby, per poi riuscire ad aiutare Sam e Dean.\nNella quattordicesima stagione continua ad aiutare Sam e Jack anche durante il periodo in cui Dean \u00e8 prigioniero di Michele, per poi proseguire la sua lotta una volta che l'arcangelo viene ucciso da Jack. In seguito proprio quest'ultimo, dopo aver ucciso Nick, perde il controllo dei suoi poteri e involontariamente la uccide.\nDean rivela che quando era malato gli preparava la stessa minestra di riso che le preparava sua madre e che anzich\u00e9 la ninna nanna gli cantava la sua canzone preferita, \"Hey Jude\" dei Beatles.\nAdam Milligan.\nAdam Milligan (Jake Abel) \u00e8 il figlio pi\u00f9 giovane di John Winchester, avuto da una relazione successiva alla morte di Mary; compare per la prima volta nella quarta stagione.\nQuando sua madre scompare chiama John per chiedere aiuto: a rispondere sono invece Sam e Dean, che cos\u00ec hanno modo di conoscere il fratellastro e gli rivelano la verit\u00e0 sul loro modo di vivere. L'incontro si rivela tuttavia una trappola in quanto Adam e sua madre sono stati uccisi tempo addietro da due Ghoul, esseri che assumono l'aspetto delle vittime di cui si nutrono; dopo aver eliminato le creature e aver ritrovato il corpo del ragazzo, Sam e Dean lo bruciano su una pira come da tradizione dei cacciatori.\nQuasi un anno pi\u00f9 tardi, nella quinta stagione, Adam viene riportato in vita da Zaccaria: questi vuole infatti convincerlo a diventare il tramite dell'arcangelo Michele al posto di Dean, anche se in realt\u00e0 il suo piano consiste nell'indurre quest'ultimo a sacrificarsi per il fratellastro e accettare il suo destino. Dopo aver finto di cedere, il maggiore dei Winchester riesce a uccidere Zaccaria ma Adam rimane indietro nella fuga e viene rapito dagli angeli; successivamente Castiel rivela che il giovane \u00e8 diventato il tramite di Michele. Nello scontro finale tra questi e Lucifero (che intanto \u00e8 entrato nel corpo di Sam) Dean, Bobby e Castiel allontanano temporaneamente il primo lanciandogli addosso una molotov di olio sacro; quando l'arcangelo torna sul campo di battaglia tenta di fermare Sam, che ha ripreso il controllo del suo corpo e sta per lasciarsi cadere nella gabbia, ma vi viene trascinato a sua volta.\nRitorna nella quindicesima stagione quando Chuck, dopo aver aperto le porte dell'Inferno, spalanca anche la Gabbia: il ragazzo \u00e8 ancora il tramite di Michele, con cui ha stretto un buon rapporto, e viene avvicinato dai fratellastri che sono intenzionati a sapere dall'arcangelo come intrappolare Dio basandosi sulle stesse modalit\u00e0 utilizzate per Amara. Adam riesce a convincere Michele ad aiutarli e Dean si scuser\u00e0 con lui per tutto quello che ha dovuto subire.\nSamuel Campbell.\nSamuel Campbell (Mitch Pileggi) \u00e8 il nonno dei fratelli Winchester e padre di Mary. Morto prima della nascita di Sam e Dean a causa di Azazel, viene riportato in vita insieme al nipote minore da Crowley per cercare la porta del Purgatorio. Dal suo ritorno caccia spesso insieme ai due fratelli e ad altri nipoti. Per riavere indietro sua figlia vende i nipoti a Crowley ma Sam poco tempo lo uccide poich\u00e9 era posseduto da una delle creature di Eve.\nGwen Campbell.\nGwen Campbell (Jessica Heafey) \u00e8 la nipote di Samuel e cugina di Sam e Dean. Fa la sua prima comparsa nell'episodio \"Una vita normale\" e viene rivelato che da quando Sam \u00e8 uscito dalla gabbia di Lucifero e Samuel \u00e8 ritornato in vita, la ragazza ha passato un anno a cacciare con loro. Nell'episodio \"Due uomini e mezzo\" aiuta i cugini a combattere contro l'Alpha dei mutaforma mentre in \"Questioni di famiglia\" partecipa al piano di cattura dell'Alpha dei vampiri. Dean, posseduto da un verme parassita, uccide la cugina con un colpo di pistola (\"...E poi non rimase nessuno\").\nHenry Winchester.\nHenry Winchester (Gil McKinney) \u00e8 il padre di John. Era odiato dal figlio che, non essendo a conoscenza del viaggio nel tempo del padre, credeva di essere stato abbandonato. Giunge nel presente e chiede aiuto ai nipoti per sconfiggere Abaddon, uno dei cavalieri dell'Inferno. Li informa che lui e tutti i membri della sua famiglia erano Uomini di Lettere, ovvero coloro che detengono la conoscenza su tutto il soprannaturale e che condividono solo con una ristretta cerchia di cacciatori. Rimane scioccato dalla scoperta che i Winchester sono cacciatori e non letterati. Muore sacrificandosi per avvicinarsi il pi\u00f9 possibile al demone e bloccarlo per sempre.\nCacciatori.\nI cacciatori (\"Hunters\") sono persone specializzate nel combattere le creature soprannaturali studiando i loro punti deboli e lasciando alle generazioni future tutte le loro conoscenze. Non si sa da quanto tempo siano operativi, ma sembra che la loro fama era temuta gi\u00e0 ai tempi del vecchio West; inoltre, stando agli appunti degli Uomini di lettere, esistevano anche nell'antica Grecia. Anche alcuni personaggi storici famosi erano cacciatori: tra questi si possono citare Samuel Colt e Eliot Ness. \u00c8 tradizione dei cacciatori quella di bruciare su una pira i cadaveri dei loro colleghi, in modo che non possano essere utilizzati per scopi malvagi dalle creature che cacciano. Molti cacciatori muoiono giovani e per questo \u00e8 dilagante nella categoria il desiderio di ritirarsi in tempo per avere una famiglia e un'esistenza normale, cosa che per\u00f2 si verifica rarissimamente. \nBobby Singer.\nBobby Singer (Jim Beaver) diventa un cacciatore dopo l'omicidio della moglie da parte del demone che l'aveva posseduta. Viene introdotto alla lotta contro il sovrannaturale da Rufus Turner ed \u00e8 un vecchio amico di John Winchester. Dopo la morte di quest'ultimo diventa praticamente l'unico punto di riferimento per i due fratelli, che considera i figli che non ha mai avuto.\nEllen Harvelle.\nEllen Harvelle (Samantha Ferris) \u00e8 la madre di Jo e vedova di un cacciatore, morto durante una caccia con John Winchester; \u00e8 inoltre la proprietaria della Roadhouse, una taverna frequentata per lo pi\u00f9 da cacciatori. Nonostante il risentimento che prova nei confronti di John nutre un affetto quasi materno per Sam e Dean, forse anche per via del fatto che sua figlia \u00e8 innamorata del maggiore dei Winchester. Muore insieme alla figlia nella quinta stagione sacrificandosi per uccidere i cerberi. Riappare in un episodio della sesta stagione in una realt\u00e0 alternativa creata dall'angelo Balthazar, che fa in modo che il Titanic non affondi delineando una nuova linea temporale in cui \u00e8 sposata con Bobby. Alla fine dell'episodio Sam e Dean convincono l'angelo a rimettere le cose a posto e cos\u00ec Ellen scompare, lasciando Bobby da solo.\nJoanna Beth \"Jo\" Harvelle.\nJoanna \"Jo\" Harvelle (Alona Tal) \u00e8 la figlia di Ellen. Vorrebbe seguire le orme del padre, ma sua madre glielo impedisce; successivamente decide di lasciare la Roadhouse, dove lavora come barista, per diventare una cacciatrice a tutti gli effetti. Dopo l'incendio della taverna si unisce a sua madre nella caccia. Muore nella quinta stagione uccisa dai cerberi. Il suo spirito riappare in un episodio della settima stagione quando viene evocato dal dio Osiride per far del male a Dean, ma Sam uccide il dio e lo spirito di Jo fa ritorno nel mondo dei morti. \u00c8 innamorata di Dean, ma questi la vede fondamentalmente come una sorella minore.\nAsh.\nAsh (Chad Lindberg) \u00e8 un cacciatore con una particolare acconciatura mullet che vive e lavora alla Roadhouse con Ellen e Jo. Ha frequentato l'MIT ma \u00e8 stato cacciato per aver partecipato a una rissa; Ellen lo definisce un genio, anche se con delle abitudini un po' particolari. Possiede un portatile fatto in casa che usa per rintracciare presagi paranormali e in particolare il demone Azazel con le informazioni fornitegli dai Winchester. Nel penultimo episodio della seconda stagione chiama Dean per informarlo di avere trovato qualcosa di importante, ma muore prima di poterglielo riferire: quando Dean arriva alla Roudhouse per parlargli, infatti, la trova bruciata e rasa al suolo dai demoni. Nella quinta stagione incontra Sam e Dean in Paradiso, dove si gode il tempo libero pi\u00f9 di quanto non facesse nella sua vita sulla Terra. Grazie a lui, che ha imparato l'enochiano e ha costruito un dispositivo elettronico per individuare gli angeli, i fratelli riescono a rintracciare l'angelo Joshua.\nRufus Turner.\nRufus Turner (Steven Williams) \u00e8 il cacciatore che ha iniziato Bobby alla caccia al soprannaturale e a insegnargli tutto quello che c'\u00e8 da sapere; dopo essersi ritirato per diversi anni, torna a combattere con l'arrivo dell'Apocalisse.\nNella terza stagione Bobby, che non sente Rufus da circa quindici anni, riceve da lui una telefonata in cui gli comunica gli spostamenti di Bela Talbot, che Sam e Dean stanno cercando. Nonostante manchino solo due settimane perch\u00e9 finisca il suo patto col Diavolo, Dean si reca da Rufus, che lo informa su interessanti dettagli sul passato di Bela.\nNella quarta stagione, pur non apparendo di persona, chiama Bobby per avvertirlo che altri sigilli della gabbia di Lucifero sono stati rotti. Successivamente si dirige verso una citt\u00e0 che sembra sotto l'attacco di demoni e chiama Bobby per aiuto; questi \u00e8 per\u00f2 costretto sulla sedia a rotelle e manda quindi i Winchester. In realt\u00e0 in citt\u00e0 non vi \u00e8 alcun demone, ma solo umani in preda a una follia omicida e ad allucinazioni. Jo, che \u00e8 giunta in citt\u00e0 insieme alla madre, e Rufus catturano Sam, convinti che sia posseduto. I cacciatori infine riescono a capire cosa stia succedendo veramente e a rompere il sortilegio architettato dal cavaliere Guerra.\nNel corso di un caso della sesta stagione, che seguiva assieme a Dean, Sam e Bobby, viene ucciso da quest'ultimo mentre era posseduto da una delle nuove creature di Eve. Successivamente appare in un flashback di Bobby.\nGarth Fitzgerald IV.\nGarth Fitzgerald IV (DJ Qualls) \u00e8 un cacciatore che solitamente lavora da solo.\nCompare per la prima volta nella settima stagione collaborando con Dean quando Sam trascorre un periodo con Becky a causa di un sortilegio di quest'ultima; successivamente chiama i fratelli in suo aiuto per fronteggiare un fantasma Shojo. \nDopo la morte di Bobby prende il suo posto come guida per gli altri cacciatori e successivamente, pur senza comparire, viene scelto come guardia del corpo del giovane profeta Kevin. Dopo essere scomparso per circa sei mesi, nella nona stagione Dean e Sam scoprono che Garth \u00e8 diventato un licantropo dopo essere stato morso da quello che aveva ucciso; inoltre si \u00e8 sposato con Bess, anch'essa un licantropo, ma sembra gestire bene la sua nuova natura: la famiglia della ragazza, infatti, non si nutre di cuori umani ma solo di animali. Dopo che i due fratelli lo aiutano a uccidere la malvagia madre adottiva di sua moglie, rivela di voler continuare a fare il cacciatore, ma Dean lo persuade a non farlo perch\u00e9 ora ha una famiglia di cui prendersi cura.\nNella quattordicesima stagione ricompare come infiltrato per i Winchester nell'esercito di Michele: dopo essere stato costretto a bere una parte della grazia di quest'ultimo attacca Sam e Jack, che tuttavia riescono a fermarlo.\nNella quindicesima stagione contatta di nuovo i Winchester per informarli sulla posizione di un fight club clandestino in cui vengono organizzati incontri tra mostri e li aiuta a sgominare il posto, consigliando poi loro un luogo in Alaska dove i due possano ritrovare la propria buona sorte.\nGhostfacers.\nI Ghostfacers sono un gruppo di fanatici dell'occulto introdotti gi\u00e0 nella prima stagione.\nI primi due componenti, Ed Zeddemore (A. J. Buckley) e Harry Spangler (Travis Wester), gestivano il sito Internet dedicato agli eventi paranormali \"www.hellhounds.com\" ed erano un chiaro omaggio ai personaggi dei Ghostbusters Winston Zeddemore e Egon Spengler: i loro metodi sono amatoriali, nonostante si credano dei veri esperti del genere e si beffano di Dean e Sam perch\u00e9 combattono i demoni e i fantasmi con fucili e pistole.\nI due ricompaiono durante la terza stagione, con un gruppo pi\u00f9 nutrito di persone al seguito, mentre stanno producendo l'episodio pilota della serie che porter\u00e0 il loro nome e caratterizzato da uno stile simile a quello del film \"The Blair Witch Project\", con riprese fatte in casa e telecamere in mano.\nCompaiono ancora durante la quarta stagione in un video in cui danno consigli alle nuove generazioni di cacciatori e nella quinta in un intermezzo pubblicitario. Nel 2010 sono protagonisti della webserie di dieci episodi \"Ghostfacers\", fruibile sul sito cwtv.com.\nRiappaiono nella nona stagione dove aiutano i Winchester a risolvere un caso su una misteriosa creatura assassina chiamata \"l'uomo ombra\", per poi scoprire che era solo un'invenzione di Ed per stimolare la passione di Harry per il soprannaturale, il quale stava considerando l'idea di sciogliere i Ghostfacers per vivere una vita normale. Infine scoprono che i responsabili di quelle morti sono due assassini di nome Norwood e Roger, che usando l'identit\u00e0 dell'uomo ombra, che a causa di Ed era diventato famoso, hanno compiuto i delitti. Dean e Harry uccidono Roger e Norwood, infine i Ghostfacers si sciolgono in quanto Harry non trova il coraggio di perdonare Ed per il modo in cui ha manipolato l'amico.\nMartin Creaser.\nMartin Creaser (Jon Gries) \u00e8 un ex cacciatore, vecchio amico di John Winchester. Il suo lavoro ha finito col portarlo verso la follia e infatti venne ricoverato in un istituto psichiatrico. Una volta uscito decide di ritornare a fare il cacciatore: Sam gli chiede di spiare il vampiro Benny, amico di Dean di cui non si fida. Proprio in quello stesso periodo un vampiro delle vicinanze, Desmond, inizia a mietere vittime: inizialmente Martin d\u00e0 la colpa a Benny e nonostante sia innocente, e anche se quest'ultimo uccide Desmond, Martin decide ugualmente di eliminarlo. Ormai vittima della follia, Martin attira l'attenzione di Benny prendendo in ostaggio la sua pronipote, ma alla fine Martin viene ucciso dallo stesso Benny.\nCharlie Bradbury.\nCharlie Bradbury (Felicia Day) \u00e8 un'esperta di computer che appare per la prima volta nella settima stagione aiutando i due fratelli a sconfiggere i Leviatani di Dick Roman, nella cui compagnia lavora. Successivamente Sam e Dean la ritrovano casualmente quando si imbattono in una scia di cadaveri marchiati con uno strano simbolo celtico (l'albero della vita) in occasione di un GDR dal vivo. Dopo aver aiutato di nuovo i fratelli Winchester decide di recarsi per un certo periodo nel magico regno di Oz, al quale accede grazie alla protagonista del romanzo omonimo e anch'essa cacciatrice Dorothy. Quando aveva dodici anni i suoi genitori vennero coinvolti in un incidente stradale: suo padre mor\u00ec, mentre sua madre fin\u00ec in coma; quando appunto il suo passato viene scoperto si scopre che il suo vero nome \u00e8 Celeste Middleton. Nella settima stagione si scopre inoltre che \u00e8 lesbica e che ha dei problemi con la legge. Divenuta vittima di una maledizione a Oz, il suo lato oscuro (che ha preso vita) uccider\u00e0 l'uomo che aveva ucciso suo padre durante l'incidente stradale. Muore nella decima stagione per aiutare i due fratelli: dopo aver decriptato il Libro dei Dannati invia i codici appena scoperti a Sam e subito dopo viene uccisa da Eldon Styne in maniera brutale. Sam e Dean la trovano morta nella vasca da bagno e le fanno un funerale da cacciatrice. Nella tredicesima stagione Dean e Ketch trovano nella dimensione apocalittica la Charlie di quel mondo e, dopo averla salvata dagli angeli, la reclutano per fermare Michele.\nKrissy Chambers.\nKrissy Chambers (Madison McLaughlin) \u00e8 una giovane cacciatrice orfana di madre. Nonostante sia soltanto un'adolescente caccia insieme a suo padre Lee, il quale le ha insegnato tutto quello che conosce.\nDean e Sam la incontrano per la prima volta nella settima stagione, dove lei e il padre collaborano con i Winchester affrontando insieme dei Vetala; Dean suggerisce a Lee di chiudere con la vita del cacciatore per il bene di Krissy e alla fine l'uomo capisce che sua figlia ha diritto a una vita normale.\nI fratelli Winchester hanno modo di rivedere Krissy nell'ottava stagione, quando scoprono che dopo la morte del padre la ragazza ora vive sotto la tutela del cacciatore Victor Rogers insieme ad altri due ragazzi (Aidan e Josephine). Krissy rivela ai Winchester che suo padre \u00e8 stato ucciso da un vampiro, proprio come i familiari di Aidan e Josephin, e che Victor li addestra ma permettendo loro di avere anche una vita normale, ad esempio mandandoli a scuola, cercando di trasformarli in una generazione di cacciatori pi\u00f9 moderni. Krissy e i suoi amici, grazie a Dean e Sam, scoprono che il vampiro che ha ucciso i loro familiari lavorava con Victor e che \u00e8 stato lui a ordinargli di ucciderli cos\u00ec lui si sarebbe preso cura di loro trasformandoli in formidabili cacciatori. Nonostante Krissy abbia l'occasione di uccidere Victor lo risparmia e lui si uccide sparandosi alla testa. Krissy decide di rimanere a vivere con Aidan e Josephine perch\u00e9 ormai sono una famiglia; inoltre decide di continuare a fare la cacciatrice in maniera pi\u00f9 saltuaria, cercando di tenersi lontana da questa vita il pi\u00f9 possibile.\nArthur Ketch.\nArthur Ketch (David Haydn-Jones) \u00e8 un Uomo di lettere inglese che fa la sua prima comparsa nella dodicesima stagione.\nViene presentato come uno dei migliori elementi, se non il migliore, a disposizione della sua organizzazione, nella quale divenne celebre in breve tempo per la particolare brutalit\u00e0 con cui persegue la sua missione contro le creature sovrannaturali e che lo rese inviso e temuto anche da parte di diversi suoi colleghi.\nDoppiogiochista e spietato, si rende protagonista di diversi tiri mancini nei confronti dei Winchester ma alla fine verr\u00e0 ucciso da Mary, di cui si era innamorato dopo aver passato una notte assieme. Ha avuto una relazione anche con la collega Toni Bevell, che lo definisce sprezzantemente \"uno psicopatico\", e conosceva da molto tempo Mick Davies, che uccider\u00e0 quando questi comincer\u00e0 a seguire il modo di cacciare dei Winchester.\nNella tredicesima stagione torna in vita grazie allo stesso incantesimo usato da Rowena e inizialmente si presenta come suo fratello gemello Alexander, ma viene smascherato dai Winchester. Successivamente si allea con Asmodeus ma pi\u00f9 tardi convince Sam e Dean a collaborare.\nNella quindicesima stagione torna in aiuto dei Winchester, alle prese con le anime fatte evadere dall'Inferno da Chuck, e dopo averli aiutati viene ucciso da Ardat, il demone che gli aveva commissionato l'assassinio di Belfagor.\nDemoni.\nI demoni sono le creature che popolano l'Inferno e inizialmente gli sceneggiatori li avevano concepiti \u00aba met\u00e0 strada tra spiriti e creature corporali\u00bb.\nIl primo demone ad apparire nella serie dimostr\u00f2 l'abilit\u00e0 di possedere un essere umano: la caratteristica, nata esclusivamente in funzione di quell'episodio, venne successivamente mantenuta.\nL'aspetto dei demoni cambia con l'evolversi della serie: originariamente appaiono come un sottile fiotto di fumo nero (rosso nel caso di Crowley dopo essere divenuto re degli Inferi), in seguito vengono dipinti come grosse nuvole di fumo attraverso le quali, se in gruppo, pulsano scariche elettriche. Ivan Hayden, il supervisore agli effetti speciali, ha dichiarato che il fumo nero \u00e8 uno degli effetti pi\u00f9 difficili da realizzare per la serie.\nQuando possiedono un essere umano i demoni possono farsi riconoscere facendo apparire gli occhi dell'ospite completamente neri. Alcuni demoni presentano occhi di colori differenti, che stabiliscono la loro posizione gerarchica: i demoni degli incroci sono generalmente caratterizzati da occhi rossi; altri demoni di livello superiore, come Lilith e Alastair, li hanno invece bianchi mentre i Principi infernali li hanno gialli. Il colore bianco venne scelto da Eric Kripke, che durante la produzione della seconda stagione vide il film \"Ho camminato con uno zombie\" e trov\u00f2 la visione della creature dagli occhi completamente bianchi \u00abalquanto inquietante\u00bb.\nNella serie i demoni sono stati dipinti come creature crudeli e sadiche, che spesso godono del dolore umano; Kripke li ha definiti \u00aberuditi e sofisticati\u00bb.\nAzazel \u00e8 il principale antagonista delle prime due stagioni, mentre nella terza a essere cacciati sono i demoni nel loro insieme.\nSoltanto in un episodio della terza stagione viene esplicitata la loro natura religiosa: essi credono in un potere superiore che identificano in Lucifero, che \u00e8 anche il loro creatore.\nNonostante molti abbiano da tempo perso la propria fede, i demoni tornano a venerare l'angelo caduto dopo il suo ritorno sulla Terra.\nEsistono diversi modi per sconfiggere un demone tra cui esorcismi, attacchi con specifiche armi, incantesimi e rituali oppure bruciare le ossa del loro corpo umano, ma \u00e8 anche possibile \"curarli\" iniettando loro ad intervalli regolari del sangue umano. Esattamente come gli angeli, alla loro morte finiscono nel Nulla cosmico.\nLilith.\nLilith \u00e8 il primo essere umano ad essere trasformato in demone da Lucifero: per questo motivo costituisce uno dei demoni pi\u00f9 potenti e i suoi occhi sono infatti bianchi e non neri.\nViene introdotta nella terza stagione con le fattezza di una bambina mentre \u00e8 alla ricerca dei Winchester: mancandoli di pochi minuti, tortura tutte le persone che si trovano nella stazione di polizia che i due fratelli hanno appena lasciato e poi distrugge l'edificio. Successivamente Bela rivela che Lilith \u00e8 il demone che detiene il contratto di Dean, pertanto quest'ultimo e il fratello iniziano a cercarla fino a rintracciarla nell'Indiana: il demone prende nuovamente possesso di una bambina e ne tiene in ostaggio i familiari, obbligandoli a comportarsi come se fosse veramente loro figlia. Successivamente Sam e Dean rubano il coltello di Ruby, con cui hanno intenzione di ucciderla, ma Lilith entra nel corpo di Ruby e richiama i suoi segugi infernali, che sbranano il maggiore dei Winchester facendolo finire all'Inferno; Lilith esce quindi dall'ospite e riesce a fuggire. Castiel rivela poi a Dean che Lilith sta cercando di liberare Lucifero dalla Gabbia in cui \u00e8 imprigionato all'Inferno rompendone uno ad uno i sessantasei sigilli.\nNella quarta stagione causa l'ascesa dei testimoni, cio\u00e8 il risveglio delle anime di coloro che sono stati uccisi da eventi paranormali, che iniziano ad attaccare i cacciatori che non sono riusciti a salvarli. Possedendo poi un'igienista dentale il demone cerca di accordarsi con Sam dopo aver scoperto che dovr\u00e0 morire durante l'Apocalisse: il minore dei Winchester tenta di ucciderla con il coltello di Ruby ma fallisce e Lilith fugge sotto forma di fumo nero in seguito all'arrivo dell'arcangelo Raffaele. Castiel rivela infine a Dean che la morte di Lilith stessa costituisce l'ultimo sigillo: Sam, senza saperlo, la uccide prima che il fratello, che era stato tenuto in ostaggio dagli angeli, possa fermarlo; con la sua morte si apre una voragine da cui Lucifero ritorna nel mondo.\nNella quindicesima stagione prende possesso di una ragazza che Sam e Dean hanno salvato da una coppia di fratelli licantropi: il demone rivela di essere stata riportata in vita da Chuck per farsi consegnare la pistola con cui Sam lo ha ferito e, nonostante i tentativi dei due, alla fine riesce a impossessarsene e a distruggerla. Il demone rivela inoltre che Chuck ha intenzione di concludere la loro storia con uno dei due che uccide l'altro, proprio come ha visto Sam nelle sue visioni. Successivamente viene incaricata da Chuck di portargli Michele, fuggito dalla Gabbia dopo che Dio ne ha spalancato le porte, ma viene distrutta dall'arcangelo.\nPrincipi Infernali.\nI Principi Infernali sono quattro potenti demoni, i primi creati da Lucifero dopo Lilith, nati come generali delle armate demoniache. Il loro rango \u00e8 testimoniato dal fatto che i loro occhi sono gialli e non neri come quelli dei demoni comuni. A parte Azazel, i Principi hanno mantenuto l'anonimato per diverse migliaia di anni in quanto hanno smesso di credere negli ideali di Lucifero e hanno deciso di \"ritirarsi\".\nAzazel.\nAzazel (Fredric Lehne), conosciuto anche come \"Occhi gialli\", \u00e8 il demone che uccise Mary Winchester e il motivo principale per cui John, Dean e Sam diventano cacciatori. Pi\u00f9 di vent'anni dopo ordina al demone Bradley di uccidere anche la fidanzata di Sam, Jessica, in modo da spingerlo a tornare a cacciare perch\u00e9 fosse pronto per il suo oscuro avvenire.\nViene ucciso da Dean alla fine della seconda stagione grazie alla Colt e all'aiuto dello spirito del padre John, uscito dalla porta dell'Inferno aperta dalla pistola, ma ricorre in molti flashback. Prima di morire rivela a Dean che il motivo per cui ha sempre preso di mira Sam va ben oltre la sua comprensione e che il solo motivo per cui non ha ucciso il maggiore dei Winchester \u00e8 proprio perch\u00e9 sapeva che si sarebbe venduto l'anima per resuscitarlo.\nSi verr\u00e0 poi a scoprire che le azioni di Azazel sono l'inizio del piano di liberazione di Lucifero dalla gabbia: il demone, infatti, riusc\u00ec ad entrare in contatto con il diavolo, il quale gli disse che aveva bisogno di Lilith e di un \"bambino speciale\"; Azazel inizi\u00f2 quindi a far ingerire il suo sangue demoniaco ad alcuni neonati, tra cui Sam, che in seguito svilupperanno abilit\u00e0 sovrannaturali. Azazel ha comunque sempre dimostrato una grande preferenza per Sam, convinto sin dall'inizio che fosse lui il predestinato a diventare il tramite di Lucifero.\nRamiel.\nRamiel (Jerry Trimble) \u00e8 il secondo Principe a comparire nella serie. Il suo nome e la sua presenza incutono terrore sia tra gli angeli che tra i demoni, tanto che lo stesso Crowley prova timore nei suoi confronti. Ha una grande passione per le armi, specie quelle pi\u00f9 antiche e potenti.\nCompare per la prima volta nella dodicesima stagione quando Mary Winchester viene incaricata dagli Uomini di lettere inglesi di eliminarlo: la donna coinvolger\u00e0 nella missione anche i figli e Castiel, ma sar\u00e0 il provvidenziale intervento di Crowley a salvarli da morte certa. In questa occasione si scopre che sei anni prima lo stesso Crowley era giunto da lui per offrirgli il trono degli Inferi dopo la sconfitta di Lucifero, ma Ramiel, deciso a rimanere nell'anonimato, rifiut\u00f2 il posto lasciandolo a Crowley avvertendolo del peso della corona e di non tornare pi\u00f9. Dopo aver elaborato una strategia Sam riesce ad uccidere Ramiel con la Lancia di Michele, uno dei doni che Crowley aveva portato al Principe durante il loro primo incontro, e si scopre che Mary ha rubato al demone il secondo dei doni di Crowley, la Colt, vero motivo per cui gli inglesi le hanno ordinato di ucciderlo.\nDagon.\nDagon (Ali Ahn) \u00e8 l'unico Principe Infernale di sesso femminile. Lei e Lucifero in passato erano amanti, ma col passare del tempo ha smesso di credere nei suoi valori.\nNella dodicesima stagione, dopo essere ricomparsa in quanto interessata alla nascita del figlio di Lucifero, viene incaricata da quest'ultimo, col quale comunica telepaticamente, di vegliare su Kelly Kline, la donna che porta in grembo il nascituro, promettendole falsamente che dopo la nascita avrebbero guidato tutti e tre assieme l'Inferno.\nDopo aver ucciso alcuni angeli e causato la morte di un Uomo di lettere inglese evitando un proiettile della Colt, viene uccisa da Castiel, che la brucer\u00e0 viva grazie al potere che il bambino gli aveva concesso.\nAsmodeus.\nAsmodeus (Jeffrey Vincent Parise) \u00e8 l'ultimo principe infernale a fare la sua comparsa, nella tredicesima stagione. Indossa un elegante completo bianco e presenta due evidenti graffi sulla parte sinistra del volto, che gli procur\u00f2 Lucifero in persona per aver tentato di liberare i temuti demoni Shedim contravvenendo al suo volere.\nNon appena torna all'Inferno si dice intenzionato a sedere sul trono fino al ritorno del diavolo e di suo figlio nonch\u00e9 a riportare l'Inferno stesso agli antichi fasti. Ha il potere di assumere l'aspetto di chiunque voglia, inclusa la voce.\nNon appena individua la posizione di Jack tenta di usare i suoi poteri per fargli liberare gli Shedim, ma viene fermato appena in tempo da Sam e Dean. Quando avverte il ritorno di Lucifero dalla dimensione alternativa lo raggiunge e, sfruttando il fatto che il diavolo ha perso parte della sua grazia, riesce a imprigionare lui e Castiel in modo da stabilizzare il suo regno, che in realt\u00e0 non ha intenzione di cedere; in seguito si allea con Ketch.\nDopo la fuga di Castiel e Lucifero riesce a recuperare la Lama dell'Arcangelo, l'unica arma che possa ucciderne uno, e a imprigionare nelle segrete infernali Gabriele, poich\u00e9 solo un arcangelo pu\u00f2 ucciderne un altro; nel contempo soggioga la mente del profeta Donatello in modo da costringerlo a rivelargli quanto scoprir\u00e0 dalla tavoletta dei demoni, che i Winchester vogliono fargli decifrare per recuperare Mary e Jack dalla dimensione in cui si trovano e al contempo impedire a Michele di scappare da essa.\nSuccessivamente comincer\u00e0 a iniettarsi nelle vene la grazia di Gabriele in modo da aumentare i suoi poteri e poi romper\u00e0 l'alleanza con Ketch; questi tuttavia riesce a rubargli la Lama dell'Arcangelo e a condurre Gabriele al bunker dei Winchester e quando il principe vi giunger\u00e0 per imprigionarlo di nuovo l'arcangelo, avendo recuperato i suoi poteri, lo uccide. \nCavalieri dell'Inferno.\nI Cavalieri dell'Inferno costituivano una potente cerchia demoniaca, gerarchicamente collocata subito sotto i principi infernali, fondata da Caino e composta dai pi\u00f9 brutali e sanguinari demoni scelti personalmente da Lucifero. Nel periodo in cui ha portato il Marchio di Caino, anche lo stesso Dean era considerato un Cavaliere.\nCaino.\nCaino (Timothy Omundson) \u00e8 stato il primo Cavaliere dell'Inferno nonch\u00e9 colui che fond\u00f2 l'ordine. \u00c8 considerato una specie di leggenda nel mondo demoniaco, tanto che lo stesso Crowley gli si avvicina provando un vero e proprio timore reverenziale (vedendo il suo Marchio si far\u00e0 addirittura il segno della croce).\nQuando lui e suo fratello Abele erano ancora umani Lucifero trasform\u00f2 quest'ultimo in un burattino schiavo dei suoi comandi, cos\u00ec Caino fece un patto con l'angelo caduto per salvarlo: avrebbe ucciso suo fratello, permettendogli di andare in Paradiso, mentre lui sarebbe stato dannato per l'eternit\u00e0. Compiuto il primo omicidio nella storia dell'uomo Lucifero gli pass\u00f2 il Marchio, noto da allora proprio come \"Marchio di Caino\"; Caino si tolse quindi la vita ma resuscit\u00f2 come demone: divenne quindi uno degli esseri pi\u00f9 potenti e malvagi del creato e addestr\u00f2 personalmente gli altri Cavalieri, fra cui Abaddon. Le sue terribili scorribande terminarono quando si innamor\u00f2 di una donna, Colette, che pur essendo a conoscenza della sua natura lo am\u00f2 ugualmente aiutandolo a redimersi. Abaddon e gli altri Cavalieri la rapirono nel tentativo di costringerlo a tornare ma Caino li uccise tutti tranne Abaddon, che riusc\u00ec a scappare; il demone fu quindi costretto ad uccidere la sua amata, che in punto di morte lo supplic\u00f2 di non cercare vendetta e di non uccidere mai pi\u00f9 e, in nome di questa promessa, si ritir\u00f2 dall'attivit\u00e0 di demone.\nCompare per la prima volta nella nona stagione quando Dean e Crowley lo rintracciano grazie ad un incantesimo di una cacciatrice conoscente di John Winchester per chiedergli di consegnare loro l'unica arma che possa uccidere Abaddon, la Prima Lama, cio\u00e8 lo stesso oggetto che Caino utilizz\u00f2 per uccidere suo fratello e gli altri Cavalieri; Caino, non pi\u00f9 in possesso dell'arma, passa a Dean il suo Marchio perch\u00e9 solo con esso il cacciatore potr\u00e0 usare in pieno i poteri della Lama, avvertendolo per\u00f2 che esso comporta un pesante fardello e che un giorno dovr\u00e0 servirsi della Lama per ucciderlo.\nRiappare nella decima stagione quando Dean, Sam e Castiel lo rintracciano cercando di scoprire come guarire il pi\u00f9 vecchio dei Winchester dal Marchio, che lentamente lo sta trasformando in uno spietato assassino: a causa dell'incontro Caino \u00e8 costretto a combattere ancora e torna dipendente dalla sete di sangue che il Marchio comporta ma viene infine ucciso da Dean, che usa la Prima Lama su di lui.\nL'arcangelo Michele ha rivelato ai Winchester che la loro famiglia discende direttamente da Caino e da suo fratello Abele: a testimonianza di ci\u00f2 vi \u00e8 il fatto che Caino stesso fa rientrare Dean nella lista di persone da uccidere, dedicata interamente alla sua discendenza.\nAbaddon.\nAbaddon (Alaina Huffman) \u00e8 l'unico Cavaliere ancora in vita assieme a Caino.\nCompare per la prima volta nell'ottava stagione. \u00c8 la responsabile dello sterminio degli Uomini di lettere statunitensi e della morte di Henry Winchester, il nonno di Sam e Dean; in seguito al suo ritorno usurpa il trono di Crowley, prendendo il suo posto come monarca degli Inferi.\nI Winchester scoprono che il suo ultimo contenitore si chiama Josy Sands e che era un membro, come il loro nonno e di cui era innamorata, dei Letterati. Grazie all'aiuto di Crowley i due fratelli riescono a trovare la Prima Lama e Dean, dopo aver ottenuto il Marchio di Caino, usando l'arma uccide Abaddon.\nMeg Masters.\nMeg Masters (Nicki Aycox, Rachel Miner) \u00e8 un demone che appare per la prima volta nella prima stagione.\nIncontra brevemente Sam su un'autostrada mentre fanno autostop e s'incontrano di nuovo in una stazione dei pullman dove Meg dichiara di essere in viaggio per allontanarsi dalla sua famiglia. Parlando con Sam lo spinge ad arrabbiarsi con Dean e a seguirla in California; Sam, tuttavia, decide di tornare dal fratello quando non riesce a contattarlo e ha paura che possa essergli successo qualcosa. Meg si rivela un demone quando uccide un uomo tagliandogli la gola e usando il suo sangue per mettersi in contatto con Azazel, suo padre; successivamente incontra Sam e Dean in un bar di Chicago, dove alimenta il dissapore tra i due fratelli. Sam, insospettito, la segue in un magazzino dove la vede intenta a comunicare con Azazel: Sam avverte quindi Dean e i due fratelli si recano nuovamente al magazzino dove per\u00f2 vengono fatti prigionieri da Meg, che aveva organizzato la trappola per catturare non tanto loro due quanto loro padre. Sam e Dean riescono comunque a liberarsi e a lanciare il demone fuori da una finestra del settimo piano. Il demone tuttavia non muore e scappa. Successivamente uccide il pastore Jim Murphy, amico della famiglia Winchester, mentre John ascolta impotente al telefono; Meg poi minaccia di uccidere altri suoi conoscenti se John non le consegna la Colt. John decide di portarle un falso, che presto viene rivelato tale, e viene preso in ostaggio dal demone. Ansiosa di entrare in possesso dell'arma, Meg si presenta a casa di Bobby dove affronta Sam e Dean e viene intrappolata in una Chiave di Salomone; Bobby e i Winchester la esorcizzano e la rispediscono cos\u00ec all'Inferno.\nMag riesce a fuggire e nella seconda stagione possiede Sam, facendo credere a Dean che suo fratello stia diventando malvagio. Dopo aver cercato di uccidere Bobby, questi e Dean preparano un secondo esorcismo che per\u00f2 fallisce; Meg quindi scappa sotto forma di fumo nero.\nNella quinta stagione Bobby viene posseduto da uno dei sottoposti di Meg e si accoltella cercando di liberarsi dal demone; da quel momento sar\u00e0 costretto su una sedia a rotelle. Meg causa infine la morte di Ellen e Jo Harvelle, che si sacrificano come esche lasciandosi attaccare dai suoi segugi infernali.\nTorna quindi nella settima stagione quando, essendo ricercata dai demoni e avendo bisogno di alleati, unisce le forze con Dean e fa poi da guardia a Castiel durante la sua permanenza in manicomio, avvertendo i fratelli del suo risveglio. Successivamente aiuta i Winchester ad attaccare il quartier generale di Dick Roman ma viene attaccata dai demoni di Crowley, che le riferiscono che il re dell'inferno la vuole vedere subito. Crowley la tiene sotto tortura per un anno, usandola per scoprire l'ubicazione delle cripte di Lucifero.\nNell'ottava stagione aiuta i fratelli Winchester e Castiel a mettere le mani sul Verbo di Dio sugli angeli: i due riescono a scappare mentre lei viene uccisa da Crowley.\nNella quindicesima stagione riappare brevemente quando il Vuoto cosmico assume le sue sembianze quando Castiel si reca l\u00ec per ottenere informazioni sull'Occultum.\nA dispetto della sua malvagit\u00e0 Meg si \u00e8 dimostrata capace di provare anche sentimenti positivi: lavorando con i Winchester ha sviluppato un particolare rapporto con loro, dimostrandosi delusa quando scopre che non l'hanno cercata dopo la sua sparizione malgrado li avesse aiutati contro i Leviatani; ha inoltre sempre dimostrato una certa attrazione fisica nei confronti di Castiel, malgrado le loro opposte nature, arrivando persino ad innamorarsi di lui (in una scena si scambiano persino un bacio molto sentito): a dimostrazione di questi sentimenti vi \u00e8 la sua morte, in occasione della quale si sacrifica per proteggere i Winchester, Castiel e la tavoletta in loro possesso. Lei stessa ammette di essere cambiata e parlando con Sam si riferisce a Castiel come al suo \"unicorno\", cio\u00e8 la creatura rara che l'ha cambiata.\nRuby.\nRuby (Katie Cassidy, Genevieve Cortese) \u00e8 un demone femminile che compare nella terza e quarta stagione.\nInizialmente decisa a uccidere Lilith e ad aiutare Dean a salvarsi dal suo patto, \u00e8 in realt\u00e0 una doppiogiochista: il suo vero scopo \u00e8 infatti indurre Sam a uccidere Lilith rompendo cos\u00ec l'ultimo sigillo della Gabbia di Lucifero. Possiede un coltello in grado di uccidere i demoni di cui poi i Winchester si impossesseranno e quando era umana faceva parte di una congrega di streghe. Alla fine della terza stagione, dopo aver combattuto pi\u00f9 volte al fianco dei due, impedisce a Sam di salvare Dean dal segugio infernale venuto a prendere la sua anima come pegno del patto con Lilith.\nNella quarta stagione, dopo aver cambiato tramite, Sam e Ruby cominciano una relazione, che il demone fomenta rendendolo dipendente dal sangue demoniaco; con il susseguirsi degli eventi, il redivivo Dean scopre il suo piano: indurre Sam a uccidere Lilith per liberare Lucifero. Il maggiore dei Winchester non riesce a fermare in tempo il fratello e, colto dalla rabbia, uccide il demone con l'aiuto di Sam.\nRitorna brevemente nella quindicesima stagione quando Castiel si reca nel Vuoto cosmico per chiederle dove ha nascosto l'Occultum, un oggetto che in passato ha avuto per le mani grazie a Jo.\nAlastair.\nAlastair (Mark Rolston e Christopher Heyerdahl) \u00e8 un demone dagli occhi bianchi; a differenza degli altri demoni, in cui gli occhi semplicemente cambiano colore, quelli di Alastair ruotano mostrando la parte bianca sottostante, come quelli di Lilith.\n\u00c8 il capo torturatore delle anime dell'Inferno e quando Dean muore giungendovi \u00e8 lui a torturarlo: ogni giorno gli offre di far smettere le sevizie, diventando egli stesso un torturatore, e Dean resiste per trent'anni infernali per poi cedere (questo gesto \u00e8 necessario a spezzare il primo dei sessantasei sigilli della gabbia di Lucifero). Successivamente Alastair lascia l'Inferno e tenta di rapire Anna Milton, un angelo caduto che \u00e8 in grado di sentire le voci degli altri angeli; nonostante sia immune ai poteri di Sam e riesca a resistere al coltello di Ruby, i due fratelli riescono a salvare Anna.\nAlastair cattura quindi Ruby e la tortura per farsi dire dove si trovi Anna: Ruby cede alle sevizie di proposito, mandandolo verso un luogo prestabilito dove Dean aveva allo stesso tempo mandato degli angeli. Durante lo scontro tra angeli e demoni, Alastair risulta pi\u00f9 potente delle forze opposte ma sparisce insieme agli altri demoni a causa del lampo di luce generato dalla rigenerazione come angelo di Anna Milton ricongiunta alla sua Grazia.\nSuccessivamente rapisce dei mietitori al fine di rompere un altro dei sigilli ma viene fermato da Sam e Dean e infine catturato da Castiel. Viene quindi torturato da Dean secondo gli ordini di Castiel per ottenere da lui delle informazioni. Rivela inoltre a Dean la verit\u00e0 sul primo sigillo ma anche che a doverlo spezzare, in origine, dovesse essere suo padre John, il quale, per\u00f2, resistette senza mai cedere alla sua offerta per circa cento anni infernali prima di uscire dall'Inferno. A detta di Alastair, John \u00e8 stato in grado di fargli perdere ogni sicurezza in s\u00e9 stesso come torturatore grazie alla sua forza di volont\u00e0.\nUriel lo aiuta a fuggire rompendo la trappola del diavolo che lo teneva imprigionato e Alastair tenta di uccidere Dean. Il demone inoltre cerca di rimandare Castiel in Paradiso tramite una specie di esorcismo per angeli, ma Sam riesce infine a torturarlo e a ucciderlo con i suoi poteri cos\u00ec da avere le informazioni che cercavano. Alastair appare poi in un'allucinazione di Sam mentre questi si sta disintossicando dal sangue demoniaco.\nCavalieri dell'Apocalisse.\nI Cavalieri dell'Apocalisse sono quattro entit\u00e0 dotate di eccezionali poteri che Lucifero, una volta libero dalla gabbia, evoca per distruggere per sempre gli esseri umani e prendere quindi il controllo del pianeta. Ciascuno di essi \u00e8 dotato di un anello che, se unito assieme agli altri, ha il potere di rispedire il diavolo nella sua gabbia; per tre di essi, inoltre, esso rappresenta la propria fonte di potere.\nMorte.\nMorte (Julian Richings) \u00e8 l'ultimo cavaliere a comparire in ordine cronologico. Si presenta come un uomo di mezza et\u00e0 sempre vestito in modo elegante, con tanto di bastone da passeggio, ma dall'aria sinistra; sembra inoltre che abbia una passione per il cibo spazzatura.\n\u00c8 sicuramente una delle creature pi\u00f9 potenti comparse nella serie, affermando addirittura di essere pi\u00f9 o meno \"coetaneo\" di Dio e che un giorno prender\u00e0 anche la sua vita, ed \u00e8 a capo dei Mietitori, gli esseri incaricati di condurre le anime dei defunti nell'aldil\u00e0 in modo da evitare che essi diventino dei fantasmi.\nViene menzionato per la prima volta nella quarta stagione, quando Alastair uccide un mietitore con un falcetto che dice essergli stato prestato da un suo vecchio amico che non cavalca realmente un cavallo bianco; viene poi menzionato nuovamente nella quinta stagione, quando Lucifero lo invoca per attuare l'Apocalisse.\nFa la sua prima vera comparsa nella quinta stagione: in questa occasione consegna spontaneamente a Dean il suo anello, dimostrando di essere l'unico cavaliere i cui poteri non dipendono da esso e rivelandogli che lo vuole aiutare perch\u00e9 non sopporta di lavorare sotto le direttive del diavolo, che considera alla stregua di un bambino che fa i capricci nei confronti del padre.\nNella sesta stagione aiuta di nuovo Dean restituendo a Sam la sua anima, che era rimasta intrappolata nel sigillo dei quattro cavalieri, non prima per\u00f2 di avergli fatto fare le sue veci per un giorno in modo da fargli capire quanto sia pericoloso sconvolgere l'ordine naturale ritornando in vita. Riappare quindi nel primo episodio della settima stagione poco dopo che Castiel aveva assorbito le anime del Purgatorio, ottenendo un potere immenso ma che si rivela troppo da contenere: Morte lo deride, dicendogli che assomiglia solo ad un angelo \"potenziato\" anzich\u00e9 a Dio, e gli rivela che il motivo per cui stava male era perch\u00e9 aveva assorbito anche i Leviatani, le creature pi\u00f9 potenti e antiche del Purgatorio, che poco dopo infatti abbandonano il suo corpo.\nFa di nuovo la sua comparsa nel primo episodio della nona stagione: quando Sam stava per morire si offr\u00ec di accompagnarlo personalmente nell'aldil\u00e0, ma l'angelo Gadreel riesce a salvare la vita del cacciatore.\nNell'ultimo episodio della decima stagione Dean lo invoca per chiedergli di ucciderlo e liberarlo dal Marchio di Caino, ma il cavaliere gli spiega che anche se lo facesse rinascerebbe come demone non essendo in grado di spezzare quella che definisce \"la prima maledizione\"; Sam sopraggiunge e spinge il fratello a rifiutare l'offerta dell'entit\u00e0 di portarlo in un luogo dove non avrebbe potuto fare del male a nessuno e, impugnando la sua falce, il maggiore dei Winchester uccide il cavaliere.\nNella tredicesima stagione il suo posto viene preso da Billie, la mietitrice uccisa in passato da Castiel, che rivela che quando un'incarnazione della Morte muore il suo posto viene preso dal primo mietitore che perde la vita.\nNella quattordicesima stagione Billie, nelle sue nuove vesti, compare nel finale di stagione dopo che Chuck uccide Jack: Billie intercetta quest'ultimo nel Vuoto e gli dice di prepararsi, dal momento che la sua missione \u00e8 appena iniziata.\nNella quindicesima stagione Jack torna in vita e rivela che Billie ha ideato un piano per renderlo progressivamente pi\u00f9 forte fino a che non fosse in grado di uccidere Chuck: nel corso degli eventi, tuttavia, Sam scopre che in realt\u00e0 il piano di Billie \u00e8 finalizzato a farle prendere il posto di Chuck. Dean la affronta e la ferisce con la sua falce, ma solo il sacrificio di Castiel riesce a condurla nel Vuoto e a eliminare per sempre entrambi.\nGuerra.\nGuerra (Titus Welliver) compare per la prima volta nella quinta stagione sotto le mentite spoglie di un uomo di nome Roger. Anzich\u00e9 un destriero rosso, come vorrebbe la tradizione biblica, guida una Ford Mustang dello stesso colore perch\u00e9 dice di volersi tenere al passo coi tempi.\nAl suo arrivo a River Pass, in Colorado, dispiega i suoi poteri in modo che la gente del posto fosse vittima di allucinazioni che li inducessero a vedersi reciprocamente come demoni e quindi ad uccidersi l'un l'altro: il cavaliere, infatti, afferma di aver sempre agito in questo modo nel corso della storia \"limitandosi\" a spingere le persone a scatenare una guerra dopo l'altra.\nDopo essere riusciti a venire a capo della situazione grazie all'aiuto di Bobby, Rufus e le Harvelle, Sam e Dean riescono a trovare il cavaliere e ad immobilizzarlo: non sapendo come ucciderlo, Sam usa il coltello di Ruby e amputa alcune dita della mano del cavaliere tra cui quella su cui teneva il suo anello, facendolo svanire nel nulla e ponendo fine alla follia collettiva.\nCarestia.\nCarestia (James Otis) compare nella quinta stagione. Ha l'aspetto di un anziano uomo emaciato e costretto su una sedia a rotelle: i miglioramenti tecnologici in campo alimentare, infatti, lo hanno molto debilitato, tanto che Lucifero, quando decide di richiamarlo, invia in suo aiuto alcuni demoni in modo che possano procurargli delle anime di cui cibarsi. Il suo potere consiste nel portare all'estremo i desideri delle persone (amore, fame e cos\u00ec via) fino a renderli dei bisogni quasi fisici.\nQuando Castiel si rende conto di provare fame deduce che il cavaliere \u00e8 nelle vicinanze e pertanto lo affronta assieme a Dean, mentre Sam viene lasciato indietro poich\u00e9 l'influenza del cavaliere ha risvegliato la sua dipendenza dal sangue demoniaco: i due vengono tuttavia fermati dai demoni inviati da Lucifero in soccorso del cavaliere e questi schernisce il maggiore dei Winchester affermando che \u00e8 immune alla sua presenza perch\u00e9 \u00e8 \"morto dentro\". Poco dopo Sam sopraggiunge ed esorcizza i demoni al seguito del cavaliere, che li assorbe: in questo modo il minore dei Winchester ha modo di usare i suoi poteri sul cavaliere, che viene indebolito al punto di poter prendere il suo anello.\nPestilenza.\nPestilenza (Matt Frewer) compare nella quinta stagione assumendo l'identit\u00e0 di un medico impiegato in una casa di riposo, il dottor Green. La sua presenza \u00e8 sempre accompagnata da uno sciame di mosconi e la sua missione consiste nel decimare l'umanit\u00e0 spargendo per il mondo quante pi\u00f9 malattie possibile.\nGrazie alle informazioni di Crowley, Sam, Dean e Castiel riescono a localizzarlo e l'angelo, seppur debilitato, riesce ad amputargli il dito che porta l'anello; prima di svanire, tuttavia, il cavaliere li informa che ormai \u00e8 gi\u00e0 troppo tardi: i Winchester, in seguito, si rendono conto che il cavaliere si riferiva al piano di Lucifero consistente nel diffondere il terribile virus Croatoan (che provoca una idrofoba sete di sangue) usando i vaccini contro l'influenza suina, ma riescono a sventarlo. \nAngeli.\nGli angeli sono i principali abitanti del Paradiso e il primo ad essere presentato come tale \u00e8 Castiel, all'inizio della quarta stagione. Nella tredicesima stagione viene rivelato che essi sono la fonte del potere del Paradiso stesso (la loro presenza, cio\u00e8, lo alimenta e lo tiene in attivit\u00e0) e che se si dovessero estinguere l'intera struttura crollerebbe riversando tutte le anime in esso contenute sulla Terra in forma di fantasmi.\nDiversamente dalla loro classica rappresentazione gli angeli sono in primo luogo e soprattutto i soldati di Dio, sebbene solo pochissimi lo abbiano mai visto di persona, e in quanto tali si comportano sebbene provino anche sentimenti tipicamente umani. \u00c8 loro severamente proibito giacere con gli esseri umani e la nascita di un ibrido angelo-uomo, detto Nephilim, \u00e8 considerato un abominio punito con la morte.\nGli angeli devono i loro poteri alla loro Grazia: essa si presenta come una luminosa nube argentea che pu\u00f2 essere estratta praticando un taglio orizzontale subito sotto la gola; altra grande fonte di potere \u00e8 la possibilit\u00e0 di entrare in contatto con un'anima, specie quella umana.\nQuando un angelo decide o ricevere l'ordine di scendere sulla Terra gli diventa indispensabile trovare un tramite, cio\u00e8 un essere umano che lo ospiti nel suo corpo, ma al contrario dei demoni gli angeli non possono entrare forzatamente nel corpo di un uomo senza il suo consenso: il tramite, infatti, deve esplicitamente dire s\u00ec, sebbene il consenso possa essere estorto tramite inganni o altro; questa regola vale per ogni angelo, compresi quelli di livello superiore come Lucifero e Michele. Generalmente l'arrivo di un angelo \u00e8 preannunciato da eventi come sbalzi di tensione, terremoti e lampi improvvisi di luce.\nGli angeli, che nonostante tutto si considerano fratelli tra loro, comunicano tra di loro attraverso una sorte di rete telepatica, chiamata ironicamente \"radio angelica\", e si esprimono in enochiano, la loro lingua madre. Come arma prediletta usano dei particolari pugnali, detti appunto pugnali angelici, che di solito tengono nascosti nelle maniche dei vestiti e che possono uccidere anche altre creature sovrannaturali; possono essere feriti, intrappolati o allontanati anche tramite incantesimi che utilizzano il sangue umano e con il fuoco sacro, prodotto dando alle fiamme l'olio sacro di Gerusalemme. Quando un angelo muore alle sue spalle rimangono delle enormi bruciature che ricalcano le sue ali, mentre quando decide di sprigionare il massimo dei propri poteri l'ombra delle ali viene proiettata dietro di s\u00e9, gli occhi si illuminano e viene sprigionata un'intensa luce.\nIl numero degli angeli si riduce drasticamente dopo la caduta di massa provocata da Metatron alla fine dell'ottava stagione e infatti una delle principali missioni che i sopravvissuti perseguono \u00e8 quella di trovare un modo con cui ripopolare le proprie schiere.\nArcangeli.\nGli Arcangeli sono i primi quattro angeli creati da Dio e pertanto sono i pi\u00f9 antichi e potenti (Castiel li definisce \"la pi\u00f9 terribile arma a disposizione del Paradiso\" mentre Amara rivela che Dio non avrebbe mai potuto sigillarla senza di loro). I quattro si considerano fratelli e figli di Dio, ma hanno spesso dimostrato di non andare d'accordo.\nHanno tutti poteri sconfinati (Dio li definisce creazioni ancestrali impossibili da resuscitare anche per lui) e possono essere uccisi solo da un altro arcangelo tramite la Lama dell'arcangelo, un particolare pugnale angelico dalla lama spiraleggiante e dorata. Si manifestano sulla Terra solo in caso di eventi catastrofici, ma possono comparire anche per proteggere la vita di un profeta.\nMichele.\nMichele \u00e8 il primo e pi\u00f9 potente tra gli arcangeli nonch\u00e9 colui che cacci\u00f2 concretamente Lucifero dal Paradiso a seguito della sua ribellione contro Dio, nonostante lo amasse come un fratello. Secondo Gabriele ci sarebbe un parallelismo tra loro due e i Winchester: Dean sarebbe infatti \"Michele, il fratello maggiore, fedele a un padre assente\", mentre Sam \"Lucifero, il fratello minore, che si ribella ai piani del padre\".\nAppare per la prima volta nella quinta stagione quando Sam, Dean e Castiel viaggiano indietro nel tempo fino al 1978 per fermare Anna, decisa a voler uccidere i giovani John e Mary per prevenire la nascita dei due fratelli e quindi l'Apocalisse: Michele prende temporaneamente possesso di John, rimanda Uriel in Paradiso e uccide Anna; rivela quindi a Dean di non voler uccidere Lucifero tanto quanto lui non voglia uccidere Sam e che ama suo fratello ma che \u00e8 costretto a seguire gli ordini di suo Padre. L'arcangelo afferma inoltre che il libero arbitrio non esiste e che Dean accetter\u00e0 il suo compito prima o poi, per poi rimandare i due fratelli nel presente e cancellare la memoria di John e Mary.\nSuccessivamente Zaccaria costringe Dean ad accettare il suo destino, cio\u00e8 diventare il tramite dell'arcangelo, torturando Sam e Adam; Dean riesce tuttavia a ingannare e uccidere Zaccaria e a salvare Sam, mentre Adam viene rapito dagli angeli e diventa il tramite di Michele al posto del fratellastro, come confermato da Castiel. Nel finale della quinta stagione Michele appare sul campo di battaglia nel corpo di Adam per combattere contro Lucifero, nel frattempo entrato nel corpo di Sam: lo scontro viene tuttavia interrotto da Dean, Bobby e Castiel, che lo rispediscono momentaneamente in Paradiso con del fuoco sacro. Quando Sam, che ha ripreso il controllo del suo corpo, si rifiuta e si getta nella gabbia, Michele cerca di trattenerlo ma vi cade dentro a sua volta.\nNella dodicesima stagione i fratelli Winchester incappano nella sua lancia, utilizzando la quale riescono ad uccidere il Principe Infernale Ramiel.\nNella tredicesima stagione Michele appare nella dimensione alternativa (interpretato da Christian Keyes) in cui si trovano Lucifero e Mary Winchester: ai due rivela di aver gi\u00e0 ucciso il Lucifero della sua dimensione e, dopo un breve confronto, decide di usarli per i suoi scopi. Dopo la fuga dei due, Michele si trova ad affrontare la resistenza umana guidata da Bobby, Mary e Jack e, dopo aver ucciso Gabriele (giunto nel mondo apocalittico con Sam e gli altri), si allea con Lucifero per arrivare sulla Terra e dominarla: quando il diavolo assorbe la grazia di Jack, Dean si offre di diventare il suo tramite e cos\u00ec Michele riesce ad uccidere il diavolo, prendendo poi possesso del corpo del cacciatore.\nNella quattordicesima stagione l'arcangelo, ancora nel corpo di Dean, vaga per il mondo cercando esseri che possa ritenere degni di salvezza e nel contempo compie degli esperimenti sulle razze sovrannaturali per renderle pi\u00f9 forti tramite la sua grazia; successivamente abbandona, apparentemente senza motivo, il corpo del cacciatore. Dopo un breve periodo di latitanza, in cui riesce a ingrossare enormemente le sue file, viene rintracciato dai Winchester, Jack e Castiel, che lo attaccano dopo aver ottenuto la lancia della Kaia del mondo oscuro, l'unica arma che si sia dimostrata capace di ferirlo: quando sta per essere ucciso l'arcangelo rientra nel corpo di Dean e d\u00e0 ordine ai suoi sottoposti di lanciare l'attacco che trasformer\u00e0 tutti gli abitanti di Kansas City in mostri al suo servizio; successivamente Sam, Castiel e Dean riescono a imprigionarlo nella mente di quest'ultimo. In seguito allo scontro con un Gorgone, Dean viene ferito alla testa e Michele riesce a scappare: dopo aver ucciso tutti i cacciatori provenienti dal suo mondo presenti nel bunker, l'arcangelo convince Rowena a diventare il suo tramite ma Jack lo affronta e riesce ad ucciderlo e a rubargli la Grazia.\nNella quindicesima stagione il Michele dell'universo originale torna di nuovo libero quando Chuck apre le porte dell'Inferno e quindi anche quelle della Gabbia: l'arcangelo \u00e8 ancora nel corpo di Adam, con cui ha stretto un buon rapporto, e viene avvicinato dai Winchester per scoprire come intrappolare Dio come loro fecero con Amara. Michele \u00e8 tuttavia ancora profondamente legato a suo padre, ma dopo che Castiel gli rivela le sue trame l'arcangelo si convince ad aiutarli fornendo loro l'incantesimo e aprendo un portale per il Purgatorio, dove si trova uno degli ingredienti.\nNella quindicesima stagione, dopo aver inizialmente ignorato le loro preghiere, Michele - da solo nel corpo di Adam dopo la distruzione portata da Chuck - avvicina i Winchester per aiutarli contro suo padre: in questa occasione ha modo di uccidere Lucifero, ma dopo essere caduto nello stratagemma dei Winchester viene ucciso da Chuck.\nLucifero.\nLucifero (Mark Pellegrino) \u00e8 l'arcangelo caduto, scacciato dal Paradiso e segregato da suo fratello maggiore Michele in una gabbia nella parte pi\u00f9 profonda dell'Inferno quando si ribell\u00f2 a Dio, che lo considerava la sua creatura prediletta. Nonostante tutti gli angeli provino un misto di superiorit\u00e0 e gelosia nei confronti degli umani, Lucifero li ha sempre apertamente considerati come esseri corrotti e tendenti all'omicidio e, come rivelato da Ruby, proprio per dimostrarlo trasform\u00f2 personalmente l'umana Lilith nel primo demone: per questo viene descritto come il dio dei demoni nonch\u00e9 colui che ha dato loro forma e scopo (in un'occasione Azazel si riferisce a lui chiamandolo addirittura \"padre\").\nProprio gli ultimi demoni ancora fedeli ai suoi ideali all'inizio della serie architettano un piano machiavellico che si conclude con la rottura di sessantasei dei sigilli della gabbia necessari per provocare la sua liberazione e l'inizio dell'Apocalisse; data la sua natura angelica Lucifero necessita per\u00f2 di un tramite umano e lo trova in Nick, un uomo a cui sono stati strappati via moglie e figlio da una recente tragedia. Dopo un'iniziale pressione psicologica Lucifero gli si presenta in sogno con le sembianze della moglie, rivelando comunque la sua vera identit\u00e0, e lo convince di essere stato punito solo per aver amato troppo Dio e gli promette di vendicare la sua famiglia. Successivamente Lucifero rivela a Sam che egli \u00e8 il suo vero tramite e infatti il corpo di Nick, essendo un contenitore solo temporaneo, \u00e8 incapace di reggere il suo potere e sta iniziando a decomporsi; lo stesso Lucifero mette poi in atto un rituale per invocare il cavaliere Morte e sopravvive ad un piano elaborato da Dean, Castiel e le Harvelle rivelandosi una delle cinque \"cose\" in tutto il creato a non subire gli effetti della leggendaria Colt.\nNella quinta stagione si reca all'incontro tra dei pagani dove sono tenuti in ostaggio i Winchester e inizia a ucciderli uno per uno, considerandoli peggiori persino degli umani, ma suo fratello Gabriele apparentemente si sacrifica per salvare i due fratelli e la dea Kal\u00ec, sua vecchia fiamma. Una volta entrati in possesso dei quattro anelli dei Cavalieri dell'Apocalisse, che Gabriele ha rivelato essere le chiavi per richiudere la gabbia che conteneva Lucifero, Dean e Sam si recano a Detroit dove li sta aspettando: Sam accetta di diventare il suo tramite sperando di riuscire a prendere controllo del suo corpo e rimetterlo nella gabbia, ma il piano fallisce e Lucifero si incontra con il fratello Michele (che usa come tramite Adam). Grazie poi ad una breve epifania Sam riesce a riprendere temporaneamente il controllo e quando Dean apre la gabbia si lascia cadere all'interno, trascinando con s\u00e9 anche Michele.\nNel finale della decima stagione si scopre che in principio Lucifero era di animo buono, sebbene avesse sempre guardato in modo ostile l'umanit\u00e0 (rea di averlo privato dell'amore incondizionato di Dio), e che aiut\u00f2 suo padre a sigillare l'Oscurit\u00e0, ossia sua sorella Amara, creando quello che verr\u00e0 poi denominato il Marchio di Caino: questo render\u00e0 sempre pi\u00f9 forti le sue pulsioni e ci\u00f2 lo porter\u00e0 a ribellarsi contro Dio, che lo punir\u00e0 con il bando dal Paradiso nonostante egli stesso fosse la causa di tutto. Successivamente si verificheranno gli eventi biblici della cacciata di Adamo ed Eva dall'Eden a causa del Serpente e il primo omicidio della storia, quello di Caino ai danni del fratello Abele, entrambi frutto della volont\u00e0 di Lucifero di vendicarsi nei confronti di Dio distruggendo i suoi \"giocattoli\" preferiti. Lucifero creer\u00e0 poi l'armata dei demoni trasformando nell'ordine Lilith, i Principi Infernali (Azazel, Dagon, Ramiel e Asmodeus), i Cavalieri Infernali e cos\u00ec via.\nQuando Dean si libera del Marchio e l'Oscurit\u00e0 viene liberata, Castiel fa uscire Lucifero della gabbia permettendogli di prendere possesso del suo tramite, essendo l'unico a sapere come sconfiggerla, e in questo stato avr\u00e0 modo di confrontarsi con Dio e di riappacificarsi con lui. Sar\u00e0 proprio Amara a strappare via Lucifero dal corpo di Castiel, che torner\u00e0 ad avere il controllo di s\u00e9.\nNella dodicesima stagione Lucifero, dopo aver preso possesso di diversi tramiti, entra nel corpo del musicista Vince Vincente, il quale poi morir\u00e0 in quanto il suo corpo non sar\u00e0 pi\u00f9 capace di reggere il potere dell'arcangelo. Successivamente prender\u00e0 possesso del corpo del presidente degli Stati Uniti Jefferson Rooney e ne approfitter\u00e0 per generare un figlio con l'assistente di questi, Kelly Kline; durante l'incantesimo per rimetterlo nella gabbia organizzato da Rowena e i Winchester, Crowley interviene e lo costringe a rientrare nel suo vecchio tramite, Nick, modificato in modo da essere sottoposto al controllo del re degli Inferi. Dopo essersi liberato e aver ucciso Crowley e Castiel, Lucifero viene sigillato in una dimensione alternativa, aperta dai poteri di suo figlio Jack, da Mary Winchester.\nNella tredicesima stagione Lucifero, dopo aver vagato nella dimensione alternativa, viene catturato da Michele: questi estrae parte della sua grazia per compiere un incantesimo con cui aprire un nuovo varco, ma Lucifero riesce a sfruttarlo e a tornare sulla Terra. Il diavolo, intenzionato a ritrovare al pi\u00f9 presto suo figlio, riesce a convincere Castiel a collaborare, ma i due vengono catturati e imprigionati da Asmodeus. Successivamente i due riescono a scappare e il diavolo, trovandosi molto debilitato, comincia a cacciare gli angeli per nutrirsi della loro Grazia: giunge quindi da Anael, un angelo che ha assunto l'identit\u00e0 della guaritrice Sorella Jo, e i due cominciano a collaborare, convincendo poi gli angeli sopravvissuti a nominarlo re del Paradiso poich\u00e9 dice di essere l'unico in grado di ripopolare le schiere angeliche. Successivamente si dimostrer\u00e0 inadatto al suo nuovo ruolo e, dopo averle confessato che in realt\u00e0 non ha il potere di creare nuovi angeli, Anael lo lascer\u00e0. Dopo aver abbandonato il Paradiso Lucifero verr\u00e0 catturato da Gabriele e Rowena per essere usato come fonte di Grazia con cui tenere aperto il portale per il mondo apocalittico: dopo aver attaccato la strega, questa lo scaglia dentro il portale e poco dopo il diavolo riporta in vita Sam, ucciso da un covo di vampiri, per essere condotto alla roccaforte dei ribelli e finalmente conoscere Jack. Lucifero e suo figlio avranno quindi modo di iniziare a conoscersi ma dopo l'arrivo di Michele Lucifero rimane indietro per combatterlo: Sam, approfittando della sua debolezza, gli impedisce di attraversare il portale e pertanto Lucifero si accorda con Michele per perseguire insieme i propri obbiettivi. Giunti sulla Terra Lucifero tenta di riallacciare i rapporti con Jack, ma dopo che questi lo allontana definitivamente a causa delle sue menzogne ne assorbe la grazia e rapisce lui e Sam: Dean, dopo essere diventato il tramite di Michele, lo attacca e riesce infine ad ucciderlo trafiggendolo con la Lama dell'arcangelo.\nNella quattordicesima stagione si scopre che Nick \u00e8 sopravvissuto ma il diavolo continua a tormentarne gli incubi e la psiche, tanto che l'uomo, tentando di scoprire chi ha ucciso la sua famiglia, massacra il suo ex vicino di casa (che aveva ritrattato la sua deposizione sui fatti determinando la chiusura del caso) nello stesso modo in cui il killer uccise sua moglie e suo figlio; dopo aver ucciso il responsabile della tragedia, un poliziotto che era stato posseduto da un demone, Nick prega Lucifero di riprendere possesso del suo corpo cos\u00ec da smettere di soffrire e l'appello sembra risvegliare lo spirito dell'arcangelo dal Nulla cosmico. Successivamente Nick, dopo aver rivelato al fantasma di sua moglie che ormai l'unica cosa che conta per lui \u00e8 tornare ad essere il tramite dell'arcangelo, riesce a entrare in contatto con quest'ultimo grazie al profeta Donatello e mette quindi in atto un piano per riportare indietro il diavolo: lo stratagemma viene tuttavia fermato dai Winchester, Mary e Jack, che alla fine lo uccide.\nNella quindicesima stagione viene riportato in vita da suo padre per trovare il modo per leggere il libro della Morte su di lui: Lucifero riesce nel suo intento ingannando i Winchester, ma poco prima di completare la sua missione viene ucciso da Michele.\nSecondo il creatore della serie Kripke, Lucifero sar\u00e0 \"quasi gentile e cordiale\" come omaggio al \"Paradiso perduto\" di John Milton: Kripke spieg\u00f2 infatti che \"egli fu sostanzialmente tradito, quindi in un certo senso pu\u00f2 suggerire empatia. Se possiamo rendere gli angeli come degli stronzi, allora possiamo fare di Lucifero una persona cordiale\". Successivamente Kripke lo descrisse come un \"Diavolo in grado di dubitare\", che \"prova affetto per Dio e gli Angeli\" e che \"parla affettuosamente e gentilmente non mentendo mai\".\nRaffaele.\nRaffaele (Demore Barnes, Lanette Ware) \u00e8 il terzo arcangelo. Dotato di una mentalit\u00e0 simile a quella di Michele, nel corso della ribellione di Lucifero si schier\u00f2 dalla parte di Dio ma in seguito smise di credere in lui e nella sua missione, pur mantenendo una forte ambizione.\nNella quarta stagione Dean si reca da Castiel in cerca di aiuto contro Lilith e l'angelo gli rivela che se un profeta si trova in pericolo un arcangelo giunger\u00e0 in suo soccorso: con uno stratagemma Dean riesce a invocarlo e la sua presenza causa la fuga del demone. Successivamente uccide Castiel, reo di aver portato alla morte Zaccaria e di non aver impedito a Dean di soccorrere suo fratello.\nNella quinta stagione prende possesso di un essere umano e rivela a Castiel che Dio, pur avendolo resuscitato, \u00e8 ancora disperso; in seguito l'angelo e Dean lo abbandonano mentre \u00e8 intrappolato in un cerchio di fuoco sacro.\nNella sesta stagione diviene il nuovo governante del Paradiso, essendo il pi\u00f9 potente tra gli angeli rimasti, e quindi rivela a Castiel che intende liberare Michele e Lucifero dalla gabbia per far ricominciare l'Apocalisse, che ritiene inevitabile: Castiel tuttavia rifiuta il piano e di sottomettersi a lui e i due si porranno quindi a capo delle fazioni contrapposte nella violenta guerra civile angelica che scoppier\u00e0 di l\u00ec a breve.\nDopo essere stato costretto a cambiare tramite a causa di uno scontro con Baltazar, l'arcangelo scopre il piano di Castiel per vincere la guerra, consistente nell'ottenere il potere delle anime del Purgatorio, e quindi si allea con Crowley per impadronirsi di tali anime prima di lui: Castiel, tuttavia, riesce ad anticipare entrambi e, forte dei suoi nuovi poteri, riesce a confinare Raffaele nel suo tramite e a disintegrare quest'ultimo uccidendolo.\nGabriele.\nGabriele (Richard Speight Jr.) \u00e8 il pi\u00f9 giovane degli arcangeli. Stanco di assistere alle continue lotte di potere tra i suoi fratelli si trasfer\u00ec sulla Terra assumendo le false spoglie del Trickster, una divinit\u00e0 pagana ingannatrice, e si dette alla bella vita. Dotato di un carattere ironico e amante della mondanit\u00e0, Gabriele maturer\u00e0 molto grazie al contatto con i Winchester arrivando a capire che gli esseri umani, pur con tutti i loro difetti, meritano amore e rispetto da parte della sua razza.\nAppare per la prima volta nella seconda stagione, in cui d\u00e0 vita a una serie di leggende urbane su cui Sam e Dean iniziano a investigare: i due lo scoprono e apparentemente lo sconfiggono con l'aiuto di Bobby, ma Gabriele riesce a ingannarli fingendo la propria morte grazie a un ologramma.\nNella terza stagione, intrappola Sam in un loop in cui Dean continua a morire; dopo parecchi mesi in cui la morte del maggiore dei Winchester sembra definitiva, \u00e8 lo stesso Gabriele che si reca da Sam e gli spiega di avergli voluto far capire che continuare a sacrificarsi l'uno per l'altro non li porter\u00e0 che a soffrire. Nonostante i due rispondano che comunque andr\u00e0 a finire combatteranno sempre insieme, Gabriele libera i Winchester e il tempo torna a scorrere normalmente.\nNella quinta stagione intrappola i Winchester in un mondo fatto di programmi televisivi, ma grazie all'aiuto di Castiel i due riescono a confinarlo in un cerchio di fuoco sacro: Gabriele rivela quindi la sua vera identit\u00e0 e spiega che il suo scopo \u00e8 far s\u00ec che diventino i tramiti dei suoi fratelli e che combattano tra di loro in modo che l'Apocalisse possa finire; i Winchester tuttavia si rifiutano e Dean lo accusa di avere paura di affrontare la sua famiglia. Successivamente partecipa all'incontro tra gli dei pagani nei panni della divinit\u00e0 nordica Loki per salvare Sam e Dean, tenuti prigionieri: i due lo ricattano minacciando di rivelare la sua identit\u00e0 e Gabriele decide quindi di far scappare anche tutti gli altri umani tenuti in ostaggio. La dea Kal\u00ec, sua vecchia fiamma, gli dice di sapere da tempo quale sia la sua vera natura e lo trafigge con la sua spada, ma anche in questo caso Gabriele riesce a fingere la propria morte e a scappare. L'arcangelo \u00e8 quindi costretto a farsi avanti con l'arrivo di suo fratello Lucifero, che \u00e8 stato informato della posizione dei Winchester da Mercurio: i due fratelli si scontrano e Gabriele viene apparentemente ucciso consentendo per\u00f2 la fuga a Sam, Dean e Kal\u00ec; prima di ci\u00f2, tuttavia, Gabriele consegna a Dean un video in cui spiega come fermare Lucifero: la gabbia in cui era imprigionato pu\u00f2 essere riaperta utilizzando gli anelli dei quattro Cavalieri dell'Apocalisse.\nL'arcangelo appare di nuovo nella nona stagione cercando di convincere Castiel a prendere il controllo degli angeli che vogliono ribellarsi a Metatron; Castiel si rende tuttavia conto che il tempo passato con lui \u00e8 un'illusione e lo pugnala: il coltello non lascia alcun segno visibile e cos\u00ec l'angelo scopre che il tutto era frutto di un'allucinazione creata da Metatron per intrappolarlo.\nNella tredicesima stagione Asmodeus rivela a Ketch di tenere Gabriele imprigionato nelle segrete dell'Inferno e che intende usarlo per uccidere Lucifero, poich\u00e9 solo un arcangelo pu\u00f2 ucciderne un altro tramite la Lama dell'arcangelo. Successivamente l'inglese riesce a liberarlo e a portarlo al bunker dei Winchester: con molta fatica Sam e Castiel riescono a farlo rinsavire e Gabriele riuscir\u00e0 a uccidere Asmodeus; subito dopo, tuttavia, si rifiuta di collaborare in vista dell'imminente arrivo di Michele e se ne va. Dopo aver trovato vendetta contro il vero Loki e i suoi figli, rei di averlo venduto al Principe infernale, Gabriele decide di unirsi ai Winchester nella loro missione: dopo aver reclutato a malincuore anche Lucifero, il gruppo si reca nella dimensione apocalittica e Gabriele si sacrifica per permettere ai due fratelli di tornare a casa trattenendo brevemente Michele, che lo uccide.\nNonostante sia stato l'esordio di Castiel a far entrare nella serie il tema della mitologia cristiana, in realt\u00e0 \u00e8 stato Gabriele il primo vero angelo a comparire in \"Supernatural\" anche se con la falsa identit\u00e0 del Trickster.\nUriel.\nUriel (Robert Wisdom e Matt Ward) \u00e8 il collega di Castiel, definito da quest'ultimo uno specialista.\nAppare per la prima volta nella quarta stagione per prevenire che venga rotto uno dei sessantasei sigilli della gabbia di Lucifero. \u00c8 molto pi\u00f9 aggressivo di Castiel e spesso discutono riguardo ai loro ordini; inoltre non nasconde il suo disprezzo per gli umani, chiamandoli \"scimmie glabre\" e \"scimmie vestite\".\nPoco dopo il suo arrivo sulla Terra ruba la Grazia di Anna Milton per evitare che questa riesca a riacquistare la sua precedente forma angelica, ma questa riesce infine a riprendersela e a tornare un angelo.\nSuccessivamente viene rivelato che Uriel sta da tempo tradendo e uccidendo gli angeli, appoggiando la causa di Lucifero con cui condivide l'odio per la razza umana. Quando Castiel si rifiuta di unirsi a lui, Anna lo salva da Uriel uccidendolo.\nNella quinta stagione, quando Anna torna nel 1978 per uccidere i genitori di Sam e Dean prima che questi nascano, l'angelo recluta l'Uriel del passato per aiutarla: il piano tuttavia fallisce e Uriel viene rimandato in Paradiso dall'intervento dell'arcangelo Michele.\nZaccaria.\nZaccaria (Kurt Fuller) \u00e8 il superiore di Castiel. Sembra comprendere l'umanit\u00e0 meglio dei suoi superiori, ma considera comunque gli uomini come esseri infimi.\nQuando Dean dice a Castiel di non ritenersi all'altezza del suo compito, Zaccaria manda i fratelli in una realt\u00e0 alternativa dove non hanno alcun ricordo del loro passato da cacciatori e conducono vite separate completamente diverse da quelle precedenti. In questa occasione, pur non conoscendosi, Sam e Dean si incontrano e assieme liberano il palazzo dove lavorano da un fantasma. Zaccaria fa quindi tornare loro la memoria e si presenta a Dean, che capisce quanto sia importante il suo ruolo.\nNella quarta stagione Zaccaria contatta Chuck dopo che quest'ultimo ha avuto una profezia riguardante i Winchester per ammonirlo di non avvertire i fratelli; poco prima che Lilith rompa l'ultimo sigillo, Castiel e Zaccaria imprigionano Dean in una stanza onirica da cui non \u00e8 possibile uscire per proteggerlo e impedirgli di fermare suo fratello dall'uccidere il demone. Zaccaria infine ammette che gli angeli vogliono che Lucifero sia liberato, in modo da poterlo uccidere e portare il Paradiso in Terra.\nQuando Lucifero viene liberato, Zaccaria tenta di convincere Dean a diventare il tramite dell'arcangelo Michele torturando sia lui che Sam; rimane poi terrorizzato dal ritorno di Castiel, che credeva ucciso da Raffaele, e fugge.\nTorna poi nella quinta stagione, quando porta Dean avanti nel tempo di cinque anni in un mondo devastato dall'Apocalisse dove Sam \u00e8 diventato Lucifero e Dean non ha colto l'occasione di salvarlo diventando il tramite di Michele. Tenta poi nuovamente di fargli cambiare idea, ma Dean rifiuta e anzi decide di tornare a vegliare sul fratello in modo che non faccia la scelta sbagliata.\nQuando poi i due fratelli muoiono e vanno in Paradiso Zaccaria, che vuole rimandarli sulla Terra per compiere il loro destino, li insegue; i due fanno in tempo a scappare e a parlare con un angelo di nome Joshua, che li salva dalle torture di Zaccaria.\nIn un ultimo tentativo di compiere la sua missione Zaccaria resuscita Adam, fratellastro di Sam e Dean, e gli promette di farlo ricongiungere con la madre in Paradiso se accetter\u00e0 di diventare il tramite di Michele. Adam in realt\u00e0 \u00e8 solo un'esca per l'unico vero tramite, Dean, il quale decide di salvare il fratello offrendosi al posto suo. Quando l'angelo ha gi\u00e0 iniziato a evocare l'arcangelo, Dean gli dice di avere una condizione: che Zaccaria muoia per mano di Michele. Quest'ultimo quindi attacca Dean, che lo uccide con una spada angelica.\nRitorna brevemente nella quattordicesima stagione quando Dean e Sam causano involontariamente un paradosso temporale nel tentativo di liberare il primo da Michele e che invece riporta in vita il padre John.\nAnna Milton.\nAnna Milton (Julie McNiven) \u00e8 un angelo caduto e rinato sulla Terra. Ha acquistato l'abilit\u00e0 di ascoltare le conversazioni degli angeli dopo la resurrezione di Dean e, a causa di queste voci, fu involontariamente internata in un istituto psichiatrico con la diagnosi di schizofrenia. I demoni, vedendo in lei la possibilit\u00e0 di spiare gli angeli, tentano di rapirla, ma Sam e Dean, avvertiti da Ruby, riescono a salvarla. Castiel e Uriel, tuttavia, sono convinti che l'unica soluzione sia ucciderla, ma quando la attaccano Anna pronuncia un sortilegio che li fa scomparire. La ragazza sostiene di non sapere come abbia fatto e i fratelli decidono di sottoporla a ipnosi da parte della sensitiva Pamela Barnes. Anna riesce improvvisamente a ricordare chi sia veramente, ovvero un angelo che ha deciso di vivere sulla Terra tra gli uomini. Dopo la caduta era rinata da genitori umani e la sua natura angelica aveva represso i ricordi della vita passata.\nCon l'aiuto dei Winchester e Ruby tenta di ritrovare la sua Grazia, da cui si \u00e8 separata cadendo sulla Terra, ma questa \u00e8 stata gi\u00e0 rubata da Uriel; successivamente incoraggia Dean a perdonarsi per le sue azioni mentre si trovava all'Inferno e i due trascorrono una notte insieme nell'Impala. La mattina dopo Dean rivela la loro posizione agli angeli e Ruby fa la stessa cosa con i demoni, sperando di poter far scontrare tra di loro Inferno e Paradiso. Nella confusione dello scontro, Anna riesce a recuperare la sua Grazia da Uriel e scompare dalla stanza emettendo un lampo di luce.\nSuccessivamente ricomparir\u00e0 nella sua forma umana, che usa come tramite, e cerca di convincere Castiel a non obbligare Dean a torturare Alastair, ma l'angelo insiste dicendo che si tratta del volere divino. Quando Castiel inizia a dubitare della sua fede, la chiama per chiederle consigli e lei gli dice che dovrebbe iniziare a pensare con la propria testa. Infine, quando Castiel scopre il tradimento di Uriel, Anna compare ancora una volta e uccide l'angelo ribelle, che stava cercando di pugnalare Castiel. Successivamente informa i Winchester che Castiel \u00e8 stato ricondotto in Paradiso per un raduno biblico.\nQuando Anna affronta Castiel per parlargli delle sue azioni, Castiel la fa portare via da due angeli in quanto ricercata; un anno dopo Anna fugge dal Paradiso per uccidere i giovani John e Mary Winchester nel 1978 in modo da prevenire la nascita di Sam e Dean e quindi l'Apocalisse. A questo scopo parla con l'Uriel del passato per farsi aiutare in tale compito. Viene infine uccisa dall'arcangelo Michele non prima per\u00f2 di aver espresso rammarico per ci\u00f2 che ha tentato di fare, dal momento che non nutre nessun rancore verso i Winchester ma era semplicemente disperata per impedire l'Apocalisse.\nBalthazar.\nBalthazar (Sebastian Roch\u00e9) \u00e8 un angelo che ha combattuto insieme a Castiel nell'ultima guerra in Paradiso; al termine di essa inscen\u00f2 la propria morte e si stabil\u00ec sulla Terra, portando con s\u00e9 una serie di armi da lui rubate e godendosi una vita perlopi\u00f9 edonistica.\nNella sesta stagione i Winchester scoprono che tre poliziotti corrotti sono stati uccisi con il bastone di Mos\u00e8 e che Balthazar aveva venduto l'arma all'assassino in cambio della sua anima. Durante un conflitto con Raffaele, Balthazar distrugge il suo tramite con del Sale di Lot. Dean lo imprigiona in un anello di olio sacro, ma Castiel lo libera poich\u00e9 deve la sua vita all'angelo. Sam evoca poi l'angelo con un rituale enochiano per chiedergli se sia possibile separare un'anima dal suo corpo: Balthazar, che trova utile che Sam abbia un debito nei suoi confronti, lo informa sull'incantesimo e su che cosa comporterebbe; tra le altre cose \u00e8 necessario che venga sparso il sangue del proprio padre ma, dal momento che John \u00e8 morto da tempo, la scelta cade su Bobby.\nSuccessivamente Balthazar trasporta Sam e Dean in un universo alternativo per salvarli da un killer del Paradiso di nome Virgil; l'angelo d\u00e0 loro una chiave, sostenendo che questa apra il luogo dove ha nascosto le armi angeliche da lui rubate. In seguito viene rivelato che tutta la vicenda era stata orchestrata da Castiel e Balthazar stesso come diversivo per spostare le armi in un luogo pi\u00f9 sicuro.\nIn un'altra occasione torna indietro nel tempo per evitare l'affondamento del Titanic: le sue azioni provocano un'alterazione della linea temporale creando un nuovo universo in cui i Winchester guidano una Mustang e Jo ed Ellen sono ancora vive. Quando lo scompiglio porta una delle Parche a uccidere i discendenti dei passeggeri che sarebbero dovuti morire nel 1912, Castiel ordina all'angelo di tornare indietro nel tempo e correggere gli eventi.\nNell'ultimo episodio della stagione decide di schierarsi con i Winchester contro l'amico Castiel, ma viene scoperto e ucciso da quest'ultimo.\nRachel.\nRachel (Sonya Salomaa) \u00e8 un angelo che combatte al fianco di Castiel nella guerra contro Raffaele.\nDecide di schierarsi al fianco di Castiel, diventando uno dei suoi luogotenenti, dopo aver ascoltato le parole di quest'ultimo sul valore della libert\u00e0. Successivamente scopre che Castiel lavora sottobanco con il re dei demoni, Crowley e quindi decide di abbandonarlo, avendo capito che sta facendo uno sbaglio, e lo affronta ma Castiel la uccide.\nSamandriel.\nSamandriel (Tyler Johnston) \u00e8 un angelo che i fratelli Winchester conoscono in una casa d'aste del soprannaturale. Prova una grande ammirazione per Castiel. Crowley lo tortura per farsi dare delle informazioni sul Verbo di Dio, scoprendo che esiste una tavola per confinare gli angeli in Paradiso. Castiel, Dean e Sam lo salvano, ma Naomi manipola la mente di Castiel per fargli uccidere Samandriel, dato che ha rivelato delle informazioni troppo importanti.\nMetatron.\nMetatron (Curtis Armstrong), chiamato \"lo scriba di Dio\", \u00e8 l'angelo che ha scritto i tre Verbi sotto dettatura di Dio stesso e successivamente scomparve. Gli arcangeli volevano dominare l'universo tramite le tavolette e dato che Metatron era l'unico che poteva tradurle cap\u00ec che prima o poi l'avrebbero sfruttato, quindi decise di nascondersi scappando dal Paradiso.\nViene rintracciato da Sam e Dean tramite dei nativi del Colorado e viene informato della carcerazione di Michele e Lucifero e la morte di Raffaele e Gabriele. Inizialmente riluttante ad aiutare i Winchester, alla fine si convince e salva Kevin informando inoltre Sam dell'ultima prova per chiudere l'Inferno: salvare un demone. Successivamente convince Castiel a intraprendere le prove per chiudere il Paradiso con gli angeli al suo interno. La prima prova \u00e8 l'uccisione di un Nephilim e la seconda \u00e8 prendere l'arco di Cupido. Mentre Castiel sta svolgendo quest'ultima, Metatron viene catturato dagli uomini di Naomi, colei che comanda le schiere angeliche. Quest'ultima lo tortura per scoprire l'ultima prova ma nel farlo viene a conoscenza del vero piano dello scriba e corre a informare Castiel e Dean: convinto che gli angeli abbiano rovinato il Paradiso, vuole punirli e quello che ha fatto svolgere a Castiel non sono prove ma ingredienti per l'incantesimo che vuole svolgere ovvero esiliare gli angeli sulla Terra come fece Dio con Lucifero.\nOrmai allo scoperto, Metatron uccide Naomi e cattura Castiel rubandogli la Grazia, l'ultimo ingrediente per il suo incantesimo. Fatto ci\u00f2 rispedisce l'ex angelo sulla Terra, non prima di avergli augurato una vita felice sulla Terra da umano raccomandandogli di andare a trovarlo una volta morto. Fatto questo conclude il suo incantesimo esiliando gli angeli e prendendo il controllo del Paradiso.\nScender\u00e0 poi sulla Terra entrando in contatto con Gaadrel, l'angelo che possiede Sam, proponendogli di ricostruire il Paradiso con pochi angeli selezionati. Gadreel accetta e Metatron gli affida come obbiettivo l'uccisione di Kevin Tran. Metatron non vuole solo limitarsi a conquistare il Paradiso ma vuole sottomettere l'intera umanit\u00e0: per questo, alla fine, Gaadrel decide di schierarsi dalla parte di Castiel e lo aiuta a combattere il nemico. Quando Castiel fa capire agli altri angeli che in realt\u00e0 Metatron \u00e8 solo un despota, li convince a passare dalla sua parte fermandolo: l'angelo viene quindi rinchiuso in una prigione angelica.\nVerr\u00e0 liberato in pi\u00f9 di un'occasione ma Castiel lo priver\u00e0 della grazia trasformandolo in un umano. Verso le ultime puntate dell'undicesima stagione viene richiamato da Chuck Shurley e scopre che lo scrittore non \u00e8 altri che Dio in persona. Metatron apprende che Dio lo ha scelto come suo scriba solo perch\u00e9 si trovava pi\u00f9 vicino alla sua porta e poi scopre che il Signore non ha intenzione di salvare gli umani dall'Oscurit\u00e0, colpevoli di aver portato distruzione nella natura che Lui ha creato. Metatron si dimostra pentito delle sue azioni passate e convincer\u00e0 Dio a dare una seconda possibilit\u00e0 alla Terra e a combattere l'Oscurit\u00e0. Verr\u00e0 ucciso dall'Oscurit\u00e0 mentre tentava di rallentarla per far fuggire Lucifero e i fratelli Winchester.\nNaomi.\nNaomi (Amanda Tapping) \u00e8 l'angelo che prende il comando del Paradiso dopo la scomparsa di Raffaele e Castiel. Liberer\u00e0 quest'ultimo dal Purgatorio e lo costringer\u00e0 a seguire i suoi ordini. Successivamente prover\u00e0 a obbligare Castiel a consegnarle la tavoletta e ad uccidere Dean, ma l'angelo si libera dal controllo mentale e fugge, portando con s\u00e9 met\u00e0 della tavoletta che sar\u00e0 poi rubata da Crowley. Usa un tavolo operatorio per torturare, obbligare e modificare la memoria degli angeli, come aveva fatto con Castiel. I suoi uomini cattureranno Metatron e torturandolo scopre il suo vero piano; quando lo capir\u00e0 raggiunger\u00e0 e informer\u00e0 Dean e Castiel. Quest'ultimo decider\u00e0 di andare in Paradiso per confrontarsi con Metatron e Naomi, ma quando arriva scopre che questa \u00e8 gi\u00e0 stata uccisa. In seguito ricomparir\u00e0 nella tredicesima stagione rivelando a Castiel di aver solo simulato la sua morte e di essere alla disperata ricerca di un modo per ripopolare le schiere angeliche onde evitare il crollo del Paradiso.\nNaomi sembra essere stata l'unico angelo ad aver avuto rapporti intimi con un demone poich\u00e9, a quanto ha fatto intendere Crowley, secoli prima in Mesopotamia i due sono stati amanti, sebbene poi siano tornati ad odiarsi.\nGadreel.\nGadreel (Tahmoh Penikett) \u00e8 l'angelo che in passato era il guardiano del Giardino del Paradiso e che successivamente \u00e8 stato rinchiuso nelle segrete del Paradiso per aver lasciato entrare il Serpente tentatore. Successivamente \u00e8 caduto sulla Terra dopo l'incantesimo di Metatron.\nDopo aver ascoltato la richiesta di aiuto di Dean per il fratello Sam, in coma dopo aver affrontato le tre prove della tavoletta dei demoni, va da lui e lo salva da un altro angelo, arrivato l\u00ec per ucciderlo. Viene interrogato da Dean e si finge Ezechiele, uno dei pochi angeli ancora fedeli a Castiel e deciso ad aiutare i Winchester. Si accorge per\u00f2 di essere troppo debole per curare Sam a causa della Caduta e propone a Dean un altro metodo: possedere il fratello per curarlo dall'interno. Viene cos\u00ec aiutato da Dean a possedere il fratello. Una volta nel corpo di Sam gli cancella i ricordi della possessione e ammonisce Dean nell'informare il fratello di quanto sta avvenendo in quanto potrebbe non accettarlo e respingerlo e in quel caso lui non potrebbe resistergli ma cos\u00ec Sam morir\u00e0. Decider\u00e0 comunque di mettersi in stand-by per non influire nella vita di Sam.\nNonostante tutto si manifester\u00e0 per aiutare Dean e Sam contro i demoni di Abbadon, rivelare informazioni su Bartolomeo e Castiel e resuscitare Charlie e lo stesso Castiel, ucciso da un mietitore. Successivamente dir\u00e0 a Dean di non voler stare nello stesso bunker con Castiel in quanto potrebbe attirare altri angeli, minacciando di lasciare il corpo di Sam se l'ex angelo non se ne andr\u00e0, cosa che avrebbe portato alla morte del pi\u00f9 giovane dei Winchester.\nSuccessivamente viene contattato da Metatron, che rivela di essere a conoscenza della sua vera identit\u00e0 e gli propone di ricostruire il Paradiso insieme con pochi angeli selezionati. Come prova di fedelt\u00e0 lo scriba di Dio gli chieder\u00e0 di uccidere Kevin Tran, cosa che l'angelo far\u00e0 dopo aver ingannato Dean. Diventer\u00e0 quindi il secondo di Metatron uccidendo chi gli indica lo scriba, tra cui il suo torturatore e il suo migliore amico. Verr\u00e0 catturato poi da Dean e Castiel che, con l'aiuto di Crowley, sveglieranno Sam permettendogli di respingerlo, obbligandolo a tornare al suo vecchio tramite.\nIn seguito, capendo che Metatron in realt\u00e0 \u00e8 solo un individuo borioso e crudele, decide di schierarsi dalla parte di Castiel. I due vanno insieme in Paradiso per affrontarlo ma vengono rinchiusi nelle prigioni angeliche; Gadreel, usando un simbolo mistico, si fa esplodere distruggendo le celle in cui erano rinchiusi lui e Castiel e permettendo a quest'ultimo di sconfiggere Metatron: il suo obbiettivo, infatti, era quello di recuperare un po' di onore e non essere pi\u00f9 ricordato come colui che fece entrare il Serpente nell'Eden.\nHael.\nHael (Grace Phipps) \u00e8 il primo angelo caduto a essere trovata da Castiel. Afferma di non essere in collera con lui ma di essere confusa e di non sapere che cosa fare della sua vita. Castiel le consiglia di fare quello che vuole e si propone di passare un periodo con lei. Quando per\u00f2 l'ex angelo afferma di volerla abbandonare per aiutare i Winchester, Hael diventa violenta e lo rapisce. Castiel causa un incidente con la macchina e danneggia il tramite di Hael e quest'ultima, ancora debole per la Caduta, non ha le forze per curarsi. Allora lo minaccia d'informare gli altri angeli della sua loro posizione ma, prima che possa riuscirci, Castiel la uccide.\nBartolomeo.\nBartolomeo (Adam Harrington) \u00e8 il braccio destro di Naomi, che dopo la sua morte si \u00e8 messo a capo di una fazione estremista di angeli caduti sulla Terra. I suoi obbiettivi principali sono trovare Castiel, che considera responsabile della caduta degli angeli, e trovare dei tramiti per tutti gli angeli caduti, cosa che fa con l'aiuto di un predicatore. Cerca di convincere inutilmente Castiel a passare dalla sua parte, ma quest'ultimo rifiuta: Bartolomeo lo aggredisce e Castiel lo uccide.\nMalachia.\nMalachia (Stephen Taylor) \u00e8 un angelo anarchico che dopo la caduta degli angeli sulla Terra si \u00e8 messo a capo di una fazione che si oppone a quella di Bartolomeo. Viene rivelato successivamente che Malachia \u00e8 stato ucciso da Gadreel.\nHannah.\nHannah (Erica Carroll e Lee Majdoub) \u00e8 un angelo che combatte al fianco di Castiel nella lotta contro Metatron. In un primo momento decide di seguirlo, ma poi la sua fede in Castiel vacilla e ci\u00f2 la porta a schierarsi dalla parte di Metatron. Quando Gadreel sacrifica la sua vita per aiutare Castiel, Hannah ne rimane sbalordita e decide di ricongiungersi con Castiel per fermare Metatron. Quando Hannah, Castiel e gli altri angeli sconfiggono Metatron, Castiel li convince a risparmiarlo e a spedirlo in una prigione angelica: Hannah ne rimane colpita e afferma che Castiel sarebbe un grande leader per gli angeli, nonostante lui rifiuti l'offerta. Lei e Castiel diventano buoni amici, tra l'altro \u00e8 stato inteso che lei provi un sentimento nei suoi riguardi. Lei e Castiel cercheranno di riportare in Paradiso gli angeli che sono finiti sulla Terra a causa di Metatron, ma poi Hannah decide di lasciar perdere la missione e abbandona il suo tramite, Caroline, capendo che per colpa dell'angelo la vita matrimoniale della donna stava cadendo a pezzi. Hannah trova poi un nuovo tramite maschile. Muore nell'undicesima stagione per mano dell'angelo Efram.\nAdina.\nAdina (Jud Tylor) \u00e8 un angelo ribelle. Dopo la caduta ad opera di Metatron, decide di rimanere nel mondo degli umani amando la libert\u00e0 che da esso deriva. Hannah e Castiel vanno a cercarla dopo che lei e il suo compagno, l'Angelo Pescatore, si sono macchiati dell'omicidio di un angelo che voleva riportarli in Paradiso. In seguito alla morte dell'angelo Daniel, per mano di Castiel, diventa pericolosa e aggressiva. Viene infine uccisa da Crowley.\nDuma.\nDuma (Erica Cerra) \u00e8 uno degli angeli sopravvissuti che ancora vive in Paradiso. Compare per la prima volta nella tredicesima stagione quando si incontra con Castiel, che voleva chiedere aiuto per trovare Jack: Duma gli rivela che anche il Paradiso vuole mettere le mani sul Nephilim per ripopolare le proprie schiere e pertanto Castiel se ne va, aiutato da Lucifero. In seguito, abbindolati dalle sue false promesse, Duma e i pochi angeli rimasti nominano proprio quest'ultimo re del Paradiso. Nella quattordicesima stagione viene posseduta dal Nulla cosmico, risvegliato da Castiel e desideroso anch'esso di impossessarsi dei poteri di Jack, per poi prendere le redini del Paradiso al posto di Naomi: sfruttando la sua nuova posizione e la morte di Mary Winchester tenta di usare il Nephilim per trasformare gli umani in angeli e punire coloro che si oppongono al Paradiso, ma quando Castiel lo scopre la uccide.\nAnael.\nAnael (Danneel Harris) \u00e8 un angelo che compare per la prima volta nella tredicesima stagione.\nDopo la caduta ha assunto l'identit\u00e0 di Sorella Jo, una guaritrice, e grazie alla sua fama viene avvicinata da Lucifero, che inizialmente intendeva ucciderla per sottrarle la Grazia: Anael riesce tuttavia a convincerlo ad aiutarsi reciprocamente e lo salver\u00e0 anche dai Winchester. Successivamente i due, tra i quali nasce anche un sentimento, riescono a convincere gli angeli superstiti a nominare Lucifero re del Paradiso in quanto questi \u00e8 il solo in grado di ripopolare le schiere angeliche. Successivamente Lucifero le rivela che in realt\u00e0 non pu\u00f2 creare altri angeli e Anael, sdegnata, lo mette davanti ai suoi fallimenti: il diavolo ha quindi una violenta reazione e Anael lo abbandona.\nNella quattordicesima stagione ha un fugace incontro con l'arcangelo Michele quando questi era nel corpo di Dean, avvertendo Sam della sua presenza, e successivamente accetta di aiutare Castiel a mettersi in contatto con Dio (essendo stata sottoposta di Giosu\u00e8, l'unico angelo con cui Dio dialogasse, per poi abbandonare tale mansione dopo aver visto il disinteresse di Dio verso gli umani) per chiedergli di ripristinare l'anima di Jack, sebbene i due non riescano nel loro intento.\nNella quindicesima stagione viene raggiunta di nuovo dai Winchester per sapere dove si trova l'Occultum, un oggetto che in passato ha ottenuto collaborando con Ruby, ma l'angelo li indirizza falsamente all'inferno.\nLeviatani.\nI Leviatani sono creature molto potenti create da Dio prima degli uomini e degli angeli: Morte li descrive come bestie intelligenti e fameliche e proprio causa della loro ferocia l'Onnipotente, temendo che avrebbero distrutto la Terra, cre\u00f2 il Purgatorio per segregarceli.\nVengono involontariamente liberati da Castiel quando quest'ultimo, alla fine della sesta stagione, assorbe le anime che vi risiedevano per vincere la guerra civile angelica contro l'arcangelo Raffaele ed \u00e8 proprio a causa della loro potenza che l'angelo non \u00e8 stato in grado di reggere il peso delle anime dopo averle assorbite.\nLe uniche due debolezze che abbiano mostrato sono la decapitazione e il borace, che per\u00f2 si limitano a rallentarli e non ad ucciderli: l'unico modo per rispedire l'anima di un Leviatano nel Purgatorio \u00e8 indicato nel Verbo di Dio dedicato a queste bestie e consiste nel trafiggerli con l'osso di un essere umano retto imbevuto nel sangue di un angelo caduto, dell'Alfa di una razza sovrannaturale e del re dell'Inferno.\nDick Roman.\nDick Roman (James Patrick Stuart) \u00e8 un ricco uomo d'affari segretamente a capo dei Leviatani, nonch\u00e9 il pi\u00f9 potente tra di loro.\nProva un profondo odio nei confronti dei demoni e delle altre creature soprannaturali, che considera peggio degli umani: se ne ha prova quando rifiuta malamente l'offerta di Crowley. Per la riuscita del suo piano - consistente nell'allevare letteralmente gli esseri umani come carne da macello - pretende in modo tassativo che i suoi sottoposti stiano totalmente lontano dai riflettori e infatti quando il dottor Gaines, suo sottoposto, fallisce il progetto e finisce sui giornali lo costringe ad auto-mangiarsi. Fa poi catturare e uccide personalmente Bobby.\nDopo aver fatto uccidere Frank Devereaux chiede aiuto a Charlie per decriptare l'hard disk dell'uomo e poi costringe Kevin a tradurgli il verbo di Dio sui Leviatani. Venuto a conoscenza del piano dei Winchester per rispedire lui e gli altri in Purgatorio fa un accordo con Crowley, che per\u00f2 non lo rispetta e rapisce Kevin: Dean e Castiel lo affrontano insieme e mentre l'angelo lo tiene bloccato Dean lo uccide.\nEdgar.\nEdgar (Benito Martinez) \u00e8 un leviatano che prende possesso di un esperto riparatore di automobili e che lavora sotto i diretti ordini di Dick Roman. Dopo essersi recato al Sioux Falls General Hospital affronta i Winchester a casa di Bobby e apparentemente viene ucciso da una macchina, ma alla fine si rialza senza nemmeno un graffio all'insaputa dei due fratelli. Per fermare il piano dei Winchester, dopo aver rapito Kevin e sua madre, cerca di uccidere il vampiro Alfa, ma viene decapitato da Sam e Dean.\nDr. Gaines.\nIl Dr. Gaines (Cameron Bancroft) \u00e8 un leviatano che prende possesso di un chirurgo del Sioux Falls General Hospital. \u00c8 a capo del progetto della Sucrocorp, che ha lo scopo di modificare il cibo per rendere gli umani docili e appetitosi. Dopo aver deluso Dick per essere finito su un giornale viene costretto da questi ad auto-mangiarsi.\nChet.\nChet (Sean Owen Roberts) \u00e8 un leviatano che prende possesso di un impiegato di una societ\u00e0 di carte di credito. Dopo aver rintracciato i fratelli si reca nella loro stanza di motel per ucciderli, ma viene immobilizzato da Don Stark, un mago in debito coi Winchester. Incapace di muoversi, viene torturato da Bobby per ottenere informazioni, ma senza risultato; alla fine Bobby, esasperato, lo decapita.\nSusan.\nSusan (Olivia Cheng) \u00e8 un leviatano nonch\u00e9 assistente personale di Dick Roman. Lavora nell'azienda di Dick e apparentemente svolge le tipiche mansioni di segretaria. Dopo la morte di Dick i demoni di Crawley si sono occupati degli altri leviatani decapitandoli e rendendoli del tutto inoffensivi; si presume che anche Susan abbia fatto la medesima fine.\nVampiri.\nI vampiri sono creature notturne che per sopravvivere devono nutrirsi di sangue, specialmente quello umano. In \"Supernatural\" molti dei classici miti che accompagnano queste figure si rivelano infondati: l'unica cosa certa \u00e8 che il modo migliore per ucciderli \u00e8 la decapitazione. Nel corso della serie viene inoltre svelato e attuato un rituale che consente di far tornare umano un vampiro: a beneficiarne, tra gli altri, lo stesso Dean.\nAlfa.\nIl Vampiro Alfa (Rick Worthy) \u00e8 il primo della sua specie, colui che ha dato vita alla stirpe, ed \u00e8 uno dei figli di Eve. Non \u00e8 chiaro quanto sia antico, ma da una sua frase si presume che esistesse gi\u00e0 dai tempi della preistoria: \u00abMentre voi vi radunavate attorno a un fuoco per la prima volta, io ero gi\u00e0 l\u00ec che mi nascondevo nell'oscurit\u00e0\u00bb.\nViene menzionato per la prima volta nella sesta stagione, dove lo si intravede brevemente, ma la sua prima apparizione ufficiale avviene quando viene catturato dal nonno di Sam e Dean, dal quale successivamente riesce a scappare.\nNella settima i fratelli Winchester vanno a cercarlo perch\u00e9 hanno bisogno del suo sangue, che combinato con quello di Crowley, con quello di Castel e l'osso di un essere umano retto, pu\u00f2 dare vita all'unica arma che pu\u00f2 uccidere il capo dei Leviatani Dick Roman; in tale occasione rivela di essere l'unico Alfa rimasto in vita, dato che Crowley e Castiel li hanno uccisi tutti. Nonostante le iniziali ostilit\u00e0, decide di dare il suo sangue ai fratelli Winchester capendo che i Leviatani sono troppo pericolosi.\nRiapparir\u00e0 nella dodicesima stagione quando Sam lo uccider\u00e0 sparandogli alla testa con la Colt.\nLenore.\nLenore (Amber Benson) \u00e8 un vampiro che Dean e Sam incontrano per la prima volta nella seconda stagione, dove viene catturata dal cacciatore Gordon Walker nonostante lei non voglia fare del male a nessuno; Gordon le fa bere del sangue per dimostrare ai Winchester che Lenore \u00e8 solo un mostro, ma Dean nota che la ragazza ha il pieno controllo delle sue pulsioni, quindi aggredisce Gordon mentre Lenore si mette in salvo. Riappare nella sesta stagione quando subisce il potere di Eve, che cerca di asservirla alla sua volont\u00e0; Lenore supplica Dean e Sam di ucciderla, ma \u00e8 Castiel ad esaudire la sua richiesta.\nGordon Walker.\nGordon Walker (Sterling K. Brown) \u00e8 un cacciatore di vampiri i cui metodi lo fanno scontrare pi\u00f9 volte con i fratelli Winchester. Quando aveva diciotto anni un vampiro si introdusse in casa sua e rap\u00ec sua sorella: Gordon scapp\u00f2 di casa, impar\u00f2 come combattere, cacciare e uccidere i vampiri e trov\u00f2 quello che aveva preso sua sorella, scoprendo che l'aveva trasformata e ritrovandosi costretto ad ucciderla. Questo evento marc\u00f2 per sempre il suo odio nei confronti dei non morti. Ad un certo punto della sua carriera da cacciatore incontr\u00f2 John Winchester ed Ellen Harvelle.\nViene introdotto nella seconda stagione quando incontra Dean e Sam durante una caccia. Inizialmente Dean lega con Gordon, condividendo l'odio assoluto per ogni mostro, ma arrivano presto le incomprensioni quando i fratelli si rendono conto della sua sete di sangue e dei suoi metodi disumani (Gordon cattura e tortura un vampiro pur sapendo che si tratta di uno che non si nutre di sangue umano). Dean e Gordon si scontrano, lo lascia legato ad una sedia e libera il vampiro.\nSuccessivamente, durante un esorcismo, Gordon scopre della guerra demoniaca che sta per iniziare, dei bambini speciali di Azazel e dei poteri di Sam. Sempre nella seconda stagione uccide Scott Carey, rintraccia Sam e cerca di ucciderlo; quando Dean interviene per salvarlo, Gordon lo stordisce e lo lega per usarlo come esca in una trappola per Sam. Quest'ultimo riesce ad evitare la trappola e a salvare il fratello; Sam aveva inoltre chiamato la polizia e quando Gordon inizia a inseguirli sparando loro addosso viene subito arrestato. Nella terza stagione Gordon viene mostrato in prigione, mentre cerca di convincere un cacciatore a uccidere Sam Winchester, che, a causa dei suoi poteri, considera un mostro. Riesce infine a ad evadere ma viene catturato e trasformato in un vampiro. Ancora convinto di aver il dovere, in quanto cacciatore, di uccidere Sam, organizza un'altra trappola, usando una ragazza come esca. Nello scontro Sam lo decapita con una garrota improvvisata.\nBenny Lafitte.\nBenjamin \"Benny\" Lafitte (Ty Olsson) \u00e8 un vampiro,nel corso della ottava stagione, che aiuta Dean a fuggire dal Purgatorio riuscendo anch'egli a tornare sulla Terra. In passato faceva parte di una compagnia di pirati-vampiri che vivevano vicino alla costa o in isole e uccidevano i navigatori. Era stato ucciso dal suo creatore dopo che aveva deciso di lasciare la compagnia per Andrea, la sua amata, vampirizzata a sua insaputa dopo la sua morte.\nUna volta tornato dal Purgatorio uccide il suo creatore e Andrea, che voleva continuare la vita da saccheggiatrice. Trover\u00e0 quindi una sua nipote e prover\u00e0 a rifarsi una vita, ma sar\u00e0 seguito da Martin Creaser su ordine di Sam perch\u00e9 lo crede responsabile di alcune morti. In realt\u00e0 le morti erano opere di un vampiro che aveva creato in passato. Insieme a Dean lo trover\u00e0 e uccider\u00e0, ma Martin rimane convinto della sua malafede: pertanto rapir\u00e0 la nipote per trarlo in trappola ma il vampiro lo uccider\u00e0. Sar\u00e0 poi rintracciato da Dean, che gli chieder\u00e0 di morire per andare nel Purgatorio e salvare Sam e Bobby, rimasti bloccati li, per poi riportarlo indietro attraverso Sam, proprio nello stesso modo in cui \u00e8 fuggito insieme a Dean la prima volta. Decider\u00e0 di aiutare ancora l'amico fraterno facendosi uccidere e andando a salvare il giovane Winchester. Il gruppo sar\u00e0 attaccato dai suoi ex compagni pirati e Benny decider\u00e0 di sacrificarsi per permettere a Sam e Bobby di scappare. Sam per\u00f2 capisce che in realt\u00e0 Benny non \u00e8 voluto tornare perch\u00e9 la sua esistenza terrena non aveva pi\u00f9 senso, dato che sia vampiri che umani non lo accettavano pi\u00f9; Sam ammette comunque di aver sbagliato a giudicarlo. Nella seconda stagione, terzo episodio, l'attore Ty Olsson interpreta un vampiro di nome Eli. Non sappiamo se sia sempre Benny con un altro nome oppure soltanto una doppia interpretazione dell'attore.\nAndrea Kormos.\nAndrea Kormos (Athena Karkanis) \u00e8 la donna di cui Benny si innamor\u00f2. Originaria della Grecia, Benny per stare con lei decise di abbandonare la sua congrega di vampiri, ma il suo maestro vampiro, il Vecchio, lo vide come un tradimento e fece uccidere entrambi. Quando Benny torna in vita cerca di vendicare la sua amata, ma scopre che Andrea \u00e8 diventata un vampiro e che \u00e8 fedele al Vecchio. Benny uccide il Vecchio e cerca di convincere Andrea a scappare con lui, ma Andrea ormai ama vivere come un vampiro e Dean la uccide.\nAltri.\nJessica Lee Moore.\nJessica Lee Moore (Adrianne Palicki) \u00e8 stata la ragazza di Sam per due anni all'Universit\u00e0 di Stanford, ma nonostante ci\u00f2 non era a conoscenza dell'occupazione della sua famiglia. Sam aveva intenzione di chiederle di sposarlo ma viene uccisa dal demone Brady, che collaborava con Azazel: la sua morte lo porta a riunirsi a suo fratello nella ricerca del padre e nella caccia al sovrannaturale. Successivamente appare in realt\u00e0 alternative o in sogni o visioni di Sam.\nBela Talbot.\nAbbie \"Bela\" Talbot (Lauren Cohan) \u00e8 una trafficante di oggetti occulti che compare per la prima volta nella terza stagione.\nNata in un'abbiente famiglia inglese intorno al 1983, da bambina suo padre abusava di lei e sua madre non faceva niente per aiutarla: cos\u00ec, divenuta adolescente, vendette la sua anima ad un demone degli incroci in cambio della morte dei genitori in un incidente stradale. Dopo aver ereditato la loro fortuna cominci\u00f2 a farsi chiamare Bela e divenne una ladra. A un certo punto incontr\u00f2 Bobby e lo aiut\u00f2 a impadronirsi di un amuleto; successivamente si rec\u00f2 in Medio Oriente.\nDopo essere tornata negli Stati Uniti assunse due criminali per rubare una zampa di coniglio maledetta da un contenitore di propriet\u00e0 di John conoscendo in questa occasione i suoi due figli e dimostrando subito un'attrazione reciproca per Dean. Bela avrebbe avuto altri incontri con i fratelli in cui avrebbe sempre cercato di lucrare sul soprannaturale: il suo comportamento avido disgust\u00f2 tanto Dean che quando la ragazza venne minacciata da un fantasma, lui propose di abbandonarla.\nAlla fine i Winchester ebbero bisogno di lei perch\u00e9 possedeva una radice che avrebbe potuto far uscire Bobby dal coma in cui era caduto e Bela accett\u00f2 di aiutarlo sostenendo che voleva in questo modo ringraziarlo per averle salvato la vita; in realt\u00e0 in questa occasione stava lavorando per Lilith, che le aveva proposto di rubare per lei la Colt in cambio dello scioglimento del suo contratto, ma dopo che ebbe consegnato la pistola a Crowley questi le disse che doveva anche uccidere Sam. I Winchester cercarono di rintracciarla in modo da poter recuperare la Colt per salvare Dean ma riusc\u00ec a fuggire; alla fine venne rintracciata da Rufus e quando i due fratelli riuscirono a riprendersi la Colt li chiam\u00f2 in lacrime e chiese loro di aiutarla: nonostante il loro rifiuto dette comunque ai due delle importanti informazioni su Lilith in modo da ottenere una sorta di vendetta postuma sul demone, i cui segugi infernali la raggiunsero poco dopo.\nInizialmente Bela non era molto amata dal pubblico: i fan la trovavano fuori luogo perch\u00e9 non era adeguatamente legata alla trama generale ed era troppo avida ed egoista per riscattarsi e diventare un'alleata di Sam e Dean. Nell'episodio della sua morte, tuttavia, molti spettatori che in precedenza non amavano il personaggio si sentirono dispiaciuti per lei a causa del suo passato e della fine che ha fatto.\nTessa.\nTessa (Lindsey McKeon) \u00e8 una Mietitrice che Dean incontra per la prima volta nella seconda stagione: reduce da un incidente stradale causato da dei demoni, Dean stava per morire e Tessa aveva il compito di accompagnarlo nell'aldil\u00e0, ma Azazel usa i suoi poteri per salvare il cacciatore.\nI fratelli Winchester rivedono la mietitrice nella quarta stagione salvandola dall'attacco del demone Alastair, che voleva ucciderla per spezzare uno dei sigilli della gabbia di Lucifero. Quando Dean entra in uno stato di trance incontra nuovamente Tessa e le chiede di fargli incontrare il suo capo, Morte: quest'ultimo fa s\u00ec che Dean diventi lui stesso la morte per un giorno e Tessa gli fa da assistente, facendogli capire l'importanza che la morte ha per l'equilibrio dell'universo.\nNella nona stagione Metatron prende il controllo del Paradiso, rendendo l'accesso difficile per molte anime, e Tessa si rammarica nel sentire il loro dolore: quando si rende conto di non avere pi\u00f9 motivo per vivere, si toglie la vita facendosi pugnalare da Dean con la Prima Lama.\nVictor Henricksen.\nVictor Henricksen (C. Malik Whitfield) \u00e8 l'agente dell'FBI incaricato dell'arresto dei fratelli Winchester dalla rapina in banca nella seconda stagione. Continua a cercarli finch\u00e9 non riesce a catturarli e a rinchiuderli in una cella della stazione di polizia di un piccolo paese, in attesa che vengano portati via. La citt\u00e0 viene per\u00f2 invasa da demoni in cerca di Sam e Dean e quando la stazione di polizia viene circondata Henricksen scopre la loro vera identit\u00e0 di cacciatori. Non potendo fare altro che credere alle loro parole, Henricksen accetta di lasciarsi aiutare dai Winchester, che riescono ad annientare i demoni con un esorcismo di massa in filodiffusione. Sam e Dean lasciano la citt\u00e0 con la complicit\u00e0 dell'agente, che mentir\u00e0 ai suoi superiori dicendo che sono morti nell'esplosione dell'elicottero e di loro non \u00e8 restato nulla. Poco dopo nella stazione di polizia entra Lilith, nelle vesti di una bambina, che tortura e uccide tutti i presenti, compreso Henricksen. L'agente appare inoltre quando Lilith rompe uno dei sessantasei sigilli, quello che causa l'ascesa dei testimoni: egli \u00e8 infatti una delle anime la cui morte \u00e8 stata causata da un evento paranormale che attaccano Sam e Dean.\nPamela Barnes.\nPamela Barnes (Traci Dinwiddie) \u00e8 una sensitiva molto dotata amica di Bobby. Appare per la prima volta nella quarta stagione quando l'anziano cacciatore la chiama per scoprire che cosa sia successo a Dean, che in qualche modo \u00e8 riuscito a scappare dall'Inferno. Durante una seduta spiritica entra in contatto con colui che ha salvato Dean, Castiel, ma quando cerca di vedere il suo volto i suoi occhi s'infiammano e lei resta permanentemente cieca. Le sue abilit\u00e0 psichiche, tuttavia, sembrano aumentare con la cecit\u00e0 e i Winchester le chiedono il suo aiuto per sottoporre Anna Milton a ipnosi e scoprire il suo passato. Pamela aiuta nuovamente Sam e Dean a creare della proiezioni astrali di loro stessi nella quarta stagione, occasione in cui la sensitiva viene ferita a morte da un demone. I fratelli la rincontrano un anno pi\u00f9 tardi in Paradiso, dove sembra aver trovato pace e serenit\u00e0.\nChuck Shurley.\nChuck Shurley (Rob Benedict), conosciuto anche con lo pseudonimo Carver Edlund, \u00e8 l'autore della serie di romanzi \"Supernatural\", che racconta tutto ci\u00f2 che i fratelli Winchester hanno vissuto a partire dal loro riavvicinamento nel 2005.\nQuando Sam e Dean trovano per caso uno dei suoi libri in una fumetteria, si recano a casa sua per chiedergli della sua apparente onniscienza e Castiel, successivamente, rivela che Chuck \u00e8 un profeta e che il suo lavoro \u00e8 destinato a diventare un vangelo, il Vangelo dei Winchester; \u00e8 inoltre protetto dall'arcangelo Raffaele. In quanto autore dei libri, partecipa alla prima convention dei fan della serie, alla quale vengono invitati anche Sam e Dean.\nIn un episodio della quinta stagione narra la storia dell'Impala mentre scrive quello che accade nell'episodio sul suo portatile e rivela inoltre a Dean dove avverr\u00e0 l'incontro tra Lucifero (Sam) e Michele (Adam). Alla fine dell'episodio, Chuck sorride e svanisce nell'aria, lasciando pensare che egli possa essere in realt\u00e0 qualcosa di pi\u00f9 di un profeta. Ricomparir\u00e0 nella decima stagione, dove si congratula con alcune studentesse che avevano messo in piedi una recita basata sui suoi libri.\nSuccessivamente ricompare nelle ultime puntate dell'undicesima stagione, dove richiama Metatron rivelandogli di essere Dio e molte altre cose, come il significato della vita e il perch\u00e9 non si sia fatto mai vedere dagli umani. Metatron resta sconcertato nello scoprire che Egli ha abbandonato gli umani, la sua creatura prediletta, soltanto a causa della delusione dovuta alla distruzione della natura da parte di coloro che Lui stesso ha creato e, dopo aver scritto assieme al suo antico scriba la sua autobiografia (il cui finale commuove Metatron), viene convinto a dare una mano ai Winchester, gli unici che gli sono sempre stati a cuore: accende quindi l'amuleto di Sam, in grado di rilevare la sua presenza, e successivamente scaccia la nebbia che l'Oscurit\u00e0, vale a dire sua sorella Amara, usava per far impazzire gli umani; riporta quindi in vita tutte le persone morte a causa sua e appare di fronte a Dean e Sam dicendogli che dovranno parlare.\nNel finale di stagione viene ferito mortalmente da sua sorella durante il piano organizzato insieme ai Winchester, Crowley, Rowena e Castiel (posseduto da Lucifero, col quale si riconcilia grazie ai due fratelli) ma alla fine Dean riesce a far riappacificare le due divinit\u00e0, che si congedano assieme dal mondo.\nRicompare nell'ultimo episodio della quattordicesima stagione quando fornisce ai Winchester un'arma per uccidere Jack: quando tuttavia Dean si rende conto di non poter uccidere il giovane, Chuck si infuria e Sam capisce che la loro vita non \u00e8 stata altro che un suo personale show televisivo; Chuck uccide quindi Jack e scatena sulla Terra le anime infernali.\nNella quindicesima stagione si ricongiunge a sua sorella Amara, essendo stato ferito da Sam e non essendo quindi completo, per avere aiuto contro i Winchester; quando tuttavia Sam, a causa di una serie di eventi, perde la speranza di batterlo Chuck ritorna al suo stato normale. Di l\u00ec in poi decide di eliminare tutti i mondi in cui non si trovano i veri Sam e Dean in modo da concentrarsi su di loro e avere il suo tanto agognato finale. Una volta ritornato sulla Terra viene avvicinato dalla sorella, che tenta di farlo desistere dal suo proposito; dopo averle rivelato le menzogne dei Winchester, tuttavia, Amara si lascia assorbire dal fratello. Dopo aver rifiutato la resa dei Winchester, Chuck richiama Lucifero dal Vuoto per fargli scoprire il finale del suo libro della Morte; successivamente uccide Michele, ma Sam e Dean riescono a farlo cadere nella loro trappola e alla fine viene privato dei suoi poteri da Jack e lasciato a vivere come un essere umano.\nBecky Rosen.\nBecky Rosen (Emily Perkins) \u00e8 la pi\u00f9 grande fan di \"Supernatural\", la serie di romanzi scritti da Chuck sulla vita dei fratelli Winchester. Nella quinta stagione Chuck la usa come tramite per mandare dei messaggi a Sam e Dean e successivamente si finge lei stessa Chuck per attirarli alla prima convention di \"Supernatural\"; nello stesso episodio inizia una storia col profeta e rivela ai fratelli che la Colt \u00e8 nelle mani di Crowley.\nTorna poi nella settima stagione quando un demone degli incroci le offre un siero per far innamorare Sam; l'effetto per\u00f2 \u00e8 solo temporaneo e Becky cerca l'aiuto del demone, il quale le offre venticinque anni di tempo in cambio dell'amore del cacciatore. Becky tuttavia, pentita di quanto ha fatto, si allea con i Winchester per intrappolare il demone e quando l'aiutante di quest'ultimo sta per uccidere Sam Becky lo uccide. In quel momento arriva Crowley che, deluso dal comportamento del demone, lo uccide e annulla tutti i suoi patti; Sam ottiene l'annullamento del matrimonio e consiglia a Becky di essere se stessa e prima o poi trover\u00e0 la persona giusta.\nRicompare nella quindicesima stagione quando, dopo essersi rifatta una vita e aver messo su famiglia mantenendo comunque il suo amore per \"Supernatural\" (che addirittura \u00e8 riuscita a trasformare in un lavoro), viene avvicinata da Chuck per avere conforto: la donna gli suggerisce di riprendere a scrivere ma dopo aver bocciato la sua prima bozza Chuck ne scrive una molto pi\u00f9 oscura; Chuck le rivela quindi la sua vera identit\u00e0 e la fa sparire assieme alla sua famiglia, per poi continuare a scrivere la nuova fine che ha in mente per i Winchester.\nLisa Braeden.\nLisa Braeden (Cindy Sampson) \u00e8 una ex fidanzata di Dean. \u00c8 rimasta incinta di suo figlio Ben quando era ancora giovane e fa la sua prima apparizione nella terza stagione quando Dean si reca da lei nella citt\u00e0 di Morning Hill per rivederla, rimanendo stupito di sapere che \u00e8 diventata madre e sospettando che il piccolo Ben possa essere suo figlio, ma Lisa lo rassicura confermandogli che non \u00e8 suo. Sempre nello stesso episodio affrontano e sconfiggono un demone Changeling e alla fine Lisa chiede a Dean di rimanere con lei e Ben, ma il maggiore dei Winchester rifiuta perch\u00e9 ha una missione da compiere.\nNella quinta stagione Dean decide a malincuore di allearsi con l'arcangelo Michele, cosa che lo avrebbe obbligato a uccidere Sam, e dunque va a trovare Lisa confidandogli che tutte le volte che pensa a un futuro felice pensa a lei e Ben. Nell'ultimo episodio della stagione Dean riesce a intrappolare Sam-Lucifero e Adam-Michele nel sigillo e decide di chiudere con la vita del cacciatore; per questo torna da Lisa e Ben per cominciare una vita normale.\nAll'inizio della sesta stagione Lisa e Ben conducono una vita felice e serena con Dean, ma Sam (uscito dalla trappola) offre al fratello la possibilit\u00e0 di tornare a fare il cacciatore con lui. Dopo un iniziale rifiuto Dean rivaluta l'offerta del fratello: Lisa comprende il suo desiderio e lo lascia andare. Successivamente Dean vede che Lisa, stanca del loro rapporto a distanza, ha iniziato a frequentare un altro uomo.\nI demoni di Crowley, per colpire Dean, uccideranno il fidanzato di Lisa e le faranno del male; Castiel le salva la vita ma Dean, per evitare che cose del genere si ripetano, gli chiede di togliere loro tutti i ricordi che hanno su di lui. L'angelo lo fa e pertanto quando madre e figlio vedono Dean non lo riconoscono.\nJody Mills.\nJody Mills (Kim Rhodes) \u00e8 lo sceriffo di Sioux Falls, la citt\u00e0 natale di Bobby.\nInizialmente ostile a quest'ultimo, che considera l'ubriacone della citt\u00e0, cambia idea quando scopre il suo vero lavoro: dopo che suo figlio uccide suo marito a causa della trasformazione in zombie, aiuta infatti Bobby e i Winchester a uccidere gli altri non morti.\nNella sesta stagione distrae un agente dell'FBI che stava indagando su Rufus e, mentre \u00e8 ricoverata in ospedale, avverte Bobby che i Leviatani hanno preso il controllo della struttura; \u00e8 inoltre lei a scoprire per caso che il borace riesce a corrodere la pelle di questi mostri.\nNella settima stagione chiama Sam e Dean per un caso e li a far tornare quest'ultimo nel presente; successivamente i due le affiderano Alex, una ragazza che ha sempre vissuto con un gruppo di vampiri per fare da esca, e Claire Novak, la figlia del tramite di Castiel che, dopo la scomparsa del padre, ha preso una brutta strada. Le tre, nonostante le difficolt\u00e0, diventeranno una vera e propria famiglia.\nNella dodicesima stagione aiuta di nuovo i Winchester contribuendo allo smantellamento del quartier generale degli Uomini di lettere inglesi uccidendo il loro capo, la dottoressa Hess.\nNella tredicesima stagione, dopo aver aiutato di nuovo i Winchester, forma un gruppo di cacciatrici composto da lei, Alex, Claire, Patience Turner (nipote della sensitiva Missouri Mosely, da cui ha ereditato i suoi poteri divinatori) e Donna Hanscum (sceriffo di Stillwater, in Minnesota, e specializzata nella caccia ai vampiri).\nNella quattordicesima stagione aiuta di nuovo i due fratelli a rintracciare la Kaia della dimensione oscura, la cui lancia si rivela in grado di ferire l'arcangelo Michele, senza tuttavia riuscire a entrare in possesso dell'arma.\nNella quindicesima stagione viene rapita dalla Kaia della dimensione oscura per costringere i Winchester ad aiutarla a tornare nel suo mondo e, nel riuscirci, Jody riesce a riabbracciare la Kaia del nostro mondo.\nEllie Visyak.\nEllie Visyak (Kim Johnston Ulrich) \u00e8 una ex fidanzata di Bobby nonch\u00e9 una rinomata studiosa. Fa la sua prima apparizione nella sesta stagione quando Bobby suggerisce a Dean di chiedere il suo aiuto per sconfiggere i draghi, in quanto Ellie \u00e8 molto ferrata sull'argomento: la donna, infatti, dona al cacciatore una spada bagnata col sangue di drago visto che \u00e8 l'unica cosa che pu\u00f2 ucciderli. Successivamente Bobby scopre che Ellie \u00e8 una creatura del Purgatorio e cerca di proteggerla da Crowley e Castiel per sapere come si aprono le porte del mondo da cui proviene; la donna tuttavia rifiuta la gentilezza, pensando di potersela cavare da sola, ma Castiel la rapisce. Crowley poi la uccide, dopo averla torturata facendosi dire come aprire le porte del Purgatorio, ed Ellie muore tra le braccia di Bobby.\nNon \u00e8 chiaro che tipo di creatura soprannaturale Ellie sia, ma sembra che sia molto potente visto che a suo dire il suo potere era paragonabile a quello di Crowley.\nFrank Devereaux.\nFrank Devereaux (Kevin McNally) \u00e8 un esperto di computer in debito con Bobby che per questo aiuta Sam e Dean coi Leviatani. I Winchester gli affidano i numeri lasciati loro da Bobby sul letto di morte per scoprire i piani dei Leviatani e Frank riesce a scoprire che si tratta di coordinate che riportano a un appezzamento di terreno acquistato proprio dall'azienda di Dick Roman; chiama quindi i Winchester per rivelargli ci\u00f2 che aveva scoperto ma quando i due arrivano alla sua roulotte la trovano sottosopra e piena di sangue. Lascia quindi le informazioni criptate per Sam e Dean nel suo hard-disk, che viene consegnato loro da Charlie.\nKevin Tran.\nKevin Tran (Osric Chau) \u00e8 un giovane molto brillante che viene scelto come profeta.\nNella settima stagione viene spinto a guidare la macchina di sua madre fino al manicomio in cui si trova Castiel e dove Sam e Dean hanno preso il Verbo di Dio, che riesce a rubare, ma viene poi fermato da Sam e Meg. Due angeli cercano quindi di rapirlo per portarlo nel deserto ma Meg ne uccide uno per salvare la vita di Castiel e cos\u00ec l'altro acconsente a lasciargli terminare la trascrizione del Verbo l\u00ec dove si trova. Finita la traduzione viene portato a casa, dove viene rapito dai Leviatani assieme alla madre e costretto a tradurre la tavola anche per i mostri fuggiti dal Purgatorio: Kevin cerca di fuggire dall'edificio in cui lo hanno rinchiuso ma viene prima fermato dalla segretaria di Dick Roman e poi rapito da Crowley.\nIl re degli Inferi porta a Kevin una seconda tavola che parla dei demoni, ma proprio grazie a questa riesce a scappare uccidendo i due demoni che lo tenevano prigioniero e ingannando Crowley. Si mette quindi in contatto con Sam e Dean, che arrivano in suo aiuto prima che Crowley irrompa nella chiesa e uccida la sua ex ragazza. Con l'aiuto dei Winchester e della madre s'impegnener\u00e0 a tradurre la tavoletta, in quanto questa pu\u00f2 rivelare come chiudere per sempre le porte dell'Inferno; dopo estenuanti mesi di impegno scopre che per farlo \u00e8 necessario completare tre prove: bagnarsi col sangue di un Cerbero, salvare un'anima buona dall'Inferno e redimere un demone. Durante l'impresa sua madre sar\u00e0 uccisa da Crowley e si accorger\u00e0 che Metatron \u00e8 un impostore, non trovando alcun riferimento a prove per chiudere il Paradiso.\nProver\u00e0 poi ad andarsene dal bunker dei Winchester e a rifarsi una vita, ma tramite una macchina dei Letterati si accorger\u00e0 che nel mondo stanno cadendo migliaia di angeli a causa dell'incantesimo di Metatron: decider\u00e0 dunque di rimanere ad aiutare i Winchester a invertire l'incantesimo visto che, come gli fa notare Dean, sono l'unica famiglia che gli rimane. Sar\u00e0 ucciso dall'angelo Gadreel, mentre possiede Sam, su ordine di Metatron.\nNella tredicesima stagione compare il Kevin della dimensione alternativa aperta da Jack: il giovane profeta \u00e8 alle dipendenze dell'arcangelo Michele e cerca di realizzare un incantesimo per aprire un nuovo varco, che per\u00f2 verr\u00e0 sfruttato da Lucifero. Successivamente prover\u00e0 a prendere la vita di Jack, Mary e altri capi della resistenza umana fatti prigionieri facendosi esplodere con un incantesimo.\nRicompare nella quindicesima stagione tra le anime fuggite dall'Inferno dopo che Chuck ne ha aperto le porte: in questa occasione rivela ai Winchester di non essere stato mandato in Paradiso ma appunto all'Inferno e, dopo averli aiutati, decide di vagare per sempre sulla Terra pur di non tornare all'Inferno.\nAmelia Richardson.\nAmelia Richardson (Liane Balaban) \u00e8 una veterinaria che cura un cane investito da Sam. I due cominciano a uscire e vivere insieme durante la permanenza di Dean in Purgatorio. Quando suo marito, dato per disperso in guerra, torna a casa, Sam sceglie di lasciarla definitivamente, nonostante l'ami, decidendo di continuare con la vita del cacciatore insieme al fratello.\nEva.\nEva (Julia Maxwell) \u00e8 l'essere che ha generato molte delle creature sovrannaturali esistenti, dalle quali \u00e8 appunto chiamata \"madre\".\nViene menzionata per la prima volta nella sesta stagione quando l'Alfa dei vampiri rivela di essere stato creato da lei; in seguito alcuni suoi figli, i draghi, riescono a farla uscire dal Purgatorio. A causa di un verme parassita creato da lei, Bobby uccide Rufus. Castiel, Dean, Sam e Bobby scoprono quindi che per ucciderla sono necessarie le ceneri di una fenice, che riescono a procurarsi tramite un viaggio nel tempo, giungendo all'epoca del Far West.\nEva cerca poi di trasformare il genere umano in mostri ibridi pertanto Castiel, Bobby e i fratelli Winchester cercano di fermarla; l'angelo, tuttavia, non riesce a usare i suoi poteri perch\u00e9 la sola presenza di Eva li sopprime. Eva spiega poi che sta cercando di creare un esercito per contrastare Crowley, che sta torturando i suoi figli per avere informazioni sul Purgatorio.\nDopo che i suoi servi catturano i fratelli Winchester e i loro amici, Eva prende le sembianze di Mary Winchester e morde Dean, ma questi aveva ingerito le ceneri della fenice e cos\u00ec facendo la uccide.\nBillie.\nBillie (Lisa Berry) \u00e8 una Mietitrice che compare per la prima volta nell'undicesima stagione.\nSam la incontra mentre sta mietendo le anime di coloro che sono morti dopo essere stati infettati dall'Oscurit\u00e0 e gli fornisce un indizio su come curarli; successivamente aiuta pi\u00f9 volte i due fratelli consentendo loro di morire \"temporaneamente\" per perseguire i loro scopi, ma questo non fa che accrescere il suo astio verso di loro.\nNella dodicesima stagione, quando Dean e Sam vengono catturati dal governo, Billie acconsente un'ultima volta a che usino lo stratagemma della morte temporanea per fuggire ma pretende che in cambio uno di loro si rechi con lei in Paradiso per sempre; Castiel tuttavia interviene e la uccide.\nNella tredicesima stagione ricompare dove rivela di essere diventata la nuova Morte e mostra a Dean la biblioteca dove sono conservati i libri sulla storia di ogni essere vivente, incluso Chuck.\nNella quattordicesima stagione ricompare nel Vuoto dopo che Jack viene ucciso da Chuck dicendogli che ha una missione da compiere: nella quindicesima lo rimanda sulla Terra dandogli un preciso piano da seguire in modo da ottenere un potere sufficiente ad uccidere Chuck, ormai preda della sua megalomania.\nRowena.\nRowena MacLeod (Ruth Connell), nata col nome Raggedy Ann, \u00e8 la madre di Crowley ed \u00e8 una strega molto potente. Appare per la prima volta nella decima stagione.\nVenne cacciata dalla grande congrega delle streghe circa trecento anni prima degli eventi attuali perch\u00e9 la sua magia era considerata troppo pericolosa: grazie ad essa \u00e8 rimasta giovane nel corso dei secoli e dispone di poteri elevatissimi, tanto da mettere in difficolt\u00e0 persino Castiel, che afferma con orgoglio essere un talento naturale.\nNon prova nessun affetto per suo figlio, tanto da affermare di averlo concepito durante un'orgia e di aver tentato di barattarlo da bambino per tre maiali; successivamente gli confessa di odiarlo perch\u00e9 le ricorda la debolezza che comporta l'amore. L'unica persona verso la quale abbia mai provato affetto \u00e8 stato il figlio della famigliola polacca che la accolse dopo la cacciata dalla congrega e al quale don\u00f2 l'immortalit\u00e0; verr\u00e0 tuttavia costretta ad ucciderlo come parte del rituale per liberare Dean dal Marchio di Caino contenuto nel Libro dei Dannati, che solo lei \u00e8 in grado di leggere e interpretare grazie agli appositi strumenti (un codice di lettura e il decodificatore ideato da Charlie).\nNella decima stagione ritorna in circolazione con lo scopo di fondare una propria congrega magica per vendicarsi dei torti sub\u00ecti, ma quando scopre che suo figlio \u00e8 diventato il Re degli Inferi dopo essere stata da lui catturata comincia a vivere a corte tentando di manipolarlo facendogli credere che ogni suo sottoposto e soprattutto i Winchester (che la incrociano proprio per fermare la sanguinosa ascesa sua e delle sue nuove accolite) sono pronti a farlo fuori. Dopo aver scoperto i suoi inganni, Crowley la caccia minacciandola di morte qualora dovesse tentare di nuovo di ostacolarlo.\nNell'undicesima stagione viene costretta a collaborare di nuovo con suo figlio e i Winchester in modo che Sam possa parlare con Lucifero, intrappolato nella sua gabbia all'Inferno, per trovare un modo per fermare l'Oscurit\u00e0, rilasciata sulla Terra dopo aver sciolto il Marchio: la strega aiuta il diavolo ad evadere ma questi, una volta preso possesso del corpo di Castiel, le spezza il collo. Grazie ad un incantesimo di resurrezione torna in vita e cercher\u00e0 di vendicarsi del suo assassino, arrivando addirittura ad aiutare Amara a riprendersi dall'attacco che le hanno sferrato gli angeli.\nNella dodicesima stagione Rowena scopre che Lucifero ha preso possesso del cantante Vince Vincente e questi, essendo l'unica che pu\u00f2 rispedirlo all'Inferno, la schiavizza ancora una volta; la strega riesce tuttavia a indebolirlo con un incantesimo che, nei piani del diavolo, avrebbe dovuto rendere pi\u00f9 forte il suo tramite e a farlo finire nelle profondit\u00e0 oceaniche. Lucifero si salver\u00e0 e riacquister\u00e0 parte dei suoi poteri grazie ad una sua piuma, usata per uno pseudo-rituale satanico da due ragazzi; in collaborazione coi Winchester la strega liberer\u00e0 il presidente degli Stati Uniti Jefferson Rooney dal controllo di Lucifero ma Crowley riesce a modificare l'incantesimo che avrebbe dovuto rispedirlo nella gabbia e a reinserirlo nel suo vecchio tramite, modificato per essere assoggettato al suo potere; Lucifero riuscir\u00e0 nuovamente a fuggire e, nell'ultimo episodio della stagione, uccider\u00e0 la strega bruciandola viva dopo averla brutalmente picchiata.\nNella tredicesima stagione ritorna da Sam e Dean, rivelando di essersi salvata grazie ad un altro incantesimo di resurrezione, e li aiuta a recuperare il Grimorio Oscuro, un potente manuale di magia oscura sottratto loro da due sorelle streghe; per questo motivo Sam le conceder\u00e0 di prendere le pagine contenenti un incantesimo con cui aumentare i suoi poteri, anche perch\u00e9 la strega gli rivela di aver visto il vero aspetto di Lucifero proprio come lui. In seguito aiuta i Winchester a realizzare l'incantesimo per aprire il portale per la dimensione alternativa.\nNella quattordicesima stagione Sam si rivolge a lei per cercare di salvare Jack, prossimo alla morte dopo aver perso la sua grazia: la strega spiega il motivo del malessere del ragazzo ma che non pu\u00f2 fare nulla per salvarlo. Successivamente aiuta di nuovo i Winchester e Michele riesce a prendere possesso del suo corpo, ma Jack riesce a salvarla. Pi\u00f9 avanti cerca di aiutare Sam e Dean a fermare Jack dopo che questi, avendo perso il controllo dei suoi poteri, ha ucciso Mary.\nNella quindicesima stagione viene chiamata dai Winchester per aiutarli con le anime fuggite dall'Inferno per opera di Chuck e, dopo aver tentato varie strade, decide infine di utilizzare un incantesimo suicida per assorbire le anime e confinarle di nuovo all'Inferno; qualche tempo dopo i Winchester e Castiel si recano all'Inferno per scoprire da Michele come intrappolarono Amara e usare la stessa procedura con Chuck: in questa occasione i tre scoprono che Rowena \u00e8 la nuova regina e li aiuta con il loro piano.\nCole Trenton.\nCole Trenton (Travis Aaron Wade) \u00e8 un ex militare che d\u00e0 la caccia a Dean.\nFa il suo esordio nella decima stagione, quando cattura Sam allo scopo di usarlo come esca per attirare Dean in trappola. Sam riesce poi a fuggire anche se in realt\u00e0 Cole lo ha fatto scappare di proposito sperando che Sam lo portasse da suo fratello riuscendo nell'impresa. Trovato Dean lo affronta ma quest'ultimo, essendo diventato un demone a causa del Marchio di Caino, \u00e8 fin troppo forte e sconfigge facilmente Cole, risparmiandogli la vita in modo che viva con la vergogna di essere stato battuto dall'uomo che ha ucciso suo padre: questo \u00e8 infatti il motivo per cui Cole d\u00e0 la caccia al maggiore dei Winchester, non sapendo che suo padre \u00e8 stato ucciso perch\u00e9 si era trasformato in un mostro.\nDopo aver appreso dell'esistenza dei demoni ne cattura uno e si fa dire dove trovare Dean. Una volta trovato combatte contro di lui: Dean non \u00e8 pi\u00f9 un demone ma lo sconfigge un'altra volta e gli rivela la verit\u00e0 mentre Sam lo convince a tornare dalla sua famiglia lasciando perdere la vendetta.\nSuccessivamente affianca i fratelli Winchester nella lotta contro alcuni vermi Khan che hanno preso possesso di alcuni suoi amici ed ex commilitoni.\nAmara.\nAmara, conosciuta anche come \"Oscurit\u00e0\" (Gracyn Shinyei, Yasmeene Ball, Samantha Isler, Emily Swallow), \u00e8 la sorella gemella di Chuck, con il quale regola l'equilibrio cosmico.\nCompare per la prima volta nel finale della decima stagione quando Dean si libera dal Marchio di Caino grazie all'incantesimo di Rowena, che appunto rilascia l'Oscurit\u00e0 dalla sua millenaria prigionia. I Winchester corrono in macchina ma la nube nera li avvolge: Dean vede quindi una donna, cio\u00e8 la forma adulta di Amara, e i due dimostrano subito una forte attrazione reciproca. Successivamente l'entit\u00e0 prender\u00e0 possesso di una neonata, che presenta il Marchio sul petto, e crescer\u00e0 rapidamente nutrendosi di anime umane; tutti coloro che entrano in contatto con lei ne restano infetti e Sam, anche lui contagiato, scopre che l'unico antidoto \u00e8 l'olio sacro. Crowley, capendo subito l'eccezionalit\u00e0 del suo potere, cerca di portarla dalla sua parte ma quando Amara giunge alla forma di una giovane donna decide di non stare pi\u00f9 al suo gioco e se ne va. Raggiunta la forma adulta ritrova Dean e gli rivela chi \u00e8 e gli narra di come Chuck e gli arcangeli l'abbiano sigillata all'inizio dei tempi perch\u00e9 temevano la sua potenza e il suo piano, cio\u00e8 creare un universo diametralmente opposto a quello attuale. I Winchester tenteranno di fermarla in ogni modo, ma si dimostrer\u00e0 persino pi\u00f9 potente di suo fratello; successivamente scaccer\u00e0 Lucifero dal corpo di Castiel e ferir\u00e0 Chuck, ma Dean riuscir\u00e0 a placare la sua sete di vendetta e le due entit\u00e0, ora riappacificatesi, se ne andranno insieme lontano. Come regalo per avergli restituito suo fratello, Amara riporta in vita Mary Winchester.\nTorna nella quindicesima stagione quando Chuck, dopo aver scatenato le anime infernali contro i Winchester, la raggiunge per chiederle aiuto essendo stato ferito da Sam; successivamente viene avvicinata dai Winchester per chiederle aiuto contro suo fratello e Dean, dopo una lunga trattativa, riesce a convincerla. Successivamente tenta di far desistere il fratello dal suo proposito di distruggere l'universo e ricrearne un altro, ma quando Chuck le rivela le menzogne dei Winchester si lascia assorbire da lui.\nAmara \u00e8, dopo suo fratello, l'entit\u00e0 pi\u00f9 forte della serie: per imprigionarla quest'ultimo e gli arcangeli hanno dovuto combattere insieme, riuscendoci a mala pena, mentre successivamente si \u00e8 dimostrata in grado di resistere al pugnale anti-demoni di Dean (spezzandolo con il solo contatto), ad un attacco angelico (da cui si riprende grazie alle cure di Rowena), all'uso di una Mano di Dio da parte di Lucifero e ad un attacco di massa di demoni, angeli e streghe. Probabilmente \u00e8 pi\u00f9 vecchia della Morte, infatti quando Dean l'ha menzionata Amara afferma di non sapere cosa sia.\nDonatello Redfield.\nDonatello Redfield (Keith Szarabajka) \u00e8 un profeta che compare per la prima volta nell'undicesima stagione.\nPrima di ottenere i suoi poteri era un professore di chimica e un ateo convinto; dopo la liberazione dell'Oscurit\u00e0, tuttavia, comincia ad avere delle visioni su di lei ed \u00e8 per questo che i Winchester vengono in contatto con lui, che li aiuter\u00e0 in vari modi contro Amara pur perdendo la sua anima.\nNella tredicesima stagione ritrova Sam e Dean seguendo il potere di Jack e li aiuta ad allontanare Asmodeus, che voleva mettere le mani sul potere del Nephilim. Successivamente i Winchester gli si rivolgono per interpretare la tavoletta dei demoni e aprire un varco nella dimensione in cui si trovano Mary e Jack, ma Asmodeus riesce a soggiogarne la mente e a costringerlo a rivelargli tutto ci\u00f2 che scoprir\u00e0. Successivamente comincer\u00e0 a tradurre la tavoletta dei demoni per scoprire l'incantesimo con cui aprire il varco per la dimensione alternativa e ci riuscir\u00e0, ma il potere dell'artefatto lo corromper\u00e0: Castiel, quindi, si trova costretto ad entrare nella sua mente e, dopo aver scoperto sia la formula che il controllo su di lui del principe infernale, lo lascia in stato di morte cerebrale.\nNella quattordicesima stagione Castiel lo riporta alla normalit\u00e0 dopo che Dean e Sam scoprono che il suo rimanere tra la vita e la morte poteva dare vita a dei profeti degeneri e in seguito aiuta Jack ad affrontare la perdita della sua anima. Successivamente viene rapito da Nick, che iniettandogli della Grazia angelica fornitagli dai demoni lo usa come tramite per parlare con lo spirito di Lucifero e quindi mette in atto un piano per riportare l'arcangelo in vita, che per\u00f2 viene sventato dai Winchester e Jack.\nNella quindicesima stagione i Winchester ricorrono di nuovo al suo aiuto per chiedergli di interpretare il Verbo di Dio sui demoni e scoprire come fu intrappolata Amara per usare la stessa procedura su Chuck.\nJack Kline.\nJack Kline (Alexander Calvert) \u00e8 un Nephilim, figlio dell'umana Kelly Kline e di Lucifero. \u00c8 stato concepito dal diavolo quando questi aveva preso possesso del corpo del presidente degli Stati Uniti Jefferson Rooney, che aveva una relazione segreta con la sua assistente Kelly.\nAppare per la prima volta nell'episodio finale della dodicesima stagione quando, pochi minuti dopo la sua nascita, raggiunge l'aspetto di un adolescente seguendo il volere della madre, che sin da quando lo portava in grembo lo ha messo in guardia dai pericoli del mondo e gli ha dimostrato il suo amore spronandolo inoltre ad essere una brava persona.\nI suoi poteri si manifestano gi\u00e0 prima che venisse al mondo: dopo aver scelto Castiel come protettore della madre, infatti, lo rende in grado di uccidere col solo contatto il principe infernale Dagon; un afflato del suo potere crea un'apertura che d\u00e0 accesso ad un'altra dimensione in cui i fratelli Winchester non sono mai nati e pertanto l'Apocalisse \u00e8 avvenuta, portando alla nascita del regno di terrore dell'arcangelo Michele, e inoltre salva pi\u00f9 volte la vita della madre dai suoi tentativi di suicidio.\nNella tredicesima stagione Sam e Dean decidono di portarlo con loro, sebbene quest'ultimo si dimostri inizialmente ostile al giovane data la sua origine; il minore dei Winchester, invece, si dice convinto che sia solo un ragazzo che ha bisogno di una guida e che pertanto, se indirizzato correttamente, potr\u00e0 fare del bene. Dopo alcuni casi risolti assieme la fiducia reciproca si rafforza, anche perch\u00e9 Jack riesce a riportare in vita Castiel, ma dopo aver inavvertitamente ucciso un uomo durante una missione decide di andarsene; successivamente, dopo aver aumentato i poteri della dreamwalker Kaia, finisce nella dimensione in cui si trova Mary: i due riescono a sfuggire a Michele e a raggiungere il campo di sopravvissuti umani guidati dal Bobby di questa dimensione e Jack decide di voler fermare per sempre l'arcangelo. Successivamente si ricongiunge a Sam e Dean e conosce suo padre Lucifero; dopo un iniziale avvicinamento lo disconosce per sempre e il diavolo gli ruba la grazia, ma Dean diviene il tramite di Michele e riesce infine ad uccidere Lucifero.\nNella quattordicesima stagione cerca di superare il trauma impegnandosi per diventare un buon cacciatore; in seguito comincia ad accusare dei sintomi preoccupanti: grazie all'aiuto di Rowena i Winchester scoprono che la perdita della grazia ha rotto l'equilibrio tra la sua parte umana e quella angelica e dopo poco tale condizione gli costa la vita; con l'aiuto di Lily Sunder e il sacrificio di una parte della sua anima, tuttavia, Jack torna in vita. Quando Michele riesce ad evadere dalla mente di Dean, Jack lo affronta e riesce ad ucciderlo e a rubargli la Grazia recuperando i suoi poteri ma bruciando ci\u00f2 che restava della sua anima: questo causa problemi sempre pi\u00f9 seri finch\u00e9 Jack si trova costretto ad usare di nuovo i suoi poteri (che Sam e Dean gli avevano proibito di utilizzare finch\u00e9 non ne avesse ottenuto di nuovo il pieno controllo) per fermare Nick, che ha messo in atto un piano diabolico per tornare ad essere il tramite di Lucifero. Jack uccide Nick e poco dopo, perdendo di nuovo il controllo, uccide anche Mary: costretto alla fuga per non affrontare Sam e Dean manifesta il suo inconscio nella forma di Lucifero/Nick e, dopo essere stato manipolato da Duma per creare nuovi angeli usando gli esseri umani, viene convinto dai Winchester ad entrare in una cassa di Malak, capace di contenere anche un arcangelo: il suo inconscio gli rivela tuttavia l'inganno e Jack riesce ad evadere. Dopo aver avuto modo di parlare con Castiel, Jack viene trovato da Dean, che impugna un'arma in grado di ucciderlo fornitagli da Chuck: Jack non oppone resistenza ma Dean non riesce ad ucciderlo, pertanto Chuck stesso lo uccide rivelando che aspettava un finale diverso. Il Nephilim si sveglia quindi nel Nulla cosmico, dove viene avvicinato da Billie e un'ombra.\nViene rimandato sulla Terra dalla Morte nella quindicesima stagione: una volta riunitosi con Castiel e i Winchester spiega loro che il piano di Billie, che lo ha appositamente tenuto nascosto nel Vuoto, consiste nel farlo diventare sempre pi\u00f9 forte finch\u00e9 non sar\u00e0 in grado di uccidere Chuck. Dopo essersi rafforzato ingerendo i cuori dei malvagi angeli Grigori, Jack riesce a recuperare anche la sua anima giungendo nel Giardino dell'Eden grazie ad un artefatto noto come Occultum. L'ultima parte del piano consiste nell'assorbire una costola di Adamo in modo da diventare una sorta di bomba cosmica in grado di eliminare Chuck: quest'ultimo scopre tuttavia il piano e Jack esplode nel Vuoto dopo esservi stato scagliato da Billie. Ritornato sulla Terra senza i suoi poteri, Jack comincia ad assorbire l'energia di quanto gli sta attorno fino a che non diviene abbastanza forte da assorbire i poteri di Chuck e prendere il suo posto. Divenuto il nuovo Dio e riportato il mondo alla normalit\u00e0, Jack saluta Sam e Dean.\nFin dalle sue prime apparizioni Jack si dimostra uno dei personaggi pi\u00f9 potenti della serie: oltre alle sopracitate caratteristiche si \u00e8 dimostrato totalmente immune alle lame angeliche mentre i suoi poteri sono giunti fino nel Nulla cosmico, dove secondo Castiel nemmeno Dio ha potere; inoltre ha la capacit\u00e0 di ampliare notevolmente i poteri di altre entit\u00e0, come dimostrato con lo stesso Castiel e in altre occasioni. Sia gli angeli che i demoni si dimostrano fin da subito fortemente intenzionati a mettere le mani sui suoi poteri, che sono ritenuti pressoch\u00e9 illimitati: una leggenda afferma addirittura che i Nephilim hanno la possibilit\u00e0 di diventare persino pi\u00f9 potenti dell'angelo che li ha generati."}
{"id": "2933208", "revid": "281779", "url": "https://it.wikipedia.org/wiki?curid=2933208", "title": "Silvio Domini", "text": "Biografia.\nSilvio Domini \u00e8 nato a Ronchi dei Legionari nel 1922. Diplomato all'Istituto magistrale, ha svolto fino al 1976 la professione di insegnante. Uomo di grande cultura, \u00e8 stato anche violinista, pittore e ricercatore storico.\nNel 1957 viene nominato ispettore onorario della soprintendenza archeologica e per i beni ambientali, architettonici, artistici e storici del Friuli Venezia Giulia. Si \u00e8 occupato del recupero, a Ronchi dei Legionari, di villa Vicentini Miniussi. Dal 1969 \u00e8 stato socio corrispondente e dal 1986 deputato della Deputazione di storia patria per il Friuli di Udine e per la Venezia Giulia di Trieste.\nNel 1985 ha realizzato, assieme a Aldo Fulizio, Aldo Miniussi, Giordano Vittori, il \"Vocabolario fraseologico del dialetto bisi\u00e0c\", frutto di ventiquattro anni di ricerche.\nNel 1987 \u00e8 stato uno dei fondatori e il primo presidente dell'Associazione Culturale Bisiaca. \u00c8 stato, inoltre, socio fondatore della Pro Loco di Ronchi dei Legionari, del Consorzio culturale e dell'Istituto giuliano di storia, cultura e documentazione. Per questi e per altri meriti raggiunti nel corso della sua lunga carriera nel 1993 gli \u00e8 stata conferita l'onorificenza di commendatore della Repubblica.\nHa pubblicato diversi volumi di poesie in dialetto per le quali ha ottenuto primi premi assoluti in concorsi letterari del Triveneto e nazionali. .\n\u00c8 morto il 9 dicembre 2005.\nPrincipali opere.\nTra i suoi scritti, alcuni dei quali tradotti in sloveno, si ricordano:"}
{"id": "2933215", "revid": "1543377", "url": "https://it.wikipedia.org/wiki?curid=2933215", "title": "Davide Michielli", "text": "Carriera agonistica.\nNazionale.\nIl suo esordio con la nazionale italiana allievi di curling \u00e8 stato il festival olimpico europeo della giovent\u00f9 (\"European Youth Olympic Winter Festival\") del 2005, disputato a Monthey, in Svizzera: in quell'occasione l'Italia si piazz\u00f2 al quinto posto.\nIn totale Michielli vanta 5 presenze in azzurro.\nCAMPIONATI\nNazionale allievi:\nCampionati italiani.\nDavide ha preso parte ai campionati italiani di curling inizialmente con il Curling Club Tofane, club con cui vince due titoli italiani nelle categorie giovanili (esordienti e ragazzi), poi con il Curling Club Dolomiti. Michielli \u00e8 stato 3 volte campione d'Italia:\nAltro.\nDavide \u00e8 nipote dell'alpinista Albino Michielli."}
{"id": "2933222", "revid": "767487", "url": "https://it.wikipedia.org/wiki?curid=2933222", "title": "Janne Hypp\u00f6nen", "text": "Carriera.\nHa allenato lo Jaro nel 2000, il nel 2007 in Veikkausliiga e il KooTeePee, squadra militante in Ykk\u00f6nen."}
{"id": "2933223", "revid": "1543377", "url": "https://it.wikipedia.org/wiki?curid=2933223", "title": "N'Garadougou", "text": "N'Garadougou \u00e8 un comune rurale del Mali facente parte del circondario di Dio\u00efla, nella regione di Koulikoro."}
{"id": "2933224", "revid": "287204", "url": "https://it.wikipedia.org/wiki?curid=2933224", "title": "Mulde", "text": "La Mulde, anche Vereinte o Vereinigte Mulde, \u00e8 un fiume tedesco, affluente alla sinistra orografica dell'Elba. Essa nasce in Sassonia dalla confluenza della Zwickauer Mulde con la Freiberger Mulde presso Gro\u00dfbothen a sud-est di Lipsia. Non \u00e8 un fiume navigabile.\nIl nome \"Mulde\" potrebbe significare \"Die Mahlende\" (La macinante) dal numero una volta elevato di mulini presenti lungo il suo corso. Il suo bacino comprende una gran parte della Sassonia.\nCorso.\nLa Mulde scorre passando da Grimma, Nerchau, Trebsen, Wurzen ed Eilenburg. \nDopo Bad D\u00fcben il fiume lascia il territorio sassone e tocca quello della Sassonia-Anhalt. Ad oriente di Bitterfeld uno sbarramento forma il lago Muldestau, fra Pouch e Friedersdorf e quindi scorre attraverso Muldenstein, Je\u00dfnitz, Raguhn e Dessau. Fra Dessau e Ro\u00dflau sfocia nell'Elba.\nLa Mulde raggiunse una triste fama insieme all'Elba, alla M\u00fcglitz ed alla Wei\u00dferitz durante la cosiddetta \"piena dell'Elba\" dell'agosto 2002.\nLa Mulde nell'arte.\nL'artista e insegnante d'arte Marion Bekker (* 1958) ha immortalato il paesaggio e l'architettura della valle della Mulde in numerosi dei suoi quadri di stile espressionista."}
{"id": "2933226", "revid": "339392", "url": "https://it.wikipedia.org/wiki?curid=2933226", "title": "Ngaradougou", "text": ""}
{"id": "2933227", "revid": "62244", "url": "https://it.wikipedia.org/wiki?curid=2933227", "title": "Poul Jensen", "text": ""}
{"id": "2933228", "revid": "1318658", "url": "https://it.wikipedia.org/wiki?curid=2933228", "title": "Chiesa di San Francesco (Orvieto)", "text": "La chiesa di San Francesco di Orvieto \u00e8 una delle chiese cristiane di rito cattolico pi\u00f9 antiche della citt\u00e0 umbra. \u00c8 situata in piazza Febei, il punto pi\u00f9 elevato del masso tufaceo di Orvieto, nel luogo ove si stabilirono i frati francescani fin dal 1216.\nStoria.\nLa chiesa fu fondata probabilmente nel 1240, anche se alcuni storici ritengono che la costruzione avesse avuto inizio fin dal 1227, anno successivo alla morte di san Francesco. Sullo stesso sito sorgeva precedentemente un'altra chiesa, dedicata a santa Maria della Pulzella, e un convento di monaci benedettini. L'edificio fu pressoch\u00e9 ricostruito nel 1262 secondo le indicazioni di san Bonaventura da Bagnoregio la cui presenza \u00e8 attestata ad Orvieto tra il 1262 e il 1264. La chiesa fu infine consacrata nel 1266 da papa Clemente IV. L'aspetto era quello della tipica chiesa francescana dell'epoca, a singola navata, abside quadrangolare e tetto a capriate lignee. L'ampiezza della navata \u00e8 maggiore rispetto a quella di chiese analoghe costruite fra il XIII e il XIV secolo (nella chiesa di San Francesco \u00e8 infatti grande 22,20\u00a0m rispetto ai pi\u00f9 diffusi 21,10\u00a0m); questo risultato fu ottenuto costruendo gli archi della navata con conci progressivamente sporgenti verso l'interno, tecnica costruttiva adottata anche in altre strutture orvietane di quel periodo.\nLa chiesa fu modificata nella seconda met\u00e0 del Cinquecento, quando le famiglie nobili di Orvieto parteciparono al rinnovamento del suo interno; a questo periodo risale l'aggiunta di una serie di altari posizionati lungo le pareti laterali.\nIl restauro effettuato negli anni dal 1768 al 1773 dette alla chiesa l'aspetto definitivo. L'interno fu rimaneggiato secondo un sobrio stile barocco, con la copertura delle pareti di stucchi e la costruzione di due serie di cappelle comunicanti su entrambi i lati; questi due interventi coprirono gli affreschi medievali della chiesa: ne sopravvive soltanto uno, ancora visibile. Inoltre furono murate le bifore, tagliate le pareti laterali per far affluire la luce dall'alto e costruita una pseudo cupola sopra il transetto formatosi dalla costruzione delle due serie di cappelle che avevano ristretto l'ampiezza della navata. La parete destra \u00e8 in comune con la parte inferiore del chiostro del convento progettato da Ippolito Scalza tra il 1580 e la fine del XVI secolo, riprendendo quello originario voluto da san Bonaventura. Una scritta interna al pozzo del chiostro ne conferma l'attribuzione.\nChiesa e convento appartennero all'Ordine dei francescani finch\u00e9 non furono trasferiti nel 1815. Il Comune di Orvieto divenne quindi proprietario della struttura e assegn\u00f2 il convento ai gesuiti che vi rimasero fino al 1860, quando lasciarono Orvieto. Da questo momento in poi il convento perse la sua valenza religiosa e venne adibito solo ad usi civili: dal 1878 al 1955 ospit\u00f2 la sede del distretto militare di Orvieto, poi l'istituto tecnico statale per geometri e l'istituto tecnico commerciale. Dopo un lungo restauro, dal 2009 \u00e8 sede della biblioteca comunale.\nLa chiesa, dopo un restauro durato venti anni, durante il quale \u00e8 stata consolidata la facciata e risolti i problemi di infiltrazione d'acqua dal tetto, \u00e8 stata riaperta al pubblico nel maggio 1999.\nCaratteristiche.\nLa facciata a capanna della chiesa di San Francesco \u00e8 quella originaria della chiesa trecentesca, innalzata leggermente nel corso dei secoli. Ha tre portali ad arco acuto: quello centrale presenta un fasciame fatto con pietra locale bianca e rossa, quelli laterali sono sormontati da una fascia intonacata che presenta labili tracce di affreschi. In alto sono presenti due rosoni laterali, con ogni probabilit\u00e0 del Duecento, e una finestra centrale, che fu aggiunta in epoca barocca presumibilmente al posto di un terzo occhio. I fianchi e l'abside mantengono gli elementi architettonici originari, nonostante i restauri successivi, tra cui le bifore.\nSulla parete laterale sinistra esterna \u00e8 stato murato il frammento di una lapide in pietra bianca in cui \u00e8 visibile un braccio che tiene sollevata una sfera e la scritta in caratteri gotici \"nel piu a(ltu d'u)rvietu io sto\". Si ritiene che la lapide fosse posta originariamente sopra la fontana nella quale terminava uno dei due rami dell'acquedotto che dava acqua alla citt\u00e0. Il ramo in questione dava acqua alla parte pi\u00f9 alta dell'abitato, mentre l'altro alimentava la fontana della piazza del comune. La lapide fu rimossa durante i lavori di ampliamento della chiesa e, seppur danneggiata, fu murata sulla parete esterna della chiesa stessa.\nL'interno \u00e8 in netto contrasto con l'esterno a causa della conservazione sino ai giorni nostri del rifacimento della seconda met\u00e0 del Settecento, in stile barocco, con motivi neoclassici: esso \u00e8 costituito da una navata con cappelle intercomunicanti, opera delle modifiche della seconda met\u00e0 del XVIII secolo. In origine la chiesa era formata da un'unica aula e sorretta da cinque archi acuti alti e stretti addossati alle pareti. La copertura della navata era formata da capriate a vista; la particolare tecnica costruttiva adottata ne faceva l'edificio di maggior dimensioni dell'architettura medievale.\nDel rifacimento tardo settecentesco sono gli stucchi decorativi, gli arredi e il coro ligneo intarsiato opera di Alessandro Tosi (1794), di scuola modenese. Sull'altare maggiore \u00e8 presente un crocifisso ligneo del XIV secolo di maestro Sottile, che oper\u00f2 anche nel Duomo.\nAll'interno della chiesa sono sepolti numerosi personaggi orvietani famosi, come Orazio Benincasa, primo capitano della rocca perugina o Lattanzio Lattanzi, vescovo di Pistoia. Fu sepolto qui anche l'architetto orvietano Ippolito Scalza, accanto a san Luigi, ma la sua tomba \u00e8 andata perduta con i restauri della seconda met\u00e0 del Settecento.\nVita di san Matteo.\nL'unico affresco sopravvissuto al restauro tardo settecentesco \u00e8 un affresco di Pietro di Puccio, databile alla seconda met\u00e0 del XIV secolo, e raffigurante tre momenti della vita di san Matteo.\nNel primo episodio Pietro di Puccio raffigura la vocazione di Matteo; la scena si svolge a Cafarnao: Ges\u00f9 vede il pubblicano Matteo al banco delle imposte e gli chiede di seguirlo. Il secondo episodio raffigura l'apostolo a Nadabar mentre addormenta due draghi con il segno della croce. Infine nel terzo episodio si vede Matteo resuscitare Ifigenia, figlia del re d'Etiopia.\nIl dipinto presenta vari punti di interesse: il primo episodio richiama l'attenzione per il realismo con cui \u00e8 rappresentata la scena del pasto, e notevoli sono in particolare le ciotole del cibo, anche se ormai \u00e8 difficile identificarne il contenuto. Gli altri due episodi riproducono scene molto rare della vita del santo.\nL'affresco, sito nella cappella di sinistra della chiesa, fu segnalato da uno storico orvietano di fine Ottocento e riscoperto nel 1999 dal professor Luigi Fratini dietro due armadi addossati alla parete che lo hanno preservato dal deterioramento e dalla distruzione. Il restauro successivo alla riapertura della chiesa ha restituito i colori vivaci. L'affresco si segnala come uno dei primi esempi di fumetto della storia dell'arte, anche se ormai le strisce contenenti le parole pronunciate dai personaggi sono quasi del tutto illeggibili."}
{"id": "2933237", "revid": "1543377", "url": "https://it.wikipedia.org/wiki?curid=2933237", "title": "N'Golobougou", "text": "N'Golobougou \u00e8 un comune rurale del Mali facente parte del circondario di Dio\u00efla, nella regione di Koulikoro."}
{"id": "2933240", "revid": "339392", "url": "https://it.wikipedia.org/wiki?curid=2933240", "title": "Ngolobougou", "text": ""}
{"id": "2933242", "revid": "125602007", "url": "https://it.wikipedia.org/wiki?curid=2933242", "title": "Episodi di Buona fortuna Charlie (prima stagione)", "text": "La prima stagione della serie televisiva Buona fortuna Charlie \u00e8 stata trasmessa negli Stati Uniti dal 4 aprile 2010 al 30 gennaio 2011 su Disney Channel.\nIn Italia il primo episodio \u00e8 andato in onda, in anteprima, il 12 luglio 2010 su Disney Channel. Successivamente, dal 1\u00ba ottobre 2010, vengono trasmessi sullo stesso canale i rimanenti episodi, fino al 30 giugno 2011. In chiaro viene trasmessa dal 10 dicembre 2012 su Italia 1.\nIl bacio mancato.\nTeddy vorrebbe baciare Spencer quando lui viene a casa sua per studiare per un compito in classe. Ma purtroppo i Duncan li infastidiscono e Spencer torna a casa senza aver baciato Teddy che rimane delusa.\nLo scambio.\nTrama.\nTeddy decide di far rilassare i propri genitori facendoli cenare in un ristorante messicano. Nel frattempo PJ scambia il passeggino della piccola Charlie con quello di un altro bambino distrattamente.Causa,si innamora di una ragazza che incontra al parco. La ragazza,poi, cena nel ristorante messicano, dove ci sono anche i Duncan. Intanto Gabe prende lezioni di magia e per distrarre i genitori per non farsi sgridare per aver scambiato il passeggino di Charlie toglie la tovaglia del tavolo facendo rovesciare il cibo nei piatti e i bicchieri macchiando la faccia e la maglia dei genitori e Teddy recupera Charlie rimettendo vicino al tavolo il bambino giusto senza che i genitori se ne accorgano.Infine Pj scopre di aver capito una cifra al posto di quella corretta e capisce di essere lui ad aver sbagliato non Emma, la ragazza del parco. La puntata si conclude con Gabe che riesce ad avere un quarto di dollaro da capitan Elastico,lo spirito comico delle feste.\nIl misterioso caso di Mr. Dabney.\nTrama.\nPj e Gabe sospettano che la loro vicina, la signora Dabney, abbia ucciso il marito Fred Dabney dopo aver visto un film horror e allora decidono di cercare delle prove per dimostrarlo, mentre Teddy diventa gelosa per il fatto che la sua migliore amica invia sms alla madre dei Duncan. In realt\u00e0 scopriranno che era tutto un falso e che in realt\u00e0 la cosa della quale la signora Dabney doveva disfarsi non era il cadavere del marito ma una cassa di suoi vecchi ricordi come ad esempio uno scheletro che usava quando insegnava scienze. Alla fine Teddy e la sua migliore amica Ivy si riavvicineranno poich\u00e9 si renderanno conto che non sono capaci di essere amiche delle madri troppo noiose.\nWammy, la mascotte.\nTrama.\nAmy convince Teddy a fare un provino per diventare la sfortunata mascotte della scuola Wammy. Teddy tenta di mandare all'aria il provino ma, siccome era l'unica ad essersi presentata, finisce per diventare il nuovo Wammy. Nel frattempo, PJ pensa che da grande potrebbe diventare calvo come Bob, ed egli sfida Emmett ad una corsa di bambini fra il nipote di Emmett e Charlie. Charlie finisce per vincere, tenendo i suoi primi passi, mentre alla fine, grazie all'aiuto della madre, Teddy finisce per apprezzare il suo ruolo di mascotte Wammy, diventando anche popolare tra i ragazzi.\nIl ballo.\nTrama.\nIl ballo della scuola \u00e8 arrivato, e Teddy chiede a Spencer di accompagnarla, mentre Ivy lo chiede a Emmett. Teddy cerca di ottenere il suo primo bacio da Spencer, ma Emmett, che ama anche Teddy, cerca di distrarre Spencer. Nel frattempo, Gabe cerca di non fare scoprire alla sua maestra la bugia che le ha raccontato riguardo al fatto che non poteva fare i compiti in quanto i suoi genitori litigano in continuazione, cosa del tutto falsa. Quando la maestra e i suoi genitori scoprono la bugia lo mettono in punizione ed \u00e8 costretto a fare tutti i compiti arretrati, mentre Spencer e Emmett diventeranno amici per la comune passione per il ballo che gli far\u00e0 dimenticare delle loro ragazze. Alla fine della puntata Spencer e Teddy riusciranno a baciarsi perch\u00e9 Teddy non riusciva a stare zitta allora Spencer la bacia per zittirla.\n\u00c8 stata Charlie!\nTrama.\nIl gestore del supermercato locale Reddy Mart trattiene i fratelli Duncan nel locale poich\u00e9 Charlie aveva afferrato un paio di occhiali da sole e aveva fatto scattare l'allarme. Tuttavia Teddy vuole andarsene, e perci\u00f2 affida a Gabe l'incarico di studiare un piano per evadere dal supermercato. Intanto Pj cerca in tutti i modi di scrivere il jingle giusto per la pubblicit\u00e0 di suo padre ma non ci riesce. Per scappare Gabe mette sottosopra tutto il locale e si fa rincorrere dal gestore, che cade in tutte le sue trappole. Alla fine riesce ad uscire e anche Pj trova la canzone adatta che verr\u00e0 sfruttata anche per il tema della pubblicit\u00e0 che verr\u00e0 mostrata come un incontro di wrestling.\nChiamate indesiderate.\nTrama.\nBob torna da un lavoro di disinfestazione in un negozio di elettronica e porta dei regali ai figli. A Teddy e Pj regala due smartphone di ultima generazione, mentre a Gabe un elicottero da costruire che per\u00f2 non sembra apprezzare. Anche Charlie riceve qualcosa: un cavalluccio di peluche che per\u00f2 i ragazzi odiano a causa della sua musichetta. I nuovi telefonini telefonano da soli e mettono nei guai i fratelli: infatti il bullo della scuola sente Pj mentre insieme al suo amico lo considerano sciocco e stupido e per cancellare il messaggio finiranno per distruggere il suo telefono, anche se verr\u00e0 comunque a conoscenza del messaggio, mentre Teddy fa sentire a sua madre il discorso con l'amica nel quale la ritiene antiquata e fuori moda. Questa si vendicher\u00e0 mettendo in imbarazzo la stessa e i tentativi di Gabe di distruggere il regalo di Charlie saranno vani.\nLa casa sull'albero.\nTrama.\nLa vicina di casa della famiglia Duncan si \u00e8 comprata un nuovo cane che per tutto il giorno non fa altro che abbaiare. I Duncan non ne possono pi\u00f9 e chiedono a Mrs. Dabney di vendere il cane, ma questa lo far\u00e0 solo se in cambio verr\u00e0 distrutta la casa sull'albero di Teddy e PJ. Teddy e PJ combattono fino alla fine per non far distruggere la casa sull'albero, ma quest'ultima crolla quando tutta la famiglia vi sale sopra. Alla fine la casa verr\u00e0 ricostruita.\nIl primo compleanno di Charlie.\nTrama.\n\u00c8 arrivato il primo compleanno di Charlie e i fratelli sono pronti per darle i loro regali. Quando Teddy regala a Charlie la foto di quando lei era nata tutti si ricordano di quel giorno: la mamma di Charlie \u00e8 dovuta andare da sola all'ospedale poich\u00e9 non c'era nessuno a casa e voleva che fosse lo stesso dottore che aveva fatto nascere i fratelli a far nascere anche Charlie. Quando questa viene a sapere da Teddy che il dottore non c'\u00e8 decide di andarsene, ma Teddy le propone che lo sarebbe andato a prendere se fosse rimasta in ospedale. Teddy \u00e8 costretta a intrattenere dei bambini affinch\u00e9 il dottore possa andare in ospedale, ma alla fine tutto si risolve e la famiglia si fa scattare la foto con la piccola Charlie appena nata.\nIl misterioso zio Mel.\nTrama.\nBob riceve notizie da parte di suo zio Mel col quale sembra che in passato abbia avuto un diverbio con lui e da allora non si sono pi\u00f9 parlati. Teddy lo viene a sapere e per far luce sulla situazione va dallo zio nella casa di riposo in cui vive. Nel frattempo PJ e Gabe ricevono un'offerta da parte di un fotografo che vuole fotografare la piccola Charlie per un book fotografico. La mamma per\u00f2 non \u00e8 d'accordo ma i due a sua insaputa fanno fare il book fotografico a Charlie. Teddy intanto porta zio Mel ad una partita di baseball e quest'ultimo inizia ad offendere i giocatori. Cos\u00ec Teddy lo porta a casa Duncan e chiarendosi con Bob risolvono i loro problemi. Alla fine Amy verr\u00e0 a sapere del provino di Charlie ma verr\u00e0 convinta dal fotografo a fare il book fotografico lo stesso alla piccola includendo anche lei.\nQuando i ragazzi incontrano le ragazze.\nTrama.\nIl padre di PJ lo costringe a trovarsi un lavoro e questo decide di consegnare a domicilio pollo da Polli Espressi. Durante una sua consegna incontra Madison Davis, una ragazza della quale si innamora e immagina la sua vita con lei. Intanto Gabe torna a casa ferito e Teddy va alla sua scuola per scoprire il responsabile. Scopre che la ragazza che pesta il suo fratellino ha una cotta per lui e anche Gabe se n'\u00e8 innamorato. Tuttavia questa continua a picchiarlo perch\u00e9 non riesce ad esprimere i suoi sentimenti. PJ si rende conto che la ragazza di cui si \u00e8 innamorato lo tradisce con il ragazzo delle pizze e la lascia. Il padre lo aiuter\u00e0 a riprendersi e riconquister\u00e0 l'amicizia del suo migliore amico che era stato geloso della sua ragazza. Grazie a Teddy Gabe risolve i suoi problemi, anche se tutta la famiglia sembra avere problemi in amore.\nLa prima cotta di Gabe.\nTrama.\nGabe prende la sua prima cotta per una ragazza di nome Kit, ed egli si trova a dire che \u00e8 figlio unico e ha i genitori divorziati proprio per avere qualcosa in comunque con questa ragazza. Nel frattempo la signora Dabney chiede a Teddy di badare al suo gatto Karambola mentre \u00e8 via per due giorni e la ragazza si dispera quando vede che il gatto non gioca pi\u00f9 con il gatto della signora Virginia, la sorella gemella della Dabney. Infine Pj bada a Charlie portandola al lavoro dicendo che sua madre \u00e8 in ospedale cos\u00ec per guadagnare pi\u00f9 soldi.\nLa piccola aiutante di Teddy.\nTrama.\nTeddy prende una B nel compito di inglese e chiede giustificazioni all'insegnante, senza successo. Cos\u00ec quando si accorge che adora la sua sorellina Charlie decide di farla partecipare alla sua presentazione orale del libro La fattoria degli animali. Nel frattempo, Gabe dopo l'undicesima partita di basket persa e dopo il contrattempo di Bob per delle coccinelle a prendere la guida della squadra \u00e8 Amy che riesce a far vincere il loro primo incontro, mentre viene licenziata al secondo e la situazione ritorna come prima. Inoltre Pj dopo la sostituzione dell'incontro delle amiche di Amy comincia a trascorrere troppo tempo con loro.\nBuon anniversario!\nTrama.\n\u00c8 l'anniversario di mamma e pap\u00e0 e i figli vogliono organizzargli una cena marocchina; l'idea per\u00f2 va a monte per colpa di Pj che resta chiuso fuori casa con dentro Charlie che combina un disastro. Intanto Teddy cerca la copertina di Charlie che la famiglia aveva donato, senza la quale la bambina non smette di piangere.\nLa famiglia Duncan in tv.\nTrama.\nPJ filma Charlie mentre fa una puzzetta e posta il video in Internet: i contatti sono talmente tanti che la famiglia Duncan apparir\u00e0 in televisione.\nSpencer presenta Teddy ai suoi genitori: la ragazza rimane colpita dalle loro buone maniere, tanto da accettare un invito a cena proprio per la sera in cui la troupe televisiva si reca a casa Duncan.\nI genitori di Spencer deridono la famiglia Duncan, che si sta rendendo ridicola in tv: Teddy, offesa, rivela loro che \u00e8 la sua famiglia e che lei ne \u00e8 orgogliosa.\nSpencer confessa a Teddy che preferisce stare con la sua famiglia perch\u00e9 \u00e8 pi\u00f9 genuina e divertente.\nIl talento dei Duncan.\nTrama.\nSpencer decide di aiutare Teddy con la sua danza di routine per il talent show della scuola, ma quando si rende conto che \u00e8 terribile finge di essere infortunato per uscire da questo guaio. Nel frattempo, Jo convince Gabe aiutandolo a vincere le elezioni per diventare il presidente dell'aula dodici, invece ella stessa decide di sabotare questa elezione per eliminare la campagna di Gabe ed essere nominata presidentessa, mentre infine succede il contrario.\nMiss Polletta.\nTrama.\nTeddy ha bisogno di soldi per un cellulare nuovo e ottiene un lavoro come dog sitter per il quartiere, ma il lavoro \u00e8 meno glamour. Dopo aver avuto l'idea PJ viene nominato Mister Polletto ma si ingelosisce quando il suo capo d\u00e0 a Teddy un lavoro come testimonial di Kwikki Chikki, rubando cos\u00ec il lavoro al fratello. Dispiaciuta, a Teddy viene fuori con un piano per farsi licenziare in modo da dare a suo fratello l'attenzione che merita. Nel frattempo, Amy canta una canzone con Charlie al suo raduno che diventa molto competitivo con le altre mamme, mentre Gabe usa un topo per giocare facendo uno scherzo a Bob.\nCharlie nelle mani di Gabe.\nTrama.\nGabe resta responsabile di Charlie pur facendo il compito assegnato a scuola con Jo. Nel frattempo, Teddy ed Emmett cercano di aiutare PJ ad andare dal dentista con un trucco ed Amy si impegna ad aiutare Bob su un sterminio, quando egli effettivamente gli aveva promesso di andare alla spa.\nZombie a Denver.\nTrama.\nGabe organizza un pigiama party con i suoi amici ma, dopo aver visto un film horror, questi ultimi rimangono terrorizzati poi sentono uno strano rumore che sembrava il rumore di uno zombie invece era solo Bob Teddy deve prepararsi per un'audizione ma gli amici di Gabe non la lasciano in pace. Charlie si rifiuta di dormire nella sua nuova camera e Teddy, per prepararsi al provino, sar\u00e0 costretta a dormirci lei. Pj comincia a mangiare troppo e, dopo aver sognato di diventare grasso e non riuscire pi\u00f9 a fare nulla, smette di farlo. Teddy, dopo che Charlie le ha disegnato sulla faccia mentre dormiva, va alla audizione e nonostante tutto ottiene la parte, alla fine della puntata uno zombie scende davvero dalle scale di casa Duncan e si mette a guardare un film che Amy ha affittato: le scimmie e le folli banane.\nLa prima delusione d'amore.\nTrama.\nCharlie morde il ragazzo di Teddy, Spencer. Teddy scopre allora che quando va a trovare il ragazzo trova egli con un'altra ragazza, Skyler, mentre Spencer diceva che era solo sua cugina. Spencer trova le due ragazze che parlano le quali scoprono di essere entrambe la ragazza di Spencer e cos\u00ec va a finire che entrambe lo mollano. Nel frattempo, Gabe tratta PJ come un autista personale, perch\u00e9 gli ha prestato il denaro restante che serviva a PJ per comprare l'auto della defunta nonna di un suo amico. Per fare in modo che Gabe non si avvicini pi\u00f9 all'auto PJ gli dice che l'auto era posseduta dallo spirito della nonna ma era solo un piano per spaventare Gabe in modo che PJ averebbe riavuto la sua auto.\nCome guarire un cuore spezzato.\nTrama.\nTeddy inizia una rock band con Skyler che rispettivamente scrivono e suonano un brano su Spencer per quello che ha fatto solo per vendicarsi caricandolo successivamente sul web. Nel frattempo, Gabe e PJ sono stanchi di condividere la stessa stanza, cos\u00ec Gabe decide di andare a dormire in una stanza di Rodney Dabney, figlio della Signora Dabney poich\u00e9 egli \u00e8 in Florida. Amy decide di andare a fare palestra e di portare sua figlia Charlie dalla signora Patricia, una badante che si trova proprio di fianco alla palestra. Quando la madre scopre della SPA decide di frequentare quest'ultimo posto.\nBuona fortuna, Teddy.\nTrama.\nIl nuovo compagno di giochi di Gabe, Austin, si innamora di Teddy e le chiede di diventare la sua ragazza. Intanto a scuola Teddy scopre che il suo ex si \u00e8 gi\u00e0 fidanzato e per ingelosirlo dice che anche lei si \u00e8 fidanzata con un ragazzo di nome Austin. Austin continua a corteggiarla e per farlo smettere Teddy decide di uscire con lui. Tuttavia mentre si trova all'imbarazzante festa dove \u00e8 andata con Austin viene vista da Spencer che capisce tutto. Nel frattempo il padre di PJ entra a far parte della sua band fingendosi un adolescente.\nLa prima bici di Charlie.\nTrama.\nGabe riceve una bici che per\u00f2 non gli piace. Cos\u00ec cerca in tutti i modi di sbarazzarsene e alla fine la vende al suo amico fingendo un furto e accusando Charlie di aver lasciato il portone del garage aperto. In questo modo pu\u00f2 comprarsi una nuova bici. Tuttavia il padre scopre presto l'inganno e alla fine Gabe pu\u00f2 conservare la sua nuova bici, mentre a Charlie verr\u00e0 regalata la prima bicicletta che il padre ha ottenuto cambiando la vecchia di Gabe. Mentre Teddy deve svolgere un compito per il corso di recitazione e vuole riprendere il momento che ha scoperto che la mamma aspettava una bambina. Teddy riusc\u00ec a dare una parte a tutti i personaggi del suo corso di recitazione, ma non aveva trovato una madre, cos\u00ec diede il ruolo alla vera mamma, ma questa fa innervosire Teddy che le dice cosa prova davvero. Alla fine si risolve tutto e Teddy svolge un buon compito.\nSpettacolo sulla neve (parte prima).\nTrama.\nLa famiglia Duncan va in vacanza nell'albergo dove Amy e Bob si sono sposati. All'arrivo Teddy incontra una sensitiva che le dice che si ritrover\u00e0 con due piedi sinistri, un piccolo orso nella sua stanza e che trover\u00e0, in quel luogo, l'amore della sua vita, e tutto si avvera. E l'amore della sua vita \u00e8 Spencer. Nel frattempo Bob comunica a Amy che non sono davvero sposati, perch\u00e9 il prete era un truffatore che ha fatto centinaia di matrimoni finti. Pj va in montagna a fare snowboard ma non si accorge che la pista \u00e8 vietata e quindi cade dalla montagna e viene soccorso da due ragazze che si innamorano di lui, lo portano a casa e lo servono, ma il padre delle ragazze arriva a casa e vede il ragazzo con il suo accappatoio e lo insegue e lo caccia di casa. Gabe, invece, ritrova in albergo il suo ex professore, e gli ordina i piatti pi\u00f9 costosi dell'albergo, ma l'uomo gli dice che per avere quei piatti deve pagare, e l'unica alternativa \u00e8 lavorare, lo fa ma non con successo. Infine la piccola Charlie fa amicizia con un altro bimbo.\nSpettacolo sulla neve (parte seconda).\nTrama.\nQuando Teddy incontra Spencer, lui le rivela che \u00e8 ancora innamorato di lei e quando si ritrovano sulla seggiovia insieme, questa si blocca in aria e qui Spencer bacia Teddy. Intanto Pj e Gabe, per saldare i loro debiti, partecipano ad una gara di pattinaggio artistico per principianti riuscendo a guadagnare la somma. Amy e Bob, dopo aver scoperto che non sono davvero sposati, decidono di \"risposarsi\" e Bob organizza il matrimonio di nascosto. Dopo il matrimonio Amy dice che quando bacia Bob sente che \u00e8 l'amore della sua vita e cos\u00ec Teddy si rende conto di non essere pi\u00f9 innamorata di Spencer, ma chiede la sua amicizia.\nScuola guida con la signora Dabney.\nTrama.\nTeddy sta per compiere 16 anni e vuole prendere la patente, ma suo padre non vuole fargliela prendere. Intanto Gabe e Pj cercano un regalo da fare a Teddy e vanno in un negozio di scarpe sapendo che a Teddy piace un paio di stivali. Visto che Teddy e Gabe hanno lo stesso numero di scarpe, Pj lo costringe ad infilare alcuni stivali per confrontare la misura, ma Gabe non riesce pi\u00f9 a toglierli. Teddy, per far pratica di guida, accompagna la signora Dabney dalla sorella in montagna, ma si troveranno davanti a varie peripezie. A casa Duncan la famiglia sta organizzando una festa a sorpresa per Teddy e, al ritorno dal viaggio con la signora Dabney, entra in casa tutta sporca e con una lampada come gonna. La festa va avanti e Bob racconta a Teddy che non voleva farle prendere la patente per paura che lei un giorno potesse andar via da casa, ma alla fine Teddy riesce a farlo ragionare."}
{"id": "2933243", "revid": "121006082", "url": "https://it.wikipedia.org/wiki?curid=2933243", "title": "Booktrailer", "text": "Il booktrailer \u00e8 un videoclip, uno spot, un promo realizzato per pubblicizzare un libro.\nAttraverso l'impiego di suoni, parole e soprattutto immagini sintetizza il contenuto del libro stesso, cercando di ricrearne l'atmosfera.\nDi fronte al problema della diminuzione dei lettori, il \"booktrailer\", il cui veicolo principale di distribuzione \u00e8 la rete, si prefigge lo scopo di divulgare i libri, impiegando un linguaggio simile a quello del promo cinematografico, per avvicinare un pubblico pi\u00f9 vasto.\nStoria.\nI primi esempi, abbastanza diversi da come sono ora, vennero sviluppati negli Stati Uniti e pi\u00f9 precisamente in California all'inizio degli anni novanta: si trattava infatti di semplici videoproiezioni utilizzate durante le presentazioni dei libri.\nIl primo vero booktrailer venne realizzato da Judith Keenan nel 1994 per il thriller \"Amnesia\" di Douglas Cooper e aveva una durata di pochi minuti. Trasmesso da varie emittenti televisive statunitensi, l'idea del booktrailer si rivel\u00f2 essere un successo, comportando un aumento delle vendite fino all'esaurimento, e costringendo l'autore ad aggiungere altre tappe al tour di presentazione dell'opera.\nNel 2002, durante un convegno sulle strategie del marketing editoriale a Shreveport in California, alcune case editrici decisero di introdurre l'utilizzo del booktrailer come strumento pubblicitario on line.\nLa casa editrice inglese Canongate, che in quella sede present\u00f2 il trailer per il romanzo \"Life of Pi\" di Yann Martel , in quanto il video, prima ancora della presentazione ufficiale, era stato visto da 128.000 persone, solo grazie al passaparola della rete. Nel mese successivo vennero vendute 10.000 copie del libro, in aggiunta alle vendite on line.\nLo stesso anno il regista Michael E. Miller e la scrittrice Sheila Clover English, autori del trailer e del libro \"Circle of Seven\", registrarono il marchio \"Book Trailer\".\nCon la crescita di popolarit\u00e0 di social network come MySpace, YouTube e iFilm (sito chiuso poi nel 2005), la diffusione del booktrailer si estese notevolmente, e nel 2006 il numero di case editrici anglofone che lo avevano adottato come mezzo promozionale e veicolo di diffusione crebbe notevolmente.\nIl San Francisco Chronicle descrisse cos\u00ec l'iniziativa della casa editrice americana Farrar, Straus&amp;Giroux, che invest\u00ec 10.000 dollari per la creazione del booktrailer del romanzo \"The Mystery Guest\" del francese Gr\u00e9goire Bouillier, scegliendo YouTube come principale piattaforma di diffusione:\nLa stessa Judith Keenan, creatrice del primo booktrailer, afferm\u00f2:\nCritiche.\nDa parte degli scrittori vi sono opinioni diversificate: alcuni sono scettici, altri entusiasti, soprattutto vi \u00e8 chi \u00e8 incerto del beneficio che tale pubblicit\u00e0 possa avere sulle vendite.\nSi ebbero perplessit\u00e0 quindi sulla funzionalit\u00e0 della rete e molti consigliarono di utilizzare il denaro, destinato alla promozione degli scritti, in spazi adeguati all'interno di librerie piuttosto che su Internet.\nIn risposta lo scrittore Malcom Gladwell, autore di \"The Tipping Point\", afferm\u00f2:\nDiffusione.\nOltre agli Stati Uniti e Regno Unito, il booktrailer si \u00e8 rapidamente diffuso anche in Canada, Germania e Paesi Bassi, dove i trailer si possono trovare sia su web che su emittenti televisive e spazi multimediali all'interno delle librerie.\nItalia.\nNel 2004 venne indetto in collaborazione con il festival letterario \"Grinzane Cavour\" il concorso \"Ciak si legge\", per filmati tratti da libri. Il concorso era associato ad un programma televisivo prodotto dalla Bongiorno Production e andato in onda su Rete 4.\nSempre nel 2004 la casa editrice Marsilio realizz\u00f2 il primo vero booktrailer, per il romanzo \"Kiss me, Judas\" di Will Christopher Baer. Segu\u00ec l'esempio la casa editrice Mondadori, con il booktrailer de \"Il totem del lupo\" e di \"Come Dio comanda\" di Niccol\u00f2 Ammaniti, anche se l'utilizzo di tale forma pubblicitaria rimase comunque poco utilizzata.\nLa regista Monica Mazzitelli, autrice per Einaudi del booktrailer del romanzo \"Stella del mattino\" di Federico Guglielmi (in arte Wu Ming 4) comment\u00f2:\nPochi anni dopo, nel novembre 2008, primo in Italia, il liceo scientifico statale \"A. Calini\" di Brescia ha organizzato al proprio interno un concorso studentesco di booktrailer allo scopo di promuovere la lettura. Accolto con grande entusiasmo dagli studenti e rapidamente cresciuto, il progetto si \u00e8 trasformato, nel giro di sole tre edizioni, in concorso nazionale rivolto a tutte le scuole secondarie di II grado d'Italia.\nIl 12 febbraio 2012 si \u00e8 svolta la premiazione della prima edizione dei \"Booktrailers Online Awards\", concorso promosso completamente via web, con l'intento di agevolare la promozione letteraria, in particolare di autori esordienti o emergenti e piccoli editori. Si \u00e8 trattato dei primi premi di natura virtuale assegnati in Italia, e forse nel mondo, a dei booktrailers, con categorie di premiazione ispirate ai noti \"Oscar\" del cinema, e una competizione basata su nominations (con tanto di cinquine) e premi finali votati da una giuria di esperti.\nEDIZIONI DEI BOA:\n- 2012, 27 video in gara\n- 2013, 35 video in gara\n- 2014, 46 video in gara\n- 2015, 49 video in gara\nCategorie di premio BOA:\n- 2012, miglior booktrailer, montaggio, colonna sonora abbinata, scenografia, originalit\u00e0, commenti del pubblico\n- 2013/2014/2015, miglior booktrailer, booktrailer straniero, booktrailer d'animazione, booktrailer amatoriale, montaggio amatoriale, regia, sceneggiatura, montaggio, scenografia, effetti speciali, fotografia, sonoro, colonna sonora abbinata, attore, attrice, originalit\u00e0, sintesi, commenti del pubblico, miglior cortometraggio.\nNel 2013 i Booktrailer partecipano al Festival Cortinametraggio in una sezione di concorso a loro dedicata. In questa occasione RAI5 realizza un programma apposito, intitolato \"BOOKTRAILERS\", con interviste ai protagonisti del Festival e spezzoni dei loro trailer. Riaperti i bandi di concorso anche per l'edizione 2014.\nHD 3D Booktrailer.\nUn HD 3D Booktrailer (o semplicemente 3D Booktrailer) \u00e8 un Booktrailer realizzato in 3D Stereoscopico; solitamente fruibile in varie modalit\u00e0 (es. con occhiali anaglifici red/cyan - gree/magenta, polarizzati, ecc. oppure su monitor o schermi autostereoscopici e quindi senza indossare alcun supporto di visione)."}
{"id": "2933244", "revid": "287204", "url": "https://it.wikipedia.org/wiki?curid=2933244", "title": "Serie B 1985-1986 (calcio femminile)", "text": "L'edizione 1985-1986 \u00e8 stata la diciassettesima edizione del campionato di Serie B femminile italiana di calcio.\n\u00c8 stato l'ultimo campionato di Serie B con la F.I.G.C.F. perch\u00e9 con l'ultimo comunicato ufficiale datato 18 ottobre 1986 il presidente, l'avvocato Giovanni Trabucco, annunci\u00f2 la redazione dell'atto notarile con cui venne chiusa la Federazione e tutti i suoi organi periferici, allegando quattro pagine dattiloscritte contenenti la raccomandazione a tutti di non dimenticare tutti gli sforzi fatti da tutti dal 1970 al 1986 per far crescere il calcio femminile.\nStagione.\nIl campionato \u00e8 iniziato il 10 novembre 1985 ed \u00e8 terminato il 1\u00ba giugno 1986 senza assegnazione del titolo di campione di Serie B 1985-1986.\nVariazioni prima dell'inizio del campionato:\nfusione:\ncambi di denominazione e sede:\nhanno rinunciato al campionato di Serie B (inattive):\nhanno rinunciato al campionato di Serie B per iscriversi alla Serie C 1985-1986 (interregionale):\nFormula.\nVi hanno partecipato 24 squadre divise in due gironi. Le prime due classificate di ognuno dei due gironi viene promossa in Serie A in modo da portare la Serie A da 14 a 16 squadre. Le ultime due classificate di ognuno dei due gironi vengono retrocesse nei rispettivi campionati regionale di Serie C. In seguito, alle societ\u00e0 confluite in F.I.G.C. e a tutte le squadre retrocesse fu proposta la riammissione nei quadri del campionato di Serie B.\nGirone A.\nClassifica finale.\nLegenda:\nNote:\nGirone B.\nClassifica finale.\nLegenda:\nNote:"}
{"id": "2933245", "revid": "72396", "url": "https://it.wikipedia.org/wiki?curid=2933245", "title": "Valdez oil terminal", "text": ""}
{"id": "2933247", "revid": "1793900", "url": "https://it.wikipedia.org/wiki?curid=2933247", "title": "Walter Flanders", "text": " \nFu attivo nell'impiego delle macchine utensili e nell'industria automobilistica, e fu uno dei primi esperti nella produzione di massa.\nEra nativo del Vermont , e fu un dei pi\u00f9 capaci venditori di macchine utensili, sia nell'uso che nel suo sviluppo. Fu assunto alla Ford nell'agosto del 1906 come un manager di produzione esperto nel contenere i costi. Gli estremi d'assunzione prevedevano anche l'accettazione che Flanders potesse continuare a vendere macchinari per mezzo di una sua organizzazione personale. Durante il breve periodo (20 mesi) che trascorse nella giovane azienda, indirizz\u00f2 la sua gestione verso la produzione di massa. Ci\u00f2 incluse il concetto di produzione fissa mensile, il trasporto di componenti giacenti in magazzino dalla Ford ai suoi fornitori, e il riesame della posizione delle macchine utensili nello stabilimento nell'ottica di indirizzare la produzione considerando la sequenza delle operazioni . Questo lavoro contribu\u00ec a portare la Ford, nei cinque anni successivi (1908-1913), a sviluppare il concetto moderno di catena di montaggio.\nFlanders lasci\u00f2 la Ford nell'aprile del 1908 per fondare insieme ad altri soci la Everett-Metzger-Flanders, che fu acquistata dalla Studebaker nel 1910. Pi\u00f9 tardi fond\u00f2 la United States Motor Company e riorganizz\u00f2 la Maxwell."}
{"id": "2933249", "revid": "1543377", "url": "https://it.wikipedia.org/wiki?curid=2933249", "title": "Nangola", "text": "Nangola \u00e8 un comune rurale del Mali facente parte del circondario di Dio\u00efla, nella regione di Koulikoro.\nIl comune \u00e8 composto da 14 nuclei abitati:"}
{"id": "2933256", "revid": "76963", "url": "https://it.wikipedia.org/wiki?curid=2933256", "title": "Tancredi Saletta", "text": "Biografia.\nTancredi Saletta nacque da una famiglia borghese a Torino il 27 giugno 1840. Entrato nell'Accademia Militare della sua citt\u00e0, ne usc\u00ec tre anni dopo con il grado di sottotenente di artiglieria. Intrapresa la carriera militare giovanissimo, combatt\u00e9 nella seconda guerra d'indipendenza, segnalandosi durante la campagna piemontese in Italia centrale nell'assedio di Ancona, e pi\u00f9 successivamente in quello di Gaeta. Rimase in servizio attivo, ricoprendo vari incaricihi, sino al 19 gennaio 1883 quando venne trasferito nelle colonie. Nel 1885 da colonnello comand\u00f2 la spedizione italiana che occup\u00f2 Massaua. L'Italia aveva dato inizio al proprio colonialismo acquistando il porto di Assab nel 1882 ove era comandante Giulio Pestalozza. Saletta torn\u00f2 in Italia dopo pochi mesi. Entrato in aperto contrasto con il successore di Caimi, il contrammiraglio Raffaele Noce, nel novembre 1885 Saletta fu sostituito da Carlo Gen\u00e8 su direttiva del ministro degli Esteri il Conte di Robilant. Nominato comandante della brigata Basilicata il 3 dicembre dello stesso anno, si rec\u00f2 in India come osservatore delle manovre dell'esercito anglo-indiano.\nNel marzo 1887, a seguito del massacro di Dogali, Saletta, appena promosso maggiore generale, fu inviato di nuovo nella colonia in qualit\u00e0 di governatore. Alla testa di 1.500 bersaglieri e con lo scopo di rafforzare le difese di Massaua e dintorni, prepar\u00f2 il terreno per l'arrivo della \"spedizione punitiva\" comandata dal tenente generale Alessandro Asinari di San Marzano nell'ottobre dello stesso anno. Rientr\u00f2 in Italia nel 1888 dove torn\u00f2 a dirigere la Brigata Basilicata.\nNel 1896 Saletta, tenente generale, fu nominato capo di Stato Maggiore dell'Esercito. Si ritir\u00f2 dalla vita militare e divenne senatore del Regno d'Italia nel 1908.\nMor\u00ec a Roma il 21 gennaio 1909."}
{"id": "2933257", "revid": "838137", "url": "https://it.wikipedia.org/wiki?curid=2933257", "title": "Nazionale di pallanuoto maschile del Portogallo", "text": "La nazionale di pallanuoto maschile del Portogallo \u00e8 la rappresentativa pallanuotistica del Portogallo in campo maschile nelle competizioni internazionali."}
{"id": "2933259", "revid": "1543377", "url": "https://it.wikipedia.org/wiki?curid=2933259", "title": "Niantjila", "text": "Niantjila \u00e8 un comune rurale del Mali facente parte del circondario di Dio\u00efla, nella regione di Koulikoro.\nIl comune \u00e8 composto da 14 nuclei abitati:"}
{"id": "2933260", "revid": "126257", "url": "https://it.wikipedia.org/wiki?curid=2933260", "title": "Walter Emmett Flanders", "text": ""}
{"id": "2933261", "revid": "126257", "url": "https://it.wikipedia.org/wiki?curid=2933261", "title": "Walter E. Flanders", "text": ""}
{"id": "2933263", "revid": "126257", "url": "https://it.wikipedia.org/wiki?curid=2933263", "title": "Walter E Flanders", "text": ""}
{"id": "2933265", "revid": "287204", "url": "https://it.wikipedia.org/wiki?curid=2933265", "title": "Nazionale di pallanuoto maschile del Lussemburgo", "text": "La nazionale di pallanuoto maschile del Lussemburgo \u00e8 la rappresentativa pallanuotistica del Lussemburgo in campo maschile nelle competizioni internazionali."}
{"id": "2933267", "revid": "1543377", "url": "https://it.wikipedia.org/wiki?curid=2933267", "title": "T\u00e9nindougou", "text": "T\u00e9nindougou \u00e8 un comune rurale del Mali facente parte del circondario di Dio\u00efla, nella regione di Koulikoro."}
{"id": "2933268", "revid": "287204", "url": "https://it.wikipedia.org/wiki?curid=2933268", "title": "Tenindougou", "text": ""}
{"id": "2933269", "revid": "287204", "url": "https://it.wikipedia.org/wiki?curid=2933269", "title": "10771 Ouro Preto", "text": ""}
{"id": "2933272", "revid": "1516087", "url": "https://it.wikipedia.org/wiki?curid=2933272", "title": "Amoco", "text": "La Amoco Corporation, originariamente nota come Standard Oil Company of Indiana, era una compagnia petrolchimica statunitense, fondata nel 1889 a partire da una raffineria di Whiting, nell'Indiana.\nStoria.\nLa compagnia apparteneva originariamente alla Standard Oil, e divenne autonoma dopo lo scorporo di quest'ultima nel 1911.\nIn seguito, nel 1925, assorb\u00ec la \"Pan-American Petroleum\", proprietaria di met\u00e0 delle azioni della American Oil Company (da cui la sigla Am.O.Co.), fondata a Baltimora nel 1910. \nA partire dal secondo dopoguerra, la societ\u00e0 si \u00e8 contraddistinta per il tipico logo rosso-bianco-blu con la torcia, sebbene il marchio variasse a seconda del Paese: la compagnia era infatti presente come \"Standard\", \"American\", \"Amoco\", \"Utoco\" e \"Pan-Am\", anche vista la differente situazione negli Stati americani circa i diritti di utilizzo del marchio Standard.\nNegli anni '60 acquis\u00ec la britannica Vigzol. Nel 1962 arriv\u00f2 in Italia acquistando la rete Zenit; la rete italiana fu ceduta alla Tamoil nel 1984.\nNegli anni '60 la compagnia si espanse anche in Gran Bretagna e Belgio; nel 1990 la rete britannica fu ceduta a Elf.\nNel 1985 la compagnia assunse ufficialmente il nome di \"Amoco Corporation.\" \nLa sede della societ\u00e0 era situata nell'Amoco Building (l'attuale Aon Center) nel Chicago Loop.\nNel 1998 fu annunciata la fusione con la britannica BP, formando la \"BP Amoco\"; nel 2001 il marchio Amoco fu ritirato e la compagnia riprese il nome BP.\nNel 2017, la BP ha annunciato la volont\u00e0 di rispolverare il marchio Amoco, che \u00e8 oggi tornato presente in alcune stazioni di servizio americane."}
{"id": "2933273", "revid": "224230", "url": "https://it.wikipedia.org/wiki?curid=2933273", "title": "Repubblica slovacca (1939-1945)", "text": ""}
{"id": "2933275", "revid": "831312", "url": "https://it.wikipedia.org/wiki?curid=2933275", "title": "Nazionale di pallanuoto maschile di Malta", "text": "La nazionale di pallanuoto maschile di Malta \u00e8 la rappresentativa pallanuotistica di Malta in campo maschile nelle competizioni internazionali. \u00c8 governata dalla \"Aquatic Sports Association of Malta\".\nHa partecipato a due Olimpiadi ed a tre Europei."}
{"id": "2933277", "revid": "1543377", "url": "https://it.wikipedia.org/wiki?curid=2933277", "title": "Wacoro", "text": "Wacoro \u00e8 un comune rurale del Mali facente parte del circondario di Dio\u00efla, nella regione di Koulikoro.\nIl comune \u00e8 composto da 6 nuclei abitati:"}
{"id": "2933281", "revid": "339392", "url": "https://it.wikipedia.org/wiki?curid=2933281", "title": "Ivan Vanko", "text": ""}
{"id": "2933282", "revid": "494555", "url": "https://it.wikipedia.org/wiki?curid=2933282", "title": "Rhodey Rhodes", "text": ""}
{"id": "2933285", "revid": "1543377", "url": "https://it.wikipedia.org/wiki?curid=2933285", "title": "Zan Coulibaly", "text": "Zan Coulibaly \u00e8 un comune rurale del Mali facente parte del circondario di Dio\u00efla, nella regione di Koulikoro.\nIl comune \u00e8 composto da 9 nuclei abitati:"}
{"id": "2933287", "revid": "219355", "url": "https://it.wikipedia.org/wiki?curid=2933287", "title": "Spettroscopia UV-vis", "text": ""}
{"id": "2933288", "revid": "219355", "url": "https://it.wikipedia.org/wiki?curid=2933288", "title": "Spettroscopia UV/vis", "text": ""}
{"id": "2933290", "revid": "8660", "url": "https://it.wikipedia.org/wiki?curid=2933290", "title": "Nazionale di pallanuoto maschile della Cecoslovacchia", "text": "La nazionale di pallanuoto maschile della Cecoslovacchia \u00e8 stata la rappresentativa pallanuotistica della Cecoslovacchia in campo maschile nelle competizioni internazionali fino al 1992, quando la Cecoslovacchia si divise in Repubblica Ceca e Slovacchia.\nHa partecipato a cinque Olimpiadi e sette Europei, senza mai raggiungere posizioni di prestigio."}
{"id": "2933291", "revid": "219355", "url": "https://it.wikipedia.org/wiki?curid=2933291", "title": "Spettroscopia ottica/ultravioletta", "text": ""}
{"id": "2933295", "revid": "2202620", "url": "https://it.wikipedia.org/wiki?curid=2933295", "title": "Nazionale di pallanuoto maschile dell'Islanda", "text": "La nazionale di pallanuoto maschile dell'Islanda \u00e8 la rappresentativa pallanuotistica dell'Islanda in campo maschile nelle competizioni internazionali."}
{"id": "2933296", "revid": "447535", "url": "https://it.wikipedia.org/wiki?curid=2933296", "title": "Woerttemberg", "text": ""}
{"id": "2933297", "revid": "1543377", "url": "https://it.wikipedia.org/wiki?curid=2933297", "title": "Nazionale di pallanuoto maschile della Svizzera", "text": "La nazionale di pallanuoto maschile della Svizzera \u00e8 la rappresentativa pallanuotistica della Svizzera in campo maschile nelle competizioni internazionali.\nL'attuale selezionatore \u00e8 Uwe Sterzik, ex allenatore in Svizzera di SC Horgen e SC Schaffhausen.\nI migliori giocatori della selezione sono senza dubbio Rudi Vacho, forte centroboa del Kreuzlingen SC e Amedeo Cassina, talentuoso mancino."}
{"id": "2933298", "revid": "219355", "url": "https://it.wikipedia.org/wiki?curid=2933298", "title": "Saponi", "text": ""}
{"id": "2933299", "revid": "1543377", "url": "https://it.wikipedia.org/wiki?curid=2933299", "title": "Minidian", "text": "Minidian \u00e8 un comune rurale del Mali, capoluogo del circondario di Kangaba, nella regione di Koulikoro."}
{"id": "2933300", "revid": "1126209", "url": "https://it.wikipedia.org/wiki?curid=2933300", "title": "Lotus corniculatus", "text": "Il ginestrino (Lotus corniculatus ) \u00e8 una pianta appartenenti alla famiglia delle Fabacee (o Leguminose). \u00c8 comune dappertutto nei luoghi erbosi ed \u00e8 buona foraggera.\nDescrizione.\n\u00c8 un'erba perenne a fusto pieno e ricurvo alla base, alta da 10 a 30\u00a0cm. Le foglie, composte, sono divise in tre foglioline romboidali. I fiori, gialli, sono riuniti in ombrellette di 2-6 elementi (maggio-agosto). I legumi, sottili e cilindrici, sono di colorito brunastro.\nDistribuzione e habitat.\nIl ginestrino \u00e8 originario del Vecchio Mondo (Europa, Asia e Nordafrica), ma oggi \u00e8 naturalizzato anche in Nordamerica e in altre parti del mondo.\nIn Europa \u00e8 presente in tutti i paesi, dall'Islanda alla Grecia, e in Italia in tutte le regioni.\nUsi.\nE' pianta visitata dalle api per il polline ed il nettare, ed a volte si riesce a produrne un miele uniflorale."}
{"id": "2933301", "revid": "2091899", "url": "https://it.wikipedia.org/wiki?curid=2933301", "title": "Valdez (Alaska)", "text": "Valdez \u00e8 una cittadina degli Stati Uniti d'America, compresa nella Census Area di Valdez-Cordova nello Stato dell'Alaska.\nGeografia e territorio.\nLa cittadina \u00e8 posizionata in testa ad un fiordo sul lato orientale del Stretto di Prince William (alla fine della baia di Valdez). \u00c8 circondata dai Monti Chugach con molti ghiacciai e vette alte fino 2100 . Nonostante sia il porto pi\u00f9 settentrionale del Nord America \u00e8 libero dal ghiaccio per tutto l'anno. \u00c8 inoltre il punto pi\u00f9 settentrionale della foresta costiera del Pacifico individuato nella collina di 107 metri a sud-ovest del centro abitato chiamata Blueberry Hill. Secondo il \"United States Census Bureau\" (Censimento degli Stati Uniti d'America) la superficie della sola citt\u00e0 \u00e8 di 277 kmformula_1 di cui quasi il 20% \u00e8 acqua.\nMineral Creek.\nA ovest la citt\u00e0 \u00e8 delimitata dal torrente \"Mineral Creek\". In passato lungo il torrente si estraeva dell'oro. Un sentiero, \"Mineral Creek Trail\", raggiungibile alla fine \"Mineral Creek Driver\", percorre per oltre 2,5 chilometri il fiume. Lungo il sentiero \u00e8 possibile vedere il laminatoio di W.L. Smith, costruito nel 1913 per la produzione dell'oro.\nCoordinate del Mineral Creek alla foce: .\nLago di Robe.\nIl Lago Robe (Robe Lake) si trova a 12 chilometri prima di arrivare a Valdez, sulla destra lungo la Richardson Hwy. Si trova ad un livello di 5 ed \u00e8 lungo tre chilometri e mezzo. Il Robe River \u00e8 il suo tributario. In passato i lago poteva contenere fino a 40.000 salmoni rossi (Oncorhynchus nerka). Ora sono ridotti a 5.000 a causa dell'aumento della sedimentazione dei ghiacciai sovrastanti. Il nome del lago \u00e8 stato dato in onore di un personaggio locale di nome Harvey Robe.\nCoordinate del lago: .\nGhiacciaio/Lago Valdez.\nOltre l'aeroporto di Valdez a 11 chilometri dal centro si trova il lago formato dal ghiacciaio Valdez (Valdez Glacier). Il lago contiene diversi iceberg di varie misure che si staccano dalla fronte del ghiacciaio. Il ghiacciaio si \u00e8 continuamente ritirato da quando 10.000 anni fa questa zona delle montagne Chugach era ricoperta da oltre mezzo chilometro di ghiaccio.\nCoordinate della fronte del ghiacciaio: .\nClima.\nNonostante la presenza nei suoi dintorni di una foresta pluviale temperata (Blueberry Hill) il clima di Valdez \u00e8 considerato \"subartico\" (Dfc - Classificazione dei climi di K\u00f6ppen) con inverni insufficientemente miti. Valdez \u00e8 considerata la citt\u00e0 pi\u00f9 nevosa degli Stati Uniti con una media di 756 centimetri all'anno.\nStoria.\nDeve il suo nome all'esploratore spagnolo Salvador Fidalgo, che nel 1790 la nomin\u00f2 Valdez in onore di Antonio Vald\u00e9s y Fern\u00e1ndez Baz\u00e1n. La citt\u00e0 si \u00e8 formata durante il periodo della Corsa all'oro ma si \u00e8 sviluppata solamente dopo il raccordo stradale con Fairbanks completato nel 1899. Fino al 1950 la strada rimaneva aperta solamente durante l'estate.\nDurante il terremoto del 1964 ha subito enormi danni. Parte della citt\u00e0 \u00e8 affondata nel mare a causa della liquefazione del suolo glaciale sul quale Valdez era stata fondata. Uno tsunami locale alto 9 metri ha causato la morte di una trentina di persone. Tre anni dopo un nuovo sito \u00e8 stato costruito su un terreno pi\u00f9 stabile a 6 chilometri di distanza.\nSociet\u00e0.\nEvoluzione demografica.\nSecondo una stima del 2006 Valdez aveva una popolazione di 3.996 abitanti. Nel 2010 la popolazione era di 3.976 (Censimento degli Stati Uniti d'America del 2010). I nativi americani erano il 7,6%. Nel censimento del 2000 la popolazione era di 4.036 persone.\nInfrastrutture e economia.\nValdez \u00e8 uno dei porti pi\u00f9 importanti dell'Alaska sia come \"terminal\" di trasporto che per la pesca. Il turismo (pesca sportiva e sci d'inverno) \u00e8 una parte importante dell'economia della zona. Nella periferia della citt\u00e0 risiede un terminal petrolifero, il Valdez Oil Terminal, situato nel punto pi\u00f9 meridionale dell'oleodotto noto come \"Alaska Pipeline\"; il territorio sul quale esso sorge venne acquisito dalla British Petroleum nel 1969 dalla popolazione nativa appartenente alla trib\u00f9 dei Chugach, per la modica cifra di 1 $ (tale operazione viene da molti contestata in quanto ritenuta truffaldina).\nIl terminal \u00e8 stato il punto di partenza della nota petroliera Exxon Valdez, prima del suo disastroso incidente avvenuto nel 1989. Dal terminal partono mediamente in un giorno 3-4 petroliere: dal momento dell'entrata in funzione dell'oleodotto (1977) pi\u00f9 di 15000 petroliere hanno lasciato il terminal.\nDa Anchorage Valdez pu\u00f2 essere raggiunta in 481 km tramite l'autostrada Glenn (Glenn Highway) e quindi l'autostrada Richardson (Richardson Highway); per raggiungere Fairbanks ci vogliono 589 km. Pu\u00f2 inoltre essere raggiunta via mare tramite i traghetti della Alaska Marine Highway. Alla periferia della citt\u00e0 si trova anche un piccolo aeroporto servito dalla compagnia aerea \"Ravn Alaska\"."}
{"id": "2933302", "revid": "729019", "url": "https://it.wikipedia.org/wiki?curid=2933302", "title": "Spartaco Ghini", "text": "Biografia.\nProprietario della Sicel, grande azienda produttrice di carpenteria metallica e prefabbricati edilizi esportati soprattutto nei Paesi arabi, nel 1973 divenne amministratore delegato del fino alla promozione in serie A nel 1974-'75. Sebbene Ghini avesse lasciato la societ\u00e0, la Sicel port\u00f2 a termine in tre mesi la costruzione del nuovo stadio. Dopo essersi avvicinato al modo della boxe - sua la sponsorizzazione di Gianfranco Rosi - negli anni ottanta Ghini divenne presidente del Perugia, mantenendo l'incarico dal 1983 al 1986.\nNella primavera di quell'anno scoppi\u00f2 in Italia il secondo scandalo scommesse; il Perugia e il suo presidente si trovarono coinvolti nell'inchiesta e, al termine del processo sportivo, la squadra fu retrocessa in serie C2 e Ghini venne squalificato per cinque anni.\nIn ambito imprenditoriale, ebbe risonanza mediatica l'aggiudicazione da parte della Sicel di un appalto da 52 milioni di marchi tedeschi nel 1987 per la realizzazione di un albergo nelle Isole Cook, nell'Oceano Pacifico. Dopo che il governo dell'isola vers\u00f2 a Ghini un anticipo di 32 milioni di marchi, in realt\u00e0 prestati da un istituto di credito italiano, il cantiere vero e proprio non venne mai avviato.\nNel 1993, un anno dopo il fallimento della Sicel, Ghini fin\u00ec nuovamente sotto inchiesta per bancarotta in relazione ad un'operazione edilizia condotta ad Aruba.\nA Ghini \u00e8 stata intitolata la curva nord dello stadio Renato Curi di Perugia."}
{"id": "2933304", "revid": "144796", "url": "https://it.wikipedia.org/wiki?curid=2933304", "title": "Alessandro Asinari", "text": ""}
{"id": "2933305", "revid": "729019", "url": "https://it.wikipedia.org/wiki?curid=2933305", "title": "Forte Sangallo (Nettuno)", "text": "Il Forte Sangallo, o Fortezza di Nettuno, \u00e8 una fortezza posta sul litorale della citt\u00e0 di Nettuno, in prossimit\u00e0 del suo borgo storico.\nStoria.\nFu fatto costruire a partire dal 1501 e rapidamente eretto, dal papa Alessandro VI e dal figlio Cesare Borgia, all'interno di un vasto programma di rafforzamento delle fortificazioni dei luoghi,\nche si intendeva assicurare alla signoria ereditaria della famiglia e, in particolare, del ducato di Sermoneta.\nIl progetto, seppure in mancanza di una chiara documentazione, \u00e8 attribuito ad Antonio da Sangallo il Vecchio, in quegli anni architetto di fiducia dei Borgia e specialista nella progettazione di \"fortificazioni alla moderna\". Tuttavia, non mancano dubbi e si \u00e8 pensato a Giuliano da Sangallo, ipotizzando che Antonio abbia operato su progetti messigli a disposizione dal fratello, rielaborandoli. Un altro orientamento invece attribuisce la paternit\u00e0 della costruzione all'architetto militare Baccio Pontelli.\nIl forte difendeva Nettuno, all'epoca considerata \"granaio del Lazio\", dagli attacchi da mare.\nDopo i Borgia, la fortificazione pass\u00f2 ai Colonna, poi alla Camera Apostolica e, nel XIX secolo, ai Borghese. Nel 1925 venne qui stipulata la convenzione di Nettuno, tra Italia e Jugoslavia.\nNel 1931 il forte appartenne al barone Fassini, che vi ospit\u00f2 la regina Maria di Romania e la principessa Ileana.\nOggi l'edificio, di propriet\u00e0 comunale, ospita convegni e mostre d'arte, il Guerre &amp; Pace FilmFest, il \"Museo dello sbarco alleato\" e l\"'Antiquarium\", che espone materiale archeologico, storico ed artistico del territorio di Nettuno.\nCaratteristiche.\nIl forte, situato in prossimit\u00e0 del mare e a ponente del borgo medievale di Nettuno, ha una forma quadrangolare: ai vertici, bastioni con angoli smussati detti \"orecchioni\"; mura molto spesse senza merlature ed un'alta scarpa; due ordini sovrapposti di postazioni di artiglieria coperte (troniere), nascoste nell'intersezione (gola) tra cortine e bastioni, secondo un modello innovativo dovuto proprio ai Sangallo, (e forse qui adottato per la prima volta, al fine di assicurare la completa copertura del tiro radente a protezione delle mura).\nAl centro, un imponente mastio fu ampliato in tempi successivi.\nCollegamenti esterni.\nForte Sangallo, sul sito istituzionale della Citt\u00e0 di Nettuno."}
{"id": "2933307", "revid": "2730", "url": "https://it.wikipedia.org/wiki?curid=2933307", "title": "Dario Maraschin", "text": "Biografia.\nFu presidente del Lanerossi Vicenza dal 1981 al 1986. Il 25 agosto 1981 nuovi soci versarono al presidente uscente, Giuseppe Farina, 200 milioni in contanti e impegnano a versarne altri 320 con i proventi delle cessioni. Alla guida viene eletto Dario Maraschin che si trova con molti problemi da risolvere: un passivo di quasi 7 miliardi e pesanti interessi da pagare alle banche. Sotto la sua gestione la squadra vinse il Campionato di Serie C1 1984-1985, e l'anno successivo arriv\u00f2 terza in Serie B, ottenendo la promozione in Serie A ma, nello stesso anno, si ritrov\u00f2 immischiato nel calcioscommesse: confess\u00f2 di aver versato 120 milioni di lire per vincere la partita contro l'Asti e lo spareggio contro il Piacenza nel Campionato di Serie C1 1984-1985, ma di non aver truccato nessun incontro nel 1985-1986 in Serie B. In realt\u00e0 vennero raccolte alcune intercettazioni telefoniche che dimostrarono il contrario, soprattutto negli incontri contro Monza e Perugia e, al termine del processo sportivo la CAF lo squalific\u00f2 per tre anni. \u00c8 morto il 30 gennaio 1989."}
{"id": "2933316", "revid": "1005847", "url": "https://it.wikipedia.org/wiki?curid=2933316", "title": "Elezioni parlamentari in Austria del 2008", "text": "Le elezioni parlamentari in Austria del 2008 si tennero il 28 settembre per il rinnovo del \"Nationalrat\", il Consiglio nazionale.\nIn seguito all'esito elettorale, Werner Faymann, esponente del Partito Socialdemocratico d'Austria, divenne Cancelliere, nell'ambito di un governo di grande coalizione col Partito Popolare Austriaco."}
{"id": "2933319", "revid": "1543377", "url": "https://it.wikipedia.org/wiki?curid=2933319", "title": "Riposo durante la fuga in Egitto con i santi Giovanni Battista e Lucia", "text": "Il Riposo durante la fuga in Egitto con i santi Giovanni Battista e Lucia \u00e8 un dipinto a olio su tavola (53,9x71,6\u00a0cm) di Cima da Conegliano, databile al 1496-1498 e conservata nel Calouste Gulbenkian Museum di Lisbona.\nDescrizione.\nIl dipinto rappresenta la Sacra Famiglia fra due angeli in un trono di roccia che riposa durante la fuga in Egitto. \nInoltre sulla sinistra san Giovanni Battista con la croce, sulla destra santa Lucia e sempre a destra sullo sfondo l'asinello."}
{"id": "2933321", "revid": "31886", "url": "https://it.wikipedia.org/wiki?curid=2933321", "title": "Settimana Internazionale di Coppi e Bartali 2010", "text": "La Settimana Internazionale di Coppi e Bartali 2010, dodicesima edizione della corsa, si svolse dal 23 al 27 marzo 2010 su una distanza totale di 816,3\u00a0km. Fu vinta dall'italiano Ivan Santaromita, che concluse la gara in 20h12'50\".\nPercorso.\nLa novit\u00e0 rispetto alla precedente edizione fu l'allungamento della cronosquadre e la sua partenza spostata da Misano Adriatico a Riccione. La prima tappa non sub\u00ec grandi modifiche di percorso rispetto all'edizione precedente, suddivisa in due semitappe con il circuito di Riccione (8,9\u00a0km da ripetere otto volte) la mattina e la cronometro a squadre da Riccione a Riccione nel pomeriggio. Dalla provincia di Rimini la corsa si trasfer\u00ec in Bologna per la partenza della terza tappa che prese il via da San Lazzaro di Savena e arriv\u00f2 dopo 175\u00a0km a Faenza.\nIl Comune di Pavullo ospit\u00f2 la partenza della terza tappa, con arrivo in medesima sede dopo un percorso di 185,3\u00a0km. La quarta tappa vide il via da Rovigo e arrivo a Finale Emilia dopo 183,8\u00a0km. La tappa conclusiva di sabato 27 marzo da Fiorano Modenese a Sassuolo concluse le fatiche dei corridori per l'edizione 2010.\nDettagli delle tappe.\n1\u00aa tappa-1\u00aa semitappa.\nLa prima semitappa si corre sull'abituale circuito di Riccione, 8\u00a0km e 900 metri da ripetere otto volte. Una sola salita, quella di Scacciano, breve ma vicino al traguardo, ed arrivo sul lungomare."}
{"id": "2933325", "revid": "123642731", "url": "https://it.wikipedia.org/wiki?curid=2933325", "title": "Baldassarre Orero", "text": "Biografia.\nNato a Novara nel 1841, Alessandro Baldassarre Orero (meglio conosciuto col secondo nome), inizi\u00f2 la propria carriera militare durante la seconda guerra d'indipendenza, distinguendosi nella campagna del 1860 durante l'assedio di Borgo Pio e di Gaeta. Nel 1866 si era meritato la croce di Savoia dopo la battaglia di Pozzolano.\nPromosso al grado di maggior generale nel 1887, decise di intraprendere quindi le proprie attivit\u00e0 militari nelle colonie italiane in Africa, venendo chiamato dal 4 novembre 1889 a sostituire il generale Antonio Baldissera nel comando delle truppe italiane in Eritrea col titolo di \"Comandante superiore delle truppe di Massaua\". Durante la propria reggenza che ebbe effetto a partire dal 20 dicembre di quello stesso 1889, le colonie italiane nell'area erano ormai mature per poter essere riunite sotto il nome di Eritrea e come tale lo stesso Orero si trov\u00f2 dal 1\u00ba gennaio 1890 col ruolo di Comandante militare dell'Eritrea, rimanendo in carica sino al 30 giugno di quello stesso anno.\nMor\u00ec a Novara nel 1914."}
{"id": "2933326", "revid": "404338", "url": "https://it.wikipedia.org/wiki?curid=2933326", "title": "Ra\u00ebny della Bielorussia", "text": ""}
{"id": "2933331", "revid": "1005847", "url": "https://it.wikipedia.org/wiki?curid=2933331", "title": "Elezioni parlamentari in Austria del 2006", "text": "Le elezioni parlamentari in Austria del 2006 si tennero il 1\u00ba ottobre per il rinnovo del \"Nationalrat\", il Consiglio nazionale.\nIn seguito all'esito elettorale, Alfred Gusenbauer, esponente del Partito Socialdemocratico d'Austria, divenne Cancelliere, nell'ambito di un governo di grande coalizione col Partito Popolare Austriaco."}
{"id": "2933333", "revid": "339392", "url": "https://it.wikipedia.org/wiki?curid=2933333", "title": "Cattedrale di Santa Eulalia", "text": ""}
{"id": "2933344", "revid": "438678", "url": "https://it.wikipedia.org/wiki?curid=2933344", "title": "Istinti criminali", "text": "Istinti criminali (\"Gang Related\") \u00e8 un film del 1997 scritto e diretto da Jim Kouf.\nTrama.\nFrank Divinci e Jake Rodriguez sono due poliziotti corrotti che fingendosi spacciatori, prima incassano i soldi della droga venduta e poi uccidono il compratore riprendendosi la merce.\nUna sera per\u00f2 uccidono un compratore senza sapere che in verit\u00e0 era un agente federale sotto copertura.\nIl caso si ingigantisce e vengono coinvolti i federali, una presunta testimone e un innocente al quale, mentre quest'ultimo era ubriaco, avevano fatto mettere le impronte sull'arma incriminata e fatto firmare una confessione. I due cercheranno di uscire fuori dalla situazione.\nColonna sonora.\nLa soundtrack \u00e8 composta da un doppio disco che vede la presenza di artisti tra i quali Tupac Shakur, Ice Cube, Nate Dogg, Snoop Dogg, Kool &amp; the Gang e Kurupt."}
{"id": "2933348", "revid": "2043462", "url": "https://it.wikipedia.org/wiki?curid=2933348", "title": "Giulio Pestalozza", "text": "Biografia.\nGiulio Pestalozza nacque a Beirut in Libano il 6 ottobre 1850, figlio di padre italiano (Fortunato Pestalozza 1809\u20131878) e madre francese; all'epoca il Libano faceva parte dell'Impero Ottomano. Rientrato in Italia giovanissimo, inizi\u00f2 la carriera diplomatica dopo gli studi di giurisprudenza e dal 1872 venne assegnato al Ministero degli Esteri come interprete e quindi gi\u00e0 idealmente destinato all'area coloniale.\nDivenuto console, esercito dapprima a Gerusalemme, poi a Tunisi ed infine a Zanzibar, divenne successivamente commissario civile del porto di Assab, il primo che l'Italia aveva acquisito in Eritrea nel 1870. Inizialmente egli era in sostituzione del proprio predecessore, ma quando il commissariato civile venne definitivamente soppresso, Pestalozza divenne comandante militare del porto di Assab. Egli rimase in carica dal 1884 al 1890. Dal 1\u00ba gennaio 1890 il governatorato di Massaua ebbe il sopravvento per rilevanza politica e militare sugli altri possedimenti italiani in Africa e riusc\u00ec sotto il controllo del generale Baldassarre Orero a unificarsi sotto il nome di Eritrea e lo stesso Orero prese automaticamente anche il controllo e la reggenza di Assab.\nDopo la rimozione da comandante di Assab, Pestalozza continu\u00f2 a svolgere alcune missioni diplomatiche nelle colonie e nel 1904 incontr\u00f2 Mohammed Abdullah Hassan, capo dei locali abitanti, a Illig, di modo da contrattare la nuova posizione dell'Italia nelle proprie colonie.\nSuccessivamente egli rientr\u00f2 in Italia e continu\u00f2 a svolgere vita politica sino al 1930 quando mor\u00ec a Roma all'et\u00e0 di 80 anni."}
{"id": "2933350", "revid": "767487", "url": "https://it.wikipedia.org/wiki?curid=2933350", "title": "Sant'Elena (Cima da Conegliano)", "text": "Sant'Elena \u00e8 un dipinto a olio su tavola (40,6x32,4\u00a0cm) di Cima da Conegliano, databile al 1495 e conservato nella National Gallery of Art di Washington.\nDescrizione.\nIl quadro ritrae Sant'Elena di Costantinopoli che si sorregge ad una croce.\nSullo sfondo del quadro il paesaggio cinquecentesco di Conegliano d\u00e0 una prospettiva che ancor oggi si pu\u00f2 riconoscere dalla sommit\u00e0 della collina di Monticella situata di fronte.\nA sinistra le mura lungo il refosso, il ponte della Madonna, il piccolo mulino sul fiume Monticano ed il centro storico con sopra sullo sfondo il castello di San Salvatore di Susegana.\nA destra le mura salgono fino al castello e la chiesa di San Leonardo (santo patrono della citt\u00e0 di Conegliano) di cui oggi resta solamente il coro e l'abside chiamata chiesa di Sant'Orsola in piazzale San Leonardo. \nA destra in basso le capanne dei contadini oltre il fiume Monticano in localit\u00e0 borgo Alloco."}
{"id": "2933359", "revid": "287204", "url": "https://it.wikipedia.org/wiki?curid=2933359", "title": "Victor Hanescu", "text": ""}
{"id": "2933365", "revid": "115967255", "url": "https://it.wikipedia.org/wiki?curid=2933365", "title": "Motori modulari FIAT Pratola Serra", "text": "I motori modulari FIAT Pratola Serra (distinti a loro volta in famiglia B per i modelli 4 cilindri, e famiglia C per i modelli 5 cilindri) sono dei motori endotermici alternativi a 4 e 5 cilindri in linea costruiti dal gruppo Fiat a partire dal 1994 ed impiegati su autovetture FIAT, Alfa Romeo, Lancia e Jeep. Il nome deriva dall'omonimo comune dove ha sede lo stabilimento di produzione.\nContesto.\nQuesta famiglia di motori nacque per sostituire la precedente produzione FIAT e Alfa Romeo quali i bialbero FIAT ed Alfa Romeo e con l'obiettivo di realizzare unit\u00e0 in diverse cilindrate e configurazioni diminuendo i costi di progettazione e produzione grazie all'architettura modulare. Questi motori arrivano sul mercato con il debutto della Lancia K.\nLe versioni al lancio:\nStoria.\nQuesti motori sono prodotti nello stabilimento FCA (ex FMA) a Pratola Serra in provincia di Avellino. Si tratta di un complesso industriale tecnicamente all'avanguardia con una capacit\u00e0 produttiva di 600.000 motori all'anno e prevede la realizzazione contemporanea sia di unit\u00e0 a benzina che diesel.\nAvviato nel 1993 \u00e8 stato progettato con la necessit\u00e0 di avere un'unica linea di produzione capace di realizzare motori differenti in funzione delle diverse richieste. Il risultato raggiunto \u00e8 che su una medesima linea possono essere realizzati 8 basamenti differenti accoppiabili a loro volta a 8 diversi alberi motore (5 in acciaio e 3 in ghisa), 15 alberi di distribuzione, 9 teste cilindri, 6 bielle, 5 volani e 10 collettori di aspirazione, per un totale di 90 differenti motori. In fase di progetto \u00e8 stato previsto che il numero di guasti nel primo anno di uso dell'auto doveva essere del 75% inferiore alla media dei motori in produzione a Mirafiori in quel momento. La realizzazione dello stabilimento ha previsto uno sviluppo su due differenti livelli invece di concentrarsi su un unico piano. Nel piano inferiore vengono realizzati gli alberi motore, le teste cilindri, il basamento, la biella e gli alberi di distribuzione, mentre nel piano superiore viene effettuato il montaggio.\nLo stabilimento ha ricevuto importanti certificazioni internazionali come la ISO 14001, la ISO TS 16949, ISO 50001, ed il premio di primo livello (Bronze Level e Silver Level) nell'applicazione delle metodologie del WCM (World Class Manufacturing) che certifica il livello di eccellenza dello stabilimento e dei suoi prodotti.\nAttualmente vi lavorano circa 1.700 addetti, con un'et\u00e0 media di 37 anni.\nComportamento.\nIl variatore di fase permette di ottimizzare la fase di riempimento delle camere di combustione, aumentando il rendimento termico del motore ed ottenendo una curva di coppia pi\u00f9 ampia e regolare. Il motore assume un comportamento elastico in grado di essere sfruttato sin dai bassi regimi, funzionando con ottima regolarit\u00e0 anche al minimo.\nL'adozione delle punterie idrauliche rende questi motori molto silenziosi, oltre a evitare le operazioni di controllo e registrazione periodica dei giochi.\nI collettori a geometria variabile aumentano il rendimento volumetrico del motore garantendo prestazioni pi\u00f9 elevate a tutti i regimi di rotazione."}
{"id": "2933366", "revid": "767487", "url": "https://it.wikipedia.org/wiki?curid=2933366", "title": "I. liga 1989-1990", "text": "L'edizione 1989/90 del campionato cecoslovacco di calcio vide la vittoria finale dello .\nCapocannoniere del torneo fu \u013dubom\u00edr Luhov\u00fd dell' con 20 reti."}
{"id": "2933368", "revid": "1005847", "url": "https://it.wikipedia.org/wiki?curid=2933368", "title": "Elezioni presidenziali in Austria del 2004", "text": "Le elezioni presidenziali in Austria del 2004 si tennero il 25 aprile. Esse videro contrapposti due candidati: Heinz Fischer, esponente del Partito Socialdemocratico d'Austria, e Benita Ferrero-Waldner, appoggiata dal Partito Popolare Austriaco."}
{"id": "2933377", "revid": "56620", "url": "https://it.wikipedia.org/wiki?curid=2933377", "title": "La notte della cometa. Il romanzo di Dino Campana", "text": "La notte della cometa. Il romanzo di Dino Campana \u00e8 un romanzo-verit\u00e0 dello scrittore italiano Sebastiano Vassalli pubblicato nel 1984 a Torino dalla casa editrice Einaudi sulla vita del poeta Dino Campana. \u00c8 stato tradotto in inglese e tedesco.\nIl romanzo ha vinto il Premio Grinzane Cavour per la narrativa italiana nel 1985.\nContenuto.\nIl libro segue le vicende di Dino Campana, partendo dalla prima infanzia, sino al ricovero in manicomio e alla morte. Sono analizzati i complicati e contraddittori rapporti con la famiglia, (sub\u00ec spesso il rifiuto da parte della madre) e con la scuola, dove, avendo come maestro uno zio paterno, fu troppo frequentemente punito e, ad un tempo, oggetto di grandi pretese di rendimento e successi. N\u00e9 l'adolescenza gli port\u00f2 quell'autonomia che gli avrebbe consentito di raggiungere traguardi sereni; con la conseguenza di compiere studi spezzettati e insoddisfacenti.\nL'entrata nell'et\u00e0 adulta e il distacco dall'ambiente provinciale e soffocante in cui era cresciuto fecero pensare a un decollo del poeta. Inizialmente l'incontro con Ardengo Soffici, suo lontano cugino, sembrava carico di felici promesse. La relazione con la scrittrice Sibilla Aleramo mise per\u00f2 in luce i mille squilibri di una persona che aveva sommo bisogno di aiuto e cure puntuali per dare il meglio di s\u00e9. Divenuto violento e asociale, fu internato in alcuni manicomi facenti capo al reparto psichiatrico di Firenze, fino al ricovero definitivo a Castel Pulci. Qui trascorse gli ultimi anni, affezionandosi al luogo e ricevendo le visite regolari della madre.\nEdizioni.\nIn lingua italiana\nIn altre lingue"}
{"id": "2933383", "revid": "62004", "url": "https://it.wikipedia.org/wiki?curid=2933383", "title": "Top Girls Fassa Bortolo", "text": "La Top Girls Fassa Bortolo \u00e8 una squadra femminile italiana di ciclismo su strada con licenza di UCI Women's Continental Team. Attiva dal 1994, ha sede a Spresiano ed \u00e8 presieduta da Patrizia Zanette, moglie del fondatore e direttore sportivo del team, Lucio Rigato.\nStoria.\nIl team Top Girls viene fondato nel 1994 a Spresiano, in provincia di Treviso, da Lucio Rigato. Sponsor storico \u00e8 Fassa Bortolo, azienda di prodotti per l'edilizia con sede nella stessa Spresiano, supportato dal telaista villorbese Pinarello. Dal team, da sempre orientato alla valorizzazione di giovani cicliste italiane, sono passate all'inizio della loro carriera, tra le altre, Giorgia Bronzini, Tatiana Guderzo (entrambe campionesse del mondo su strada), Annalisa Cucinotta, Marta Tagliaferro, Elena Berlato, Elisa Longo Borghini (medagliata olimpica e mondiale) e Simona Frapporti.\nNella stagione 2010 Fassa Bortolo \u00e8 affiancata nella sponsorizzazione da Ghezzi S.p.A., azienda parmense operante nel settore della lavorazione di acciaio inox. Con Ghezzi, che nel 2009 supportava la Selle Italia-Ghezzi, arrivano per quella stagione anche il direttore sportivo lombardo Walter Zini e tre atlete, Sigrid Corneo, Gloria Presti e Silvia Valsecchi; Zini, Corneo e le atlete daranno poi vita nel 2012 a un nuovo team, la BePink. Nel 2012, con la sponsorizzazione dell'azienda brianzola Servetto, il team assume il nome di Fassa Bortolo-Servetto.\nNelle stagioni seguenti vestono la maglia Top Girls altre atlete poi affermatesi con la Nazionale italiana: tra esse Barbara Guarischi (2012), Francesca Cauz (2012-2014, 2018), Soraya Paladin (2014-2016) e Nadia Quagliotto (2016-2018).\nCronistoria.\nClassifiche UCI.\n\"Aggiornato al 31 dicembre 2017\".\nPalmar\u00e8s.\n\"Aggiornato al 31 dicembre 2017.\"\nOrganico 2022.\n\"Aggiornato al 6 febbraio 2022.\""}
{"id": "2933385", "revid": "767487", "url": "https://it.wikipedia.org/wiki?curid=2933385", "title": "I. liga 1988-1989", "text": "L'edizione 1988/89 del campionato cecoslovacco di calcio vide la vittoria finale dello .\nCapocannoniere del torneo fu Milan Luhov\u00fd del con 25 reti."}
{"id": "2933392", "revid": "339392", "url": "https://it.wikipedia.org/wiki?curid=2933392", "title": "Top Girls Fassa Bortolo-Raxy Line", "text": ""}
