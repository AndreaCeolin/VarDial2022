{"id": "3076553", "revid": "120785745", "url": "https://it.wikipedia.org/wiki?curid=3076553", "title": "Trib\u00f9 Indaco", "text": "La Trib\u00f9 Indaco (\"Indigo Tribe\") \u00e8 un'organizzazione immaginaria che compare nei fumetti pubblicati dalla DC Comics. Debuttarono in \"Green Lantern\" (vol. 4) n. 25 (dicembre 2007) e fu creata da Geoff Johns ed Ethan Van Sciver.\nStoria del gruppo.\nLa Trib\u00f9 Indico \u00e8 uno dei sette Corpi dello Spettro emozionale dell'Universo DC. Tramite gli anelli del potere indaco e bastoni del potere, che svolgono funzione analoga a quello delle batterie, sono in grado di utilizzare la luce indaco della compassione. Dopo una brevissima apparizione nel corso della Guerra del Sinestro Corps, fanno il loro esordio da protagonisti all'interno del crossover \"La notte pi\u00f9 profonda\", nel corso del quale, tuttavia, non vengono fornite notizie sul loro background, cosa fatta invece ampiamente con gli altri sei Corpi. Solo con il reboot del 2012, denominato \"The New 52\" verranno fornite informazioni sulla storia della Trib\u00f9, dalla formazione al reclutamento dei membri.\nLa Trib\u00f9 Indigo venne mostrata per la prima volta nel numero finale del \"Sinestro Corps\", in cui Ganthet e Sayd mostrarono alle Lanterne terrestri la profezia che annunciava la nascita di altri quattro Corpi oltre a quelli gi\u00e0 noti (all'epoca Verde, Giallo e Viola); la prima comparsa estesa \u00e8 invece in \"Blackest Night: Tales of the Corps\" n. 1 (luglio 2009). Molto poco si sa di questi esseri e, nel materiale promozionale di\" La notte pi\u00f9 profonda\", sono descritti come sconosciuti a tutto l'Universo DC. Ethan Van Sciver, che cre\u00f2 il primo disegno per la Trib\u00f9, spieg\u00f2 che i membri del gruppo abbandonarono tutto ci\u00f2 che avevano per dedicarsi totalmente alla compassione. Come tali, le loro uniformi apparirono come confezionate a mano e molto basilari, e comprendono, oltre all'anello, un bastone che svolge una funzione analoga a quello della Batteria del Potere, oltre a poter essere usato come arma, incanalando la luce degli altri Corpi; sui loro corpi \u00e8 dipinto il simbolo della Lanterna Indigo. Scopo del Corpo \u00e8 quello di diffondere la compassione nell'universo; la Trib\u00f9 Indigo \u00e8 guidata da una donna aliena di nome Indigo-1. Ganthet e Sayd affermarono che uno degli scopi delle Lanterne Blu \u00e8 quello di cercare di formare un'alleanza con la Trib\u00f9 Indigo. Successivamente si apprender\u00e0 che la nascita della Trib\u00f9 fu opera di Natromo e di Abin Sur, che, dopo aver scoperto come incanalare il potere della Luce Indaco, ne reclut\u00f2 personalmente ciascun membro, scegliendoli tra i peggiori assassini e sadici dell'Universo, allo scopo di usarla come arma contro i Guardiani dell'Universo.\nLa notte pi\u00f9 profonda.\nNel loro debutto, Indigo-1 e la sua trib\u00f9 vennero mostrati mentre attraversavano una territorio desertico nel settore 3544, intenti ad osservare in lontananza esplosioni di luci verdi e gialle, provocate dallo scontro tra un membro del Sinestro Corps ed una Lanterna Verde; seguendo il fumo, giungono sul luogo del conflitto, trovandosi di fronte ad una Lanterna Verde riversa al suolo e gravemente ferita al termine dello scontro con quello che defin\u00ec un \"essere che non conosce piet\u00e0\". Nonostante avesse urgente bisogno di cure mediche (tossiva sangue, parlava a fatica e aveva una ferita aperta sulla testa), avvert\u00ec la Trib\u00f9 Indigo di stargli lontano, cos\u00ec da non attirare il suo assalitore. Indigo-1, visibilmente costernata di tanta preoccupazione, pronunci\u00f2 qualcosa in una lingua aliena incomprensibile, che l'anello verde non sar\u00e0 in grado di tradurre. Indigo-1 si inginocchi\u00f2 al suo fianco e gli pose una mano sul cuore: l'anello indaco del potere rispose dicendo \"volont\u00e0\": assorbendo tale potere, Indigo-1 cre\u00f2 un semplice costrutto di luce verde che soffoc\u00f2 la Lanterna Verde, alleviandone la sofferenza.\nSubito dopo, apparve il suo avversario; accortosi che Indigo-1 aveva dato il colpo di grazia al suo nemico, la attacc\u00f2 a sua volta, lanciandole contro un letale raggio di energia gialla. Per nulla sconcertata, Indigo-1 assorb\u00ec il raggio col suo bastone senza alcuno sforzo, e, riutilizzando l'energia appena assorbita con il suo bastone, cre\u00f2 con esso un mostruoso costrutto giallo che spavent\u00f2 il suo assalitore, che si diede alla fuga.\nIndigo-1 e Munk giunsero sulla Terra per aiutare Lanterna Verde, Flash e l'Atomo a fuggire da un gruppo di Lanterne Nere; i loro anelli indaco si dimostrarono letali contro i non-morti, difatti erano in grado di incanalare le energie degli altri Corpi, assommandole alle loro; Indigo-1, ad esempio, durante questo scontro incanal\u00f2 l'energia della luce verde di Hal Jordan nel suo bastone, riuscendo ad eliminare completamente le Lanterne Nere Elongated Man e Sue Dibny. Indigo-1 e Munk teleportarono il gruppo nella Sala della Giustizia dove fu rivelato che potevano parlare in un linguaggio comprensibile solo \"quando intendevano farlo\". Indigo-1 spieg\u00f2 che, all'inizio, l'Universo era fatto di sola oscurit\u00e0 finch\u00e9 la luce non fu cos\u00ec potente da sopprimerla; l'oscurit\u00e0 reag\u00ec, frazionando la luce in sette colori, lo spettro emozionale. Spieg\u00f2 anche che le Lanterne Nere potevano esser distrutte efficacemente solo unendo le forze: pertanto, se tutti e sette i Corpi avessero lavorato insieme, sarebbero stati in grado di ricreare la luce bianca della creazione e distruggere in via definitiva le Lanterne Nere e la loro fonte di potere. All'irrompere nella Sala della Giustizia di un gruppo di Lanterne Nere, i due membri della Trib\u00f9 si teletrasportarono sul pianeta Zamaron assieme a Jordan, salvando Carol Ferris e Sinestro dall'attacco di un gruppo di Lanterne Nere. Indigo-1 quindi port\u00f2 Jordan, Ferris e Sinestro su Korugar in modo che Sinestro potesse sconfiggere Mongul, riconquistando cos\u00ec il controllo dei Sinestro Corps. Allo stesso tempo, Munk si trasport\u00f2 su Oa, aiutando le Lanterne Verdi opposte ai loro vecchi colleghi, resuscitati come Lanterne Nere. Indigo-1, insieme a Jordan, Sinestro, Carol Ferris e Saint Walker, giunse su Okaara per reclutare Atrocitus e Larfleeze. Dopo aver convinto il duo ad unirsi a loro, si recarono su Ryut allo scopo di distruggere la Batteria del Potere Nera, solo per scoprire di essere giunti troppo tardi e che questa era stata portata sulla Terra. Qui, Indigo-1 istru\u00ec gli altri sul come combinare i loro poteri al fine di creare la luce bianca della creazione e distruggere cos\u00ec la Batteria Nera; tuttavia, il potere combinato dei sette si dimostr\u00f2 del tutto insufficiente, in quanto non fu in grado di abbattere la Batteria Nera. Nel corso della battaglia, Ganthet cloner\u00e0 l'anello di Indigo-1, affidandolo ad Atom; poco dopo, l'intera trib\u00f9 Indaco giunger\u00e0 sulla Terra, assieme ai membri degli altri Corpi, battendosi in prima linea contro le Lanterne Nere; una volta sconfitto Nekron, approfittando della concitazione dovuta al ritorno dalla morte di alcuni tra eroi e criminali, il Corpo Indaco far\u00e0 ritorno sul suo Pianeta, portando con s\u00e9 Mano Nera, divenuto (non si sa quanto volontariamente) membro della trib\u00f9.\nNel Giorno Pi\u00f9 Splendente.\nLa Trib\u00f9 ricompare sulla Terra assieme alla propria Entit\u00e0, Proselito, allo scopo di trovare un ospite da unire a quest'ultimo; la scelta ricadr\u00e0 su Shane Thompson, un paramedico che persino in punto di morte antepone la salvezza altrui alla propria. Quindi raggiungeranno Hal Jordan, Saint Walker e Larfleeze per unire le forze onde poter catturare le altre Entit\u00e0 dello Spettro Emozionale; la presenza di Mano Nera tra i membri della trib\u00f9 fa sorgere i primi interrogativi in Jordan: anche gli altri appartenenti al Corpo Indaco (che si definiscono \"rinati\") erano tutti maniaci assassini come lui? L'interrogativo non avr\u00e0 risposta a causa dell'arrivo del Guardiano Rinnegato Krona, che scatena Parallax contro Jordan, approfittando dello scontro tra i due per strappare dal proprio ospite sia Proselito che Adara, Entit\u00e0 della Speranza. Il gruppo, al quale nel frattempo si aggiunge anche Atrocitus prova ad affrontare Krona, che ha tuttavia facilmente la meglio, sfruttando il potere di Ofide, Entit\u00e0 dell'Avarizia. I Leader dei Sette Corpi saranno cos\u00ec nuovamente costretti a cooperare non pi\u00f9 solo per recuperare le Entit\u00e0, ma soprattutto per fermare Krona; giunti su Ryut seguendo le tracce di Parallax, i sette si trovano davanti al Libro del Nero.\nLa Guerra delle Lanterne Verdi.\nIndigo-1 avverte gli altri di non avvicinarsi, ricordando un monito ricevuto tempo addietro da Abin Sur, ma vanamente: Lyssa Drak emerge dalle pagine ed attacca i sette, che, impotenti, vengono risucchiati all'interno del Libro, ad eccezione di Hal Jordan. Sinestro sembra in seguito essere l'unico ad avere la forza di liberarsi dalla prigionia: il korugariano riesce infatti a muoversi tra le pagine del Libro, fino a giungere ad una sorta di prigione, in cui, oltre ad Indigo-1, si possono riconoscere altri membri della trib\u00f9 come Munk. La donna, il cui carattere appare molto lontano da quello calmo e compassato mostrato di solito, attacca Sinestro, chiedendogli dove Abin Sur l'abbia rinchiusa. Indigo-1 verr\u00e0 liberata assieme agli altri sei leader da Kyle Rayner, che ne disegner\u00e0 la fuga su una delle pagine bianche del Libro; quando l'anello la raggiunger\u00e0, apprenderemo che il suo vero nome \u00e8 Iroque.\nIl Segreto della Trib\u00f9 Indaco.\nLa Trib\u00f9 riappare al gran completo a Coast City dinanzi ad Hal Jordan e Sinestro, allo scopo di condurre con s\u00e9 il korugariano, affermando che, adesso, questi apparterr\u00e0 a loro; Jordan si getta all'inseguimento, venendo assorbito dal teletrasporto del Corpo Indaco e ritrovandosi all'interno di un carcere, con l'anello scarico. Qui viene aggredito da un alieno dall'aspetto scimmiesco, che, terrorizzato, lo implora di liberarlo prima che \"loro\" tornino; tratto in salvo da Mano Nera, Jordan apprender\u00e0 da questi che Sinestro verr\u00e0 \"fatto rinascere per esser salvato\", esattamente come lui; la Lanterna Verde sfrutter\u00e0 con l'inganno la capacit\u00e0 del bastone Indaco di incanalare il potere dello Spettro Emozionale per accedere alla Luce Verde e ricaricare cos\u00ec il suo anello, quindi, atterrato Mano Nera, fuggir\u00e0 dall'apparentemente sconfinato carcere in cui era rinchiuso, fino a giungere dinanzi ad un'enorme statua di Abin Sur, definito \"Salvatore\" e \"Creatore\" della Trib\u00f9. Raggiunto dall'intero Corpo Indaco, incluso Sinestro, che nel frattempo indossa la divisa Indaco, dopo aver subito una sorta di autentico lavaggio del cervello, Hal fuggir\u00e0 di nuovo attraverso le giungle che circondano la prigione, diretto alla Batteria Centrale dell'Indaco. Qui giunto, si trova di fronte un alieno, vestito come i membri della trib\u00f9, ma che non ne adotta il linguaggio; questi mostra inoltre di conoscere le Lanterne Verdi. Il suo nome \u00e8 Natromo, creatore del Corpo Indaco assieme ad Abin Sur; grazie a lui, Jordan ne apprender\u00e0 finalmente la storia: il pianeta su cui si trova si chiama Nok, ed a lungo \u00e8 stato oggetto di invasioni da parte di alieni ostili, gli stessi che costruiranno le vaste prigioni dalle quali Jordan era appena fuggito; l'intervento di Abin Sur, coalizzatosi con gli autoctoni, porr\u00e0 freno a tutto ci\u00f2, scacciando definitivamente il nemico. Assieme a Natromo, col quale stringer\u00e0 una salda amicizia, Abin scoprir\u00e0, nelle caverne di Nok, la sorgente della Luce Indaco, con la quale forgeranno delle armi che mostreranno uno strano potere: esse erano infatti in grado di far cambiare temporaneamente chi ne subiva l'effetto, causando un forte rimorso. Terminata la guerra, i due approfondiranno la loro conoscenza di questo potere, arrivando a forgiare un anello che fosse in grado di incanalarlo. Abin lasci\u00f2 Nok, per tornarvi qualche tempo dopo con una donna di nome Iroque, sua acerrima nemica nonch\u00e9 assassina di sua figlia; indossare l'anello indaco sembr\u00f2 cambiarla profondamente, causando in lei un profondissimo pentimento. Abin condusse quindi presso le prigioni altri esseri come lei: la Trib\u00f9 Indaco \u00e8 dunque composta dai peggiori assassini e sadici dell'Universo, ai quali l'anello offriva una quantomeno apparente espiazione. Lo scopo della trib\u00f9, in ogni caso, non era soltanto offrire redenzione: essa doveva servire prima di tutto a prevenire la Notte Pi\u00f9 Profonda, ma soprattutto a fermare la follia dei Guardiani: Natromo infatti riveler\u00e0 che gli anelli Indaco ed il loro potere erano il solo modo per sconfiggere un avversario per il resto invincibile. La notizia della morte di Abin, tuttavia, lo sconvolger\u00e0 a tal punto da convincerlo a spegnere la Batteria Centrale; la situazione \u00e8 aggravata dall'arrivo dell'intera trib\u00f9 che, con l'esplosione della Batteria, si ritrover\u00e0 priva dell'influsso benefico della luce Indaco; i membri torneranno quindi ad essere i sadici assassini che erano in passato, gettandosi all'inseguimento di Jordan e Sinestro, a loro volta sulle tracce di Natromo; raggiuntolo, i due cercheranno di convincerlo a ripristinare la Batteria Centrale; Sinestro tratterr\u00e0 gli inseguitori, lottando contro di loro nonostante l'anello scarico, mentre Jordan e Natromo cercheranno di ricostruire la Batteria; l'impresa si riveler\u00e0 pi\u00f9 ardua del previsto: senza una scintilla di luce Indaco, non \u00e8 possibile ripararla. A risolvere la situazione \u00e8 inaspettatamente Iroque: la donna appare dinanzi ai due, supplicandoli di riparare la Lanterna, apparendo realmente pentita e costernata dalla sua passata malvagit\u00e0. Le sue lacrime di genuino pentimento sono la scintilla che Natromo attendeva: la Batteria risorge, ripristinando cos\u00ec il suo influsso su tutti i membri del Corpo, eccezion fatta per Mano Nera.\nMembri.\nIn \"Blackest Night: Tales of the Corps\" n. 1, la Trib\u00f9 Indaco fu presentata come un Corpo che viaggia unito, come un'enorme processione nomade. Indigo-1 spieg\u00f2 che i membri escludono ogni cosa legata all'individualismo, inclusi i propri nomi. Mentre interagiscono con gli altri, alcuni membri permettono di essere apostrofati con un nome:\nGiuramento.\nProprio come gli altri Corpi utilizzano un giuramento da pronunciare quando ricaricano i loro anelli del potere, Indigo-1 viene mostrata mentre carica il suo bastone del potere con il giuramento tipico della Trib\u00f9 Indigo. Nella prima comparsa estesa, la Trib\u00f9 Indigo venne mostrata parlante una lingua che gli anelli del potere non sono in grado di tradurre; quindi, rimane indecifrabile anche al lettore. Anche se Indigo-1 spieg\u00f2 che la sua Trib\u00f9 \u00e8 in grado di parlare le lingue che anche gli altri sono in grado di capire quando, scelgono di farlo, il loro giuramento fu mostrato solo nella lingua immaginaria test\u00e9 accennata di creazione di Geoff Johns. Johns disse che il giuramento del Corpo ha un suo ritmo nella lingua in cui viene pronunciato, aggiungendo: \"Ma parlando di lingue, la Trib\u00f9 Indigo ne parla una interessante\".\u00c8 interessante vedere come inserendo il testo del giuramento del corpo su \"Google Traduttore\" e scegliendo \"Rilevamento Automatico Lingua\" per esso viene rilevato l'esperanto.\nNel giuramento sono riconoscibili i nomi di Natromo ed Abin Sur, scopritori del potere della Luce Indaco e creatori del Corpo. Indigo-1, durante una delle sue prime apparizioni, definir\u00e0 la Lanterna Verde come \"il suo salvatore\"; Natromo riveler\u00e0 a Jordan di non aver gradito la scelta di usare il suo nome nel giuramento.\nEntit\u00e0.\nRivelato durante gli eventi di \"La notte pi\u00f9 profonda\", Proselyte fu l'impersonificazione della compassione che \u00e8 connessa alla luce indaco dello spettro emozionale. Proprio come la Trib\u00f9 Indigo, quasi niente si sa di questa entit\u00e0, la cui creazione fu spiegata semplicemente come: \"La rabbia cresce dall'assassinio. La speranza dalla preghiera. E alla fine, la compassione viene offerta a tutti noi\". In quanto si offr\u00ec di donarsi a tutti gli esseri viventi, quest'entit\u00e0 prese la forma di un polpo, con quattro visibili appendici. Proprio come le altre entit\u00e0 emozionali, Proselyte \u00e8 cacciato da una fonte sconosciuta. Secondo il divino rituale di Atrocitus, Proselyte pu\u00f2 essere trovato negli Stati Uniti a met\u00e0 dell'atlantico.\nPoteri e abilit\u00e0.\nLa Trib\u00f9 Indigo porta con s\u00e9 la luce indaco della compassione. In un'intervista, Geoff Johns disse della Trib\u00f9 Indigo: \"Fui molto cauto con la Trib\u00f9 Indigo perch\u00e9 non era ci\u00f2 che si aspettavano tutti, e agivano diversamente da come ci si aspettava\". Su questa nota, il Dr. Robin S. Rosemberg (autore di libri universitari di psicologia ed editore dell'antologia \"La Psicologia dei Super Eroi\") descrisse la compassione come \"l'essere in grado di avere empatia per qualcuno mentre si mantiene una distanza sufficiente per capirne le motivazioni\".\nLa caratteristica pi\u00f9 evidente della Trib\u00f9 Indigo \u00e8 l'utilizzo di un bastone del potere. In \"La notte pi\u00f9 profonda\" n. 5, fu stabilito che i membri della Trib\u00f9 Indigo utilizzano i loro bastoni, al posto delle batterie del potere personali, per ricaricare i loro anelli. In aggiunta all'essere in grado di utilizzare l'energia indaco, sono anche in grado di produrre il potere delle altre luci emozionali, fornendo ai membri della Trib\u00f9 l'accesso alle abilit\u00e0 degli altri Corpi. In \"Green Lantern\" vol. 4 n. 48, Indigo-1 fu mostrata mentre \"incanalava\" una anello nero del potere (il suo viso prese un aspetto decadente), ma non \u00e8 chiaro se la Trib\u00f9 Indigo \u00e8 in grado utilizzare il potere del Corpo delle Lanterne Nere, dato che Indigo-1 descrisse il loro potere come un \"buco nero di emozioni\". Mentre i membri degli altri Corpi proiettano una luce che mostra il simbolo del Corpo d'appartenenza quando utilizzano le proprie abilit\u00e0, i membri della Trib\u00f9 Indigo proiettano il simbolo del loro Corpo in una luce indaco che fuoriesce dalla \"sommit\u00e0\" dei loro bastoni. Quando manipolano la luce di un'altra sfera emozionale, il simbolo del Corpo corrispondente a quella luce viene proiettata di fronte al simbolo della Trib\u00f9 disegnato sulla loro fronte.\nCome tutti gli anelli del potere, gli anelli indaco sembrano avere gli stessi poteri standard degli altri Corpi, come il volo e l'aura protettiva, come descritto nella copertina di \"Blackest Night: Tales of the Corps\" n. 3. Gli anelli indaco del potere forniscono ai loro portatori di percepire compassione negli altri e di forzare la compassione presente in coloro che non ne provano. Paradossalmente, la luce indaco ha il potere di guarire chiunque con una grande empatia e pu\u00f2 anche esporre gli individui alle pene che inflissero agli altri. I membri della Trib\u00f9 Indigo sono in grado di teleportare s\u00e9 stessi e gli altri per distanze che corrispondono anche a distanze intergalattiche. Quest'abilit\u00e0 trae una grande quantit\u00e0 di potere da un anello indaco del potere, cos\u00ec i membri della Trib\u00f9 Indigo tendono ad utilizzarla con parsimonia. Durante gli eventi di \"La notte pi\u00f9 profonda\", Indigo-1 e Munk utilizzarono per primi una diversa combinazione di luci emozionali per distruggere i membri del Corpo delle Lanterne Nere. In \"Green Lantern Corps\" vol. 2 n. 42, Munk spieg\u00f2 che quest'abilit\u00e0 \u00e8 efficace solo con \u00abscariche intime e dirette\u00bb."}
{"id": "3076554", "revid": "1543377", "url": "https://it.wikipedia.org/wiki?curid=3076554", "title": "Perch\u00e9 non sono musulmano", "text": "Perch\u00e9 non sono musulmano \u00e8 un saggio del 1995 dello scrittore indo-statunitense Ibn Warraq.\n\u00c8 un'opera di critica all'Islam, alle religioni e al fondamentalismo. Il titolo \u00e8 una citazione tratto da \"Perch\u00e9 non sono cristiano\" di Bertrand Russell."}
{"id": "3076557", "revid": "767487", "url": "https://it.wikipedia.org/wiki?curid=3076557", "title": "Austin da Luz", "text": ""}
{"id": "3076559", "revid": "125908194", "url": "https://it.wikipedia.org/wiki?curid=3076559", "title": "Lugano Pallanuoto", "text": "La societ\u00e0 sportiva Lugano Nuoto Pallanuoto Sincro (\"Lugano NPS\") \u00e8 nata nel 2002 dalla fusione delle due storiche societ\u00e0 di sport acquatici della cittadina sul Ceresio, ossia Societ\u00e0 Nuoto Lugano (SNL), nata nel 1928, e Nuotatori Luganesi '84 (L84), nata del 1984.\nL'attuale Presidente \u00e8 Gabriele Massetti.\nSettore Pallanuoto.\nIl settore Pallanuoto della Lugano NPS ha ereditato dalla SNL i 12 titoli di campione svizzero conquistati dal 1928 al 2002, sufficienti a garantire il primato in termini di allori rispetto ad ogni altra compagine luganese di ogni altro sport.\nDal 2008, a parte una breve parentesi di riassestamento nel 2012, la prima squadra conclude stabilmente i campionati nelle prime posizioni e dal 2010 ha inanellato una serie di record che hanno proiettato la societ\u00e0 del Ceresio nell'Olimpo della pallanuoto svizzera.\nIl 24 luglio 2010 ha conquistato il suo 13\u00ba sigillo, restando imbattuta per 5 mesi e con il bomber Lazzarini che ha superato le 100 reti stagionali.\nNel 2014 Lugano il Lugano conquista il suo quattordicesimo titolo nazionale e conquista la prima edizione dello Swiss Trophy, torneo organizzato dalla Federazione nazionale dedicato a soli giocatori con licenza svizzera. \nNel luglio 2016 si aggiudica il quindicesimo titolo, battendo in tre finali senza storia l'SC Horgen, campione in carica\nDal 2017 la squadra prende la denominazione Lugano Sharks e con il nuovo brand conquista la settima coppa svizzera della sua storia battendo in finale il Kreuzlingen con il punteggio di 18-7.\nNel 2018 gli Sharks centrano la doppietta, conquistando la loro ottava coppa svizzera battendo in finale lo Schiaffusa (https://www.tio.ch/sport/altri-sport/1262625/il-lugano-vince-la-coppa-svizzera) e il loro titolo di campione svizzero numero 17 sconfiggendo in finale (gara-3/ 3-0 nella serie) il Kreuzlingen (https://npslugano.ch/wp/), concludendo la stagione imbattuti.\nNel 2019 e nel 2021 la squadra si piazza sul secondo gradino del podio."}
{"id": "3076567", "revid": "61051", "url": "https://it.wikipedia.org/wiki?curid=3076567", "title": "Liniile Aeriene Rom\u00e2ne Exploatate de Stat", "text": ""}
{"id": "3076568", "revid": "767487", "url": "https://it.wikipedia.org/wiki?curid=3076568", "title": "Premi Emmy 1987", "text": "La consegna dei Premi Emmy 1987 per il Primetime (39\u00aa edizione) fu tenuta al Pasadena Civic Auditorium di Pasadena (California) il 20 settembre 1987. La cerimonia fu presentata da Bruce Willis e fu trasmessa dalla Fox. I Creative Arts Emmy Awards furono consegnati il 12 settembre. Per le candidature, furono presi in considerazione i programmi trasmessi tra il 1\u00ba luglio 1986 e il 30 giugno 1987.\nLa consegna dei Premi Emmy 1987 per il Daytime (14\u00aa edizione) fu tenuta il 28 giugno 1987. Per le candidature, furono presi in considerazione i programmi trasmessi tra il 6 marzo 1986 e il 5 marzo 1987."}
{"id": "3076570", "revid": "599013", "url": "https://it.wikipedia.org/wiki?curid=3076570", "title": "Jean-Christophe Guinchard", "text": "Carriera.\nNel 1997 \u00e8 arrivato 3\u00ba assoluto ai mondiali \"long distance\" di Nizza, alle spalle del belga Luc Van Lierde e dell'olandese Rob Barel.\nHa vinto la medaglia d'argento nel 1998 ai campionati europei di triathlon di Velden, alle spalle del campione uscente, il britannico Andrew Johns, e davanti all'ucraino Volodymyr Polikarpenko."}
{"id": "3076571", "revid": "599013", "url": "https://it.wikipedia.org/wiki?curid=3076571", "title": "Chiesa di Santa Maria Regina del Creato", "text": "La chiesa di Santa Maria Regina del Creato \u00e8 un luogo di culto cattolico situato nella frazione di Barbagelata, nel comune di Lorsica nella citt\u00e0 metropolitana di Genova. La chiesa \u00e8 sede della parrocchia di San Giuseppe del vicariato della Val Fontanabuona della diocesi di Chiavari.\nStoria e descrizione.\nL'edificio \u00e8 situato presso la frazione di Barbagelata e in virt\u00f9 dell'elevata altitudine, 1.125 metri sul livello del mare, \u00e8 considerata la chiesa posta pi\u00f9 in alto dell'Appennino ligure.\nL'antica chiesa posta al centro del paese, gi\u00e0 segnalata dalla cartografia del XVII secolo e risalente al XVI secolo, fu incendiata per rappresaglia nel 1944 dall'esercito tedesco durante la seconda guerra mondiale. Nel centro del paese sono ancora visibili i resti.\nNel 1972, a poca distanza dal sito originale, fu edificata la chiesa nuova. L'edificio, voluto dal parroco don Agostino Dellepiane, con la collaborazione di padre Costantino Ruggeri e su progetto degli architetti Cesare Lacca e Pietro Gaviglio di Milano, \u00e8 in stile visibilmente moderno, simile a quello di altri edifici sacri realizzati dai medesimi progettisti, fra i quali la chiesa di Ges\u00f9 Risorto di Lavagna o la chiesa nuova di Sant'Anna a Rapallo. Si tratta di una costruzione a forma di grande tenda in legno e vetrate. La croce sopra l'altare \u00e8 stata realizzata con travi in legno recuperate dalla demolizione di un vecchio fienile.\nVenne consacrata nel 1972 da Luigi Maverna, vescovo di Chiavari; successivamente furono realizzate le opere parrocchiali, utilizzate per campi estivi e ritiri spirituali."}
{"id": "3076574", "revid": "767487", "url": "https://it.wikipedia.org/wiki?curid=3076574", "title": "Movile\u0219ti", "text": "I Movile\u0219ti (\"Mohy\u0142a\" in Lingua polacca) furono una famiglia di boiari del principato di Moldavia imparentati con la famiglia reale dei Mu\u0219atini.\nStando alla leggenda, la stirpe si origin\u00f2 dal \"aprod\" Purice, un boiaro di basso rango durante il regno del voivoda (principe) \u0218tefan cel Mare (regno 1457\u20131504). Purice si guadagn\u00f2 il favore di \u0218tefan che lo ricompens\u00f2 e gli diede il nome di \"Movil\u0103\" (\"collina\" in Lingua rumena) al posto di \"Purice\" (\"pulce\").\nI Movile\u0219ti guadagnarono potere al volgere del XVI secolo promuovendo una linea politica favorevole ad un accordo tra la Moldavia e la Confederazione Polacco-Lituana a seguito della loro unione dinastica con la famiglia dei Potocki. Appoggiato dal Grand Hetman Jan Zamoyski, Ieremia Movil\u0103 occup\u00f2 il trono di Moldavia nel 1595 e riusc\u00ec ad insediare il fratello Simion Movil\u0103 sul trono di Valacchia nel 1600.\nQuando l'ingerenza dell'Impero ottomano sulla Moldavia divenne eccessiva (circa 1634), i Movile\u0219ti ripararono nel sud della Polonia e divennero membri della \"szlachta\", ottenendo uno stemma araldico polacco.\nMembri.\nPrincipi.\nIn Moldavia:\nIn Valacchia:"}
{"id": "3076579", "revid": "174919", "url": "https://it.wikipedia.org/wiki?curid=3076579", "title": "Suddivisioni degli Stati Uniti", "text": ""}
{"id": "3076581", "revid": "767487", "url": "https://it.wikipedia.org/wiki?curid=3076581", "title": "Toronto Indoor 1986", "text": "Il Toronto Indoor 1986 \u00e8 stato un torneo di tennis giocato sintetico indoor. \u00c8 stata la 9\u00aa edizione dello Toronto Indoor, che fa parte del Nabisco Grand Prix 1986. Si \u00e8 giocato a Toronto in Canada dal 3 al 9 febbraio 1987.\nCampioni.\nSingolare maschile.\n Joakim Nystr\u00f6m ha battuto in finale Milan \u0160rejber 6\u20131, 6\u20134\nDoppio maschile.\n Wojciech Fibak / Joakim Nystr\u00f6m hanno battuto in finale Christo Steyn / Danie Visser 6\u20133, 7\u20136"}
{"id": "3076583", "revid": "919135", "url": "https://it.wikipedia.org/wiki?curid=3076583", "title": "Curva sestica", "text": "In matematica una curva sestica \u00e8 una curva algebrica piana di sesto grado. Pu\u00f2 essere definita da un polinomio della forma:\nformula_1\nL'equazione ha 28 coefficienti, ma la curva non cambia se li moltiplichiamo tutti per una costante non nulla.\nQuindi i coefficienti essenziali sono 27 e le sestiche sono \n\u221eformula_2.\nE una di esse \u00e8 individuata dal suo passaggio per 27 punti generici.\nUna curva sestica (formula_3) irriducibile pu\u00f2 avere al massimo:\nEsempi.\nove formula_43 sono gli angoli opposti ai lati formula_44 di un triangolo"}
{"id": "3076584", "revid": "170423", "url": "https://it.wikipedia.org/wiki?curid=3076584", "title": "Stefan Vuckovic", "text": ""}
{"id": "3076588", "revid": "647919", "url": "https://it.wikipedia.org/wiki?curid=3076588", "title": "1\u00b0 Congresso degli Stati Uniti", "text": ""}
{"id": "3076589", "revid": "647919", "url": "https://it.wikipedia.org/wiki?curid=3076589", "title": "109\u00b0 Congresso degli Stati Uniti", "text": ""}
{"id": "3076591", "revid": "647919", "url": "https://it.wikipedia.org/wiki?curid=3076591", "title": "110\u00b0 Congresso degli Stati Uniti", "text": ""}
{"id": "3076593", "revid": "647919", "url": "https://it.wikipedia.org/wiki?curid=3076593", "title": "111\u00b0 Congresso degli Stati Uniti", "text": ""}
{"id": "3076594", "revid": "287204", "url": "https://it.wikipedia.org/wiki?curid=3076594", "title": "Torri (Sovicille)", "text": "Torri \u00e8 una frazione del comune italiano di Sovicille, nella provincia di Siena, in Toscana.\nTorri si trova a 15\u00a0km a sud di Siena, nella val di Merse.\nMonumenti e luoghi d'interesse.\nL'antico paese medioevale di Torri, tipicamente cresciuto all'interno di una cinta muraria ovale, tuttora conservata, e alta oltre 20 metri, si \u00e8 sviluppato attorno al Monastero di Santa Mustiola, istituito all'interno della contea Ardenghesca dal vescovo di Siena nell'interesse del nascente Comune senese. \nNei pressi sorgeva un precedente insediamento feudale, che da documenti del XIII secolo sappiamo essere gi\u00e0 scomparso, e chiamato \"Monte Falcone\". Nei secoli seguenti l'originario Monastero ha rivestito il ruolo di residenza vescovile, fino a venire alienato a privati, nel tardo ottocento. Rimangono dell'antico e prestigioso monastero la chiesa, ristrutturata in stile gotico, e soprattutto un raro e bellissimo chiostro, una pregevole opera romanica in marmi bicromi, con capitelli e pulvini scolpiti, e ricco di incrostazioni policrome. Gli ordini superiori del chiostro, in mattoni e travertino e in legno, sono stati aggiunti successivamente, nel XIV e XV secolo. Sopravvive una porta castellana, e all'interno del paese, completamente pavimentato in pietra serena, diverse architetture medioevali.\nL'edificio di maggiore interesse \u00e8 la medievale pieve di Santa Mustiola."}
{"id": "3076597", "revid": "767487", "url": "https://it.wikipedia.org/wiki?curid=3076597", "title": "Lorraine Open 1986", "text": "Il Lorraine Open 1986 \u00e8 stato un torneo di tennis giocato sul cemento indoor. Si \u00e8 giocato a Metz in Francia. \u00c8 stata l'8\u00aa edizione del torneo, che fa parte del Nabisco Grand Prix 1986. Il torneo si \u00e8 giocato dal 10 al 16 marzo 1986.\nCampioni.\nSingolare maschile.\n Thierry Tulasne ha battuto in finale Broderick Dyke 6\u20134, 6\u20133\nDoppio maschile.\n Wojciech Fibak / Guy Forget hanno battuto in finale Francisco Gonz\u00e1lez / Michiel Schapers 2\u20136, 6\u20132, 6\u20134"}
{"id": "3076601", "revid": "767487", "url": "https://it.wikipedia.org/wiki?curid=3076601", "title": "Milan Indoor 1986", "text": "Il 'Milan Indoor 1986 \u00e8 stato un torneo di tennis giocato sul sintetico indoor. \u00c8 stata la 9\u00aa edizione del Milan Indoor, che fa parte del Nabisco Grand Prix 1986. Si \u00e8 giocato a Milano in Italia, dal 10 al 16 marzo 1986.\nCampioni.\nSingolare.\n Ivan Lendl ha battuto in finale Joakim Nystr\u00f6m 6\u20132, 6\u20132, 6\u20134\nDoppio.\n Colin Dowdeswell / Christo Steyn hanno battuto in finale Brian Levine / Laurie Warder 6\u20133, 4\u20136, 6\u20131"}
{"id": "3076606", "revid": "767487", "url": "https://it.wikipedia.org/wiki?curid=3076606", "title": "Brussels Indoor 1986", "text": "Il Brussels Indoor 1986 \u00e8 stato un torneo di tennis giocato sintetico indoor. \u00c8 stata la 7\u00aa edizione del Brussels Indoor, che fa parte del Nabisco Grand Prix 1986. Si \u00e8 giocato a Bruxelles in Belgio dal 17 al 23 marzo 1986.\nCampioni.\nSingolare maschile.\n Mats Wilander ha battuto in finale Broderick Dyke 6\u20132, 6\u20133\nDoppio maschile.\n Boris Becker / Slobodan \u017divojinovi\u0107 hanno battuto in finale John Fitzgerald / Tom\u00e1\u0161 \u0160m\u00edd 7\u20136, 7\u20135"}
{"id": "3076610", "revid": "486946", "url": "https://it.wikipedia.org/wiki?curid=3076610", "title": "KK Avala Ada", "text": ""}
{"id": "3076612", "revid": "767487", "url": "https://it.wikipedia.org/wiki?curid=3076612", "title": "Chicago Grand Prix 1986", "text": "Il Chicago Grand Prix 1986 \u00e8 stato un torneo di tennis giocato sul sintetico indoor. \u00c8 stata la 2\u00aa edizione del Chicago Grand Prix, che fa parte del Nabisco Grand Prix 1986. Si \u00e8 giocato a Chicago negli USA, dal 24 al 30 marzo 1986.\nCampioni.\nSingolare.\n Boris Becker ha battuto in finale Ivan Lendl 7\u20136, 6\u20133\nDoppio.\n Ken Flach / Robert Seguso hanno battuto in finale Eddie Edwards / Francisco Gonz\u00e1lez 6\u20130, 7\u20135"}
{"id": "3076620", "revid": "729019", "url": "https://it.wikipedia.org/wiki?curid=3076620", "title": "Marko Ke\u0161elj", "text": ""}
{"id": "3076621", "revid": "287204", "url": "https://it.wikipedia.org/wiki?curid=3076621", "title": "Marko Keselj", "text": ""}
{"id": "3076622", "revid": "339392", "url": "https://it.wikipedia.org/wiki?curid=3076622", "title": "Assunzione della Vergine (Perugino)", "text": ""}
{"id": "3076625", "revid": "599013", "url": "https://it.wikipedia.org/wiki?curid=3076625", "title": "Dennis Looze", "text": "Carriera.\nNel 1996 ha vinto la medaglia d'argento ai campionati europei di Szombathely, dietro il belga Luc Van Lierde e davanti al tedesco Ralf Eggert."}
{"id": "3076628", "revid": "110157", "url": "https://it.wikipedia.org/wiki?curid=3076628", "title": "Atlanta Open", "text": "L'Atlanta Open \u00e8 stato un torneo di tennis facente parte del Grand Prix giocato dal 1973 al 1976, dal 1978 al 1981 e dal 1985 al 1986 ad Atlanta negli Stati Uniti su campi in cemento e sintetico indoor."}
{"id": "3076635", "revid": "767487", "url": "https://it.wikipedia.org/wiki?curid=3076635", "title": "Atlanta Open 1986", "text": "L'Atlanta Open 1986 \u00e8 stato un torneo di tennis giocato sul sintetico indoor. \u00c8 stata la 6\u00aa edizione dell'Atlanta Open, che fa parte del Nabisco Grand Prix 1986. Si \u00e8 giocato ad Atlanta negli USA, dal 31 marzo al 6 aprile.\nCampioni.\nSingolare.\n Kevin Curren ha battuto in finale Tim Wilkison 7-6 7-6\nDoppio.\n Andy Kohlberg / Robert Van't Hof hanno battuto in finale Christo Steyn / Danie Visser 6-2, 6-3"}
{"id": "3076640", "revid": "392518", "url": "https://it.wikipedia.org/wiki?curid=3076640", "title": "Elena Ghielmini", "text": "Biografia.\nNasce a Sorengo il 14 novembre 1942, dove vive ancora attualmente. Dopo aver frequentato le scuole dell`obbligo a Sorengo e a Lugano, decide di proseguire gli studi di lingua e commercio a Zugo, ottenendone il diploma e soggiorna 6 mesi in Inghilterra per l'apprendimento dell'inglese.\nVerso i 14 anni inizia a scrivere le sue prime poesie, sebbene la passione era gi\u00e0 nata qualche tempo prima, alternando italiano e dialetto ticinese.\nHa lavorato come assistente alla clientela, alternando la funzione di istruttrice di pratica per apprendisti e allievi presso un istituto bancario svizzero.\nDopo la pensione la scrittura di poesie diventa la sua \u201cprofessione\u201d preferita, facendole vincere vari premi, tra i quali il pi\u00f9 importante \u00e8 il secondo posto al \u201cPremio Citt\u00e0 di Legnano G. Tirinnanzi 2009\u201d per il dialetto ticinese.\nFa parte delle seguenti associazioni: PEN International, ASSI (Associazione Scrittori della Svizzera Italiana), ADS (Autrici e Autori della Svizzera).\nNel 2012 pubblica il romanzo di fiabe \"Il giocoliere delle gocce\" e nel 2013 la raccolta di poesie \"Sguardi perduti\", dati alle stampe entrambi tramite la casa editrice \"Edizioni Ulivo\" di Balerna.\nIn seguito sono stati dati alle stampe i seguenti libri di poesie: \"Al bianco dei pensieri\", \"I Raggi della Divina Misericordia\" e \"Fir - Fili\", sempre divulgati dalle \"Edizioni Ulivo\" rispettivamente nel 2015 e nel 2017.\nIl 29 giugno 2018 ha ricevuto il premio speciale Biagio Marin.\nNel 2020 pubblica il libro di poesie in italiano \"Lo squarcio luminoso\"."}
{"id": "3076647", "revid": "1305772", "url": "https://it.wikipedia.org/wiki?curid=3076647", "title": "Cologne Grand Prix", "text": "Il Cologne Grand Prix \u00e8 stato un torneo di tennis facente parte del Grand Prix giocato dal 1976 al 1986 a Colonia in Germania su campi in cemento indoor."}
{"id": "3076649", "revid": "287204", "url": "https://it.wikipedia.org/wiki?curid=3076649", "title": "Otmar Suitner", "text": "Biografia.\nOtmar Suitner ha studiato pianoforte al Conservatorio di Innsbruck con Fritz Weidlich e, dal 1940 al 1942, presso il Mozarteum di Salisburgo, ha studiato sia pianoforte con Franz Ledwinka che direzione d'orchestra con Clemens Krauss. \nDal 1942 al 1944 \u00e8 stato maestro collaboratore al balletto con obbligo della direzione al Tiroler Landestheater di Innsbruck. In seguito ha svolto attivit\u00e0 concertistica come pianista suonando in diverse localit\u00e0 tra cui Vienna, Roma, Monaco di Baviera e la Svizzera.\nNel 1952 \u00e8 stato nominato direttore musicale a Remscheid. \nDal 1957 al 1960 \u00e8 stato Direttore Musicale Generale della Staatsphilharmonie Rheinland-Pfalz di Ludwigshafen, con la quale ha effettuato tourn\u00e9e a Berlino, Monaco di Baviera, Amburgo, in Italia e in Grecia. Con questa orchestra ha accompagnato anche Maria Callas. \nDal 1960 al 1964 Suitner \u00e8 stato Direttore Principale della Staatskapelle Dresden. \nDal 1964 al 1967 ha diretto \"L'olandese volante\", \"Tannh\u00e4user (opera)\" e \"L'anello del Nibelungo\" al Festival di Bayreuth.\nDal 1964 al 1971 e in seguito dal 1974 al 1991 \u00e8 stato Direttore Musicale Generale della Staatsoper Unter den Linden a Berlino Est. \nSuitner ha diretto non solo in quasi tutti i paesi europei, soprattutto in Svezia, Italia, Svizzera e alla Wiener Staatsoper, ma anche negli Stati Uniti (San Francisco Opera), America Latina e Giappone. \n\u00c8 stato Direttore Onorario dell'Orchestra Sinfonica della NHK di Tokio. \nNella Repubblica Federale Tedesca, e particolarmente dalla CDU, fu considerata offensiva la sua residenza lavorativa ed abitativa a Berlino Est. Anche la sua riabilitazione, ad opera di Helmut Kohl, che aveva gi\u00e0 conosciuto fin dai tempi di Ludwigshafen, gli giov\u00f2 poco, visto che la sua attivit\u00e0 concertistica all'estero si svolgeva prevalentemente in altri paesi. \nOtmar Suitner \u00e8 stato molto legato al compositore Paul Dessau del quale ha eseguito la prima esecuzione assoluta delle opere \"Puntila\" (1966), \"Einstein\" (1974) und \"Leonce und Lena\" (1979) alla Deutschen Staatsoper Berlin.\nDal 1977 al 1990 Suitner \u00e8 stato anche Docente di Direzione d'Orchestra alla \"Hochschule f\u00fcr Musik und darstellende Kunst\" (oggi Universit\u00e4t f\u00fcr Musik und darstellende Kunst) di Vienna e negli anni 1975 e 1976 ha tenuto dei corsi di Direzione alla Accademia Estiva di Salisburgo.\nNel corso degli anni ottanta, Suitner ha affrontato sempre crescenti problemi di salute che l'hanno portato, principalmente a causa della Malattia di Parkinson, a dover terminare, nel 1990, l'attivit\u00e0 direttoriale.\nFamiglia.\nOtmar Suitner ha avuto due famiglie. Era regolarmente sposato con sua moglie Marita, con la quale and\u00f2 a vivere dal 1960 nella Repubblica Democratica Tedesca e in seguito a Berlino Ovest. Nello stesso tempo aveva a Berlino Ovest un'amante che frequentava nei fine settimana. Nel 1965, infatti, aveva conosciuto a Bayreuth la studentessa della Germania Occidentale Renate Heitzmann che nel 1971 gli diede un figlio, Igor Heitzmann. Pertanto la sua vita divenne un continuo andirivieni tra le due parti di Berlino, di cui poteva varcare il confine senza problemi grazie al suo passaporto austriaco. Allo smantellamento della Repubblica Democratica Tedesca cambi\u00f2 anche la sua vita famigliare ed entrambe le famiglie si incontrarono frequentemente.\nNel Documentario \"Nach der Musik\" suo figlio Igor Heitzmann, oggi famoso regista, racconta la storia di un riavvicinamento, al padre, il Direttore d'orchestra lontano, alla scomparsa Repubblica Democratica Tedesca, l'insolita storia di vita dei suoi genitori, e alla musica. Tramite conversazioni e immagini ricostruisce la storia famigliare tra est e ovest e la collega con i propri frammentari ricordi all'incontro col padre.\nOnorificenze.\nTra le numerose onorificenze ottenute da Suitner, vanno ricordate:\nPi\u00f9 volte Suitner \u00e8 stato insignito del titolo di \"professore\" (come, ad esempio, a Berlino nel 1965)."}
{"id": "3076656", "revid": "110157", "url": "https://it.wikipedia.org/wiki?curid=3076656", "title": "Distretto di Acireale", "text": "Il distretto di Acireale fu una delle suddivisioni amministrative del Regno delle Due Sicilie, subordinate alla provincia di Catania, soppressa nel 1860.\nIstituzione e soppressione.\nFu istituito nel gennaio del 1838 da Ferdinando II delle Due Sicilie, con alcuni comuni appartenenti al distretto di Catania.\nCon l'occupazione garibaldina e annessione al Regno di Sardegna del 1860 l'ente fu soppresso."}
{"id": "3076658", "revid": "1305772", "url": "https://it.wikipedia.org/wiki?curid=3076658", "title": "Cologne Grand Prix 1986", "text": "Il Cologne Grand Prix 1986 \u00e8 stato un torneo di tennis giocato sul cemento indoor. \u00c8 stata l'11\u00aa edizione del Cologne Grand Prix, che fa parte del Nabisco Grand Prix 1986. Si \u00e8 giocato a Colonia in Germania, dal 31 marzo al 6 aprile 1986.\nCampioni.\nSingolare.\n Jonas Svensson ha battuto in finale Stefan Eriksson 6\u20137, 6\u20132, 6\u20132\nDoppio.\n Kelly Evernden / Chip Hooper hanno battuto in finale Jan Gunnarsson / Peter Lundgren 6\u20134, 6\u20137, 6\u20133"}
{"id": "3076662", "revid": "34142605", "url": "https://it.wikipedia.org/wiki?curid=3076662", "title": "Margot Feist", "text": ""}
{"id": "3076667", "revid": "287204", "url": "https://it.wikipedia.org/wiki?curid=3076667", "title": "Pentecoste (Orcagna)", "text": "Le Pentecoste \u00e8 un dipinto a tempera e oro su tavola (195x287 cm) di Andrea Orcagna e del fratello Jacopo di Cione, databile al 1362-1365 circa e conservato nella Galleria dell'Accademia a Firenze.\nStoria.\nL'opera \u00e8 probabilmente quella che Vasari vide sull'altare maggiore della chiesa dei Santi Apostoli a Firenze, venendo poi rimosso di l\u00ec a poco, con i lavori di ammodernamento alla chiesa di Giovanni Antonio Dosio, trovando posto nella Cappella Viviani. In epoca imprecisata, forse nel XVIII secolo, venne portato alla Badia Fiorentina, e da l\u00ec all'Accademia dal 1939.\nPer quanto riguarda l'attribuzione, Vasari credeva che fosse di Spinello Aretino, come si trova riportato anche nelle guide dei secoli successivi. Nel XIX secolo prevalse un'attribuzione pi\u00f9 prudente alla scuola giottesca e solo con le indagini di Crowe e Cavalcaselle l'opera fu assegnata in via dubitativa ad Andrea Orcagna, e successivamente ad Andrea con la collaborazione del fratello Jacopo di Cione. La critica successiva ha essenzialmente confermato questa attribuzione, con qualche voce fuori dal coro, come la Sandberg Vaval\u00e0 che la attribu\u00ec al solo Jacopo, o Offner che parl\u00f2 di un assistente di Orcagna detto \"Maestro della Pentecoste\".\nGli studi pi\u00f9 recenti tendono oggi ad assegnare il dipinto alla mano autografa di Andrea, rappresentandone anche una delle opere pi\u00f9 tipiche, sebbene con un possibile aiuto da parte del fratello (Tartuferi). Per quanto riguarda la datazione, l'ipotesi pi\u00f9 seguita \u00e8 quella di Kreytenberg al 1362-1365 circa.\nDescrizione e stile.\nLa pala \u00e8 un trittico, con un pannello centrale centinato di dimensioni maggiori, dove torreggia al centro e in posizione frontale la Madonna, circondata da cinque apostoli in ginocchio; nei pannelli laterali, di forma simile ma in scala minore, si trovano due gruppi di tre apostoli, inginocchiati lungo una direttrice trasversale, che amplifica la profondit\u00e0 spaziale. Ciascuno ha una fiammella dello Spirito Santo sulla testa, come tipico del soggetto, mentre in alto, nella tavola principale, si vede la colomba che incarna lo Spirito Santo, tra due angeli in volo.\nTipici di Andrea sono i volumi squadrati, la rigida frontalit\u00e0, la gamma cromatica contenuta, mentre la mano di Jacopo, ravvisabile in alcuni apostoli, mostra solitamente passaggi pi\u00f9 morbidi e sfumati, con una costruzione dei volumi che accenna a una maggiore dolcezza.\nLa cornice del dipinto \u00e8 originale; su di essa si leggeva un'iscrizione settecentesca, rimossa durante il restauro. \u00c8 probabile comunque che la pala avesse delle cuspidi che sono andate perdute."}
{"id": "3076669", "revid": "287204", "url": "https://it.wikipedia.org/wiki?curid=3076669", "title": "Sioux Falls Skyforce 2008-2009", "text": "La stagione 2008-09 dei Sioux Falls Skyforce fu la 3\u00aa nella NBA D-League per la franchigia.\nI Sioux Falls Skyforce arrivarono quarti nella \"Central Division\" con un record di 25-25, non qualificandosi per i play-off."}
{"id": "3076673", "revid": "767487", "url": "https://it.wikipedia.org/wiki?curid=3076673", "title": "This Is Heavy Metal", "text": "This Is Heavy Metal \u00e8 il primo singolo tratto dall'album del 2010 del gruppo musicale finlandese Lordi, intitolato \"Babez for Breakfast\". Il singolo \u00e8 disponibile nei negozi specializzati dal 9 agosto 2010.\nIl brano \u00e8 stato presentato per la prima volta in live, al Gods of Metal 2010."}
{"id": "3076675", "revid": "767487", "url": "https://it.wikipedia.org/wiki?curid=3076675", "title": "Exposed (Kristinia DeBarge)", "text": "Exposed \u00e8 l'album di debutto della cantante pop statunitense Kristinia DeBarge, pubblicato il 28 luglio 2009 dall'etichetta discografica Def Jam.\nDall'album sono stati estratti i singoli \"Goodbye\", \"Sabotage\" e \"Future Love\".\nIl disco ha raggiunto la posizione numero ventritr\u00e8 della classifica di vendita statunitense."}
{"id": "3076676", "revid": "1543377", "url": "https://it.wikipedia.org/wiki?curid=3076676", "title": "Unione Calcio AlbinoLeffe 2010-2011", "text": "Questa voce raccoglie le informazioni riguardanti l'Unione Calcio AlbinoLeffe nelle competizioni ufficiali della stagione 2010-2011.\nStagione.\nCome annunciato al termine della stagione precedente, Emiliano Mondonico viene confermato sulla panchina dell'AlbinoLeffe; novit\u00e0 invece per quanto riguarda l'allenatore in seconda, la cui scelta \u00e8 ricaduta su Daniele Fortunato, mentre Mirco Poloni entra nello staff in qualit\u00e0 di collaboratore tecnico.\nNel mercato estivo viene ingaggiato come portiere Tomasig, in difesa ritorna Regonesi dal fallito , a centrocampo va rimarcata la conferma del finlandese Hetemaj, mentre in attacco approda il giovane talento sardo Cocco.\nPer quanto riguarda il fronte cessioni, salutano Bergamo Pelizzoli, Bernardini, Cellini e Ruopolo, oltre a Perico e Laner che vengono mandati a fare esperienza in Serie A.\nNella prima parte di campionato l'Albinoleffe fatica molto, a causa soprattutto di un gruppo ancora troppo acerbo nel quale i giovani talenti faticano a mettersi in mostra.\nDa qui la decisione di ingaggiare, a campionato in corso, due calciatori di indiscussa esperienza come Zenoni e Mingazzini.\nI risultati non tardano a vedersi: il culmine \u00e8 il mese di dicembre con le vittorie ai danni di due favorite per la promozione come ed Empoli.\nDa segnalare l'ottimo cammino in Coppa Italia: eliminati Pescara e Crotone nei primi due turni eliminatori, i seriani si devono arrendere alla Lazio nella prima storica sfida allo Stadio Olimpico di Roma, vinta 3-0 dai biancocelesti.\nNel girone di ritorno Mondonico ha un problema di salute ed \u00e8 costretto a lasciare, per qualche tempo, la panchina al suo vice Fortunato.\nL'AlbinoLeffe subisce una nuova flessione che lo porta a chiudere il campionato al 18\u00ba posto, qualificandosi al play-out contro il .\nLa doppia sfida si conclude con due pareggi e, in virt\u00f9 del regolamento, \u00e8 la \"Celeste\" a salvarsi in quanto piazzatasi meglio nella \"regular season\".\nPer l'Albinoleffe \u00e8 l'ottava salvezza consecutiva, la seconda conquistata agli spareggi dopo quella della stagione 2005-2006 contro l', mentre gli emiliani retrocedono in Lega Pro.\nMaglie e sponsor.\nLo sponsor tecnico per la stagione 2010-2011 \u00e8 Acerbis, mentre lo sponsor ufficiale \u00e8 UBI Assicurazioni. La prima maglia \u00e8 celeste con inserti blu, la seconda maglia \u00e8 rossa con inserti bianchi e la terza maglia \u00e8 blu con inserti celesti."}
{"id": "3076679", "revid": "287204", "url": "https://it.wikipedia.org/wiki?curid=3076679", "title": "Sioux Falls Skyforce 2007-2008", "text": "La stagione 2007-08 dei Sioux Falls Skyforce fu la 2\u00aa nella NBA D-League per la franchigia.\nI Sioux Falls Skyforce arrivarono secondi nella \"Central Division\" con un record di 28-22. Nei play-off vinsero nei quarti di finale con i Dakota Wizards (1-0), perdendo poi in semifinale con gli Austin Toros (1-0)."}
{"id": "3076681", "revid": "287204", "url": "https://it.wikipedia.org/wiki?curid=3076681", "title": "Alberto Zampieri", "text": "Biografia.\nSostanzialmente autodidatta, inizia a dipingere in et\u00e0 giovanile, alternando la pittura agli studi tecnici. Partecipa con entusiasmo alle riunioni che si tengono al Caff\u00e8 Bardi di Livorno, che coinvolgono alcuni tra i pittori livornesi di maggior talento.\nNel 1920 \u00e8 tra i fondatori del Gruppo Labronico insieme a Renato Natali, Giovanni March, Gino Romiti e altri; alla pittura alterna il disegno satirico e caricaturale, che esegue su alcune riviste di quel tempo, tra le altre per il giornale satirico livornese Don Chisciotte, e il restauro di dipinti antichi.\nNel 1923 \u00e8 tra i promotori del Cenacolo degli Illusi, insieme a Guido Guidi e Luigi Servolini.\nCome pittore, oltre alla partecipazione alle mostre del Gruppo Labronico a partire dalla prima del 1920, partecipa nel dopoguerra a premi importanti come il Michetti nel 1948 e il Premio Suzzara nel 1949. Partecipa inoltre a tre edizioni della Quadriennale di Roma (1948, 1951-52, 1955-56). Nel 2012 si tiene una mostra in suo onore presso la fondazione Arpa.\nTra le sue opere vanno ricordate le nicchie dipinte nella settecentesca chiesa dei Santi Pietro e Paolo nel comune di Torri del Benaco, Un numero notevole di opere 119 quadri e 163 tra disegni e incisioni (oltre a diversi documenti dell'autore) fanno parte della collezione permanente della Fondazione Cassa di Risparmi di Livorno per donazione del nipote.\nNel 1981 diviene presidente del Gruppo Labronico carica che ricoprir\u00e0 fino al 1991."}
{"id": "3076683", "revid": "212348", "url": "https://it.wikipedia.org/wiki?curid=3076683", "title": "Sioux Falls Skyforce 2006-2007", "text": "La stagione 2006-07 dei Sioux Falls Skyforce fu la 1\u00aa nella NBA D-League per la franchigia.\nI Sioux Falls Skyforce arrivarono secondi nella \"Eastern Division\" con un record di 30-20. Nei play-off vinsero il primo turno con i Fort Worth Flyers (1-0), perdendo poi in semifinale con i Dakota Wizards (1-0)."}
{"id": "3076684", "revid": "767487", "url": "https://it.wikipedia.org/wiki?curid=3076684", "title": "Luis Zubeld\u00eda", "text": "Caratteristiche tecniche.\nGiocava come centrocampista difensivo.\nCarriera.\nGiocatore.\nClub.\nDebutt\u00f2 con il Lan\u00fas il 30 ottobre 1998 contro l'Independiente; gioc\u00f2 stabilmente in Primera Divisi\u00f3n Argentina fino al Clausura 2001, quando un infortunio ne blocc\u00f2 l'attivit\u00e0; in seguito, per questa stessa ragione dovette ritirarsi.\nNazionale.\nZubeld\u00eda gioc\u00f2 per due selezioni giovanili dell'Argentina: con l'Under-17 partecip\u00f2 al mondiale di categoria nel 1997, mentre con l'Under-20 prese parte al .\nAllenatore.\nNel giugno 2008 venne annunciata la sua nomina a tecnico del Lan\u00fas, succedendo a Ram\u00f3n Cabrero, fresco vincitore del titolo di Apertura 2007; i suoi ventisette anni lo hanno reso il pi\u00f9 giovane allenatore della storia del campionato argentino. Alla sua prima stagione, guid\u00f2 il club al quarto posto in classifica, ottenendo cos\u00ec la qualificazione alla Coppa Libertadores 2009; la partecipazione a tale torneo per\u00f2 si concluse con l'eliminazione al primo turno. Le stagioni successive videro il Lan\u00fas proseguire sempre al di sopra del decimo posto in classifica (miglior risultato il terzo posto nel Clausura 2009, peggiore il nono nell'Apertura dello stesso anno).\nIl 1\u00ba giugno 2011 l'Almer\u00eda, club spagnolo, annuncia il suo ingaggio in sostituzione di Roberto Olabe ma il 17 giugno il club \u00e8 costretto a cercare un nuovo allenatore dopo che la federcalcio spagnola ha precisato che l'argentino non \u00e8 abilitato per poter allenare in Spagna dato che ha ottenuto il patentino di allenatore fuori dal territorio spagnolo ed ha allenato una squadra di massima categoria di associazioni nazionali affiliate alla FIFA per un tempo inferiore a tre stagioni.\nIl 23 giugno 2011 viene ingaggiato dal Barcellona, il club ecuadoregno pi\u00f9 titolato. Il 9 aprile 2012, dopo nove mesi e una buona stagione disputata (16 vittorie, 7 pareggi e 8 sconfitte), si dimette dalla guida del Barcellona a causa dei contrasti con il presidente del club.\nIl 15 aprile 2012 \u00e8 chiamato a sostituire Alfio Basile sulla panchina del Racing Avellaneda. Viene esonerato il 25 agosto 2013, dopo una striscia di 4 sconfitte consecutive.\nAlav\u00e9s\nIl 16 giugno 2017, viene ingaggiato come nuovo tecnico dell'Alav\u00e9s nella Liga Spagnola ma dopo la quarta giornata, a 0 punti, viene esonerato il 17 settembre."}
{"id": "3076686", "revid": "61051", "url": "https://it.wikipedia.org/wiki?curid=3076686", "title": "Focke-Wulf-Flugzeugbau GmbH", "text": ""}
{"id": "3076687", "revid": "287204", "url": "https://it.wikipedia.org/wiki?curid=3076687", "title": "Luis Zubeldia", "text": ""}
{"id": "3076689", "revid": "1543377", "url": "https://it.wikipedia.org/wiki?curid=3076689", "title": "Cocamide DEA", "text": "La cocamide DEA (o cocamide dietanolammide) \u00e8 una dietanol-ammide prodotta per reazione degli acidi grassi estratti dall'olio di cocco con dietanolammina\nLe cocamidi sono una miscela di ammidi di acidi grassi ottenuti da olio di cocco. Per quanto l'olio di cocco contenga circa il 50% di acido laurico, nelle formule solo le catene 12-carboniose tendono ad essere considerate. Pertanto la generica formula della cocamide pu\u00f2 essere scritta come CH3 (CH2) 10CONH2, sebbene il numero di atomi di carbonio nella catena vari (ma sia comunque sempre pari).\nLe cocamidi costituiscono la base strutturale di molti tensioattivi. Comuni sostituenti sono l'etanolamina (cocamide MEA, Cocamide DEA), o composti della betaina (dimetilaminopropilamina) come la cocamidopropil betaina, sovente sostituto della C.DEA.\nLa cocamide DEA \u00e8 un liquido viscoso utilizzato in cosmetica per la preparazione di agenti schiumogeni come shampoo, bagnoschiuma, saponi e agenti emulsionanti.\nNel giugno 2012, l'ente di salute ambientale della California, \"California Office of Environmental Health Hazard Assessment\" ha aggiunto la cocamide DEA alla \"Proposition 65\" della California (1986) nell'elenco dei prodotti chimici che causano il cancro, e nel settembre 2013, il Centro per la Salute Ambientale Californiano (CEH) ha lanciato un'azione legale contro varie societ\u00e0 che sostenevano la vendita di shampoo e sapone contenenti il composto senza informare adeguatamente i consumatori.\nPossiede potere allergenico rilevante, e pu\u00f2 essere causa di dermatiti.."}
{"id": "3076693", "revid": "1543377", "url": "https://it.wikipedia.org/wiki?curid=3076693", "title": "Holliston", "text": "Holliston \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076696", "revid": "2121638", "url": "https://it.wikipedia.org/wiki?curid=3076696", "title": "Mortal Kombat (videogioco 2011)", "text": "Mortal Kombat (conosciuto anche come Mortal Kombat 2011, Mortal Kombat 9 o Mortal Kombat IX per distinguerlo dal primo capitolo della serie) \u00e8 un videogioco picchiaduro ed \u00e8 il nono capitolo della serie, sviluppata da NetherRealm Studios (ex Midway). Il gioco \u00e8 stato accennato dallo sviluppatore Ed Boon nel gennaio 2009, poco dopo l'uscita del gioco precedente della saga, \"Mortal Kombat vs DC Universe\". Il 18 giugno 2009, Boon ha confermato su Twitter che stava eseguendo un motion capture per il gioco.\nIl gioco \u00e8 uscito nei negozi, come annunciato, il 21 aprile 2011 ed \u00e8 disponibile per Xbox 360 e PlayStation 3. Nella primavera 2012 fu pubblicato per PlayStation Vita.\nIl 3 luglio 2013 viene ufficialmente pubblicato per PC (nella versione \"Komplete Edition\") attraverso la piattaforma di distribuzione digitale Steam, a cui seguirono delle versioni retail ad agosto e ad ottobre dello stesso anno (uscite differenziate per continente). Tale conversione \u00e8 stata ad opera della High Voltage Software. Il 20 marzo '20 il gioco viene rimosso dal negozio di Steam.\nIl gioco \u00e8 retrocompatibile per le console Xbox Series, e in occasione del \"Xbox 20th Anniversary\", il 15 novembre '21 Microsoft abilita la funzione \"FPS Boost\" (60Frame), che si aggiunge all'HDR, e alla risoluzione HD.\nTrama.\nDopo gli eventi di \"\", sia le forze della luce che quelle dell'oscurit\u00e0 sono state annientate. Gli ultimi rimasti sono Shao Kahn e Raiden. Shao Kahn ha ucciso Blaze e ne ha quindi assorbito i poteri, e ora sta sopraffando Raiden; prima di morire, il dio del tuono usa il suo amuleto per inviare al se stesso nel passato delle visioni, accompagnate da un messaggio ambiguo che recita: \"Deve vincere!\".\nDurante il primo torneo organizzato dallo stregone Shang Tsung, il Raiden del passato riceve il messaggio del futuro dall'amuleto e le visioni, e mette in guardia i guerrieri destinati a proteggere il Regno della Terra dal Regno Esterno: Johnny Cage, un attore sbruffone ma abile nelle arti marziali; Sonya Blade, luogotenente delle Forze Speciali in cerca del criminale Kano, il suo collega Jax Briggs e il monaco shaolin Liu Kang, suo allievo prediletto. Dalle sue visioni Raiden intuisce che deve essere Liu Kang a vincere il torneo e a salvare la Terra, ma scopre anche che lo spettro Scorpion uccider\u00e0 Sub-Zero. Nel tentativo di correggere questo secondo evento, Raiden convince Scorpion a limitarsi a sconfiggerlo, e cos\u00ec, in un primo momento, Scorpion affronta Bi Han e lo sta per risparmiare, ma Quan Chi inganna Scorpion con delle false visioni e lo porta ad uccidere Sub-Zero. Durante il torneo Liu Kang conosce Kitana, la figlia dell'imperatore Shao Kahn, e arriva alla fase finale del torneo, sconfiggendo prima Goro e per ultimo Shang Tsung, decretando la vittoria del Regno della Terra. Nonostante ci\u00f2, l'amuleto di Raiden continua a frantumarsi, un segno che indica come il futuro sia rimasto immutato.\nDeluso dalla sconfitta, Shao Kahn ordina che Shang Tsung sia giustiziato, ma cambia idea quando lo stregone suggerisce di organizzare il secondo torneo nel Regno Esterno. Raiden \u00e8 costretto a far partecipare la Terra al torneo (anche per salvare Sonya Blade, catturata da Shang Tsung durante l'attacco all'accademia Wu Shi degli shaolin), ed un'altra visione lo porta a proteggere Smoke dal clan Lin Kuei, che intende trasformare tutti i suoi guerrieri in cyborg. Quest'azione, tuttavia, causa un evento imprevisto ai danni di Kuai Liang, fratello di Bi-Han e secondo Sub-Zero: quest'ultimo era infatti giunto nell'Outworld per vendicarsi di Scorpion, che riesce a sconfiggere, ma prima di poterlo fare viene catturato da Sektor e Cyrax. Nel frattempo Kitana, titubante sulla condotta del padre, scopre che Shang Tsung l'ha clonata su ordine di Shao Kahn allo scopo di sostituirla. Raiden, trovandosi a corto di guerrieri e sapendo che la vittoria prevista di Liu Kang contro Shao Kahn non cambier\u00e0 il futuro, decide di sostituirlo con Kung Lao. Questi arriva alle fasi finali del torneo, sconfiggendo Quan Chi, Shang Tsung e Kintaro, ma prima di poter affrontare Shao Kahn, quest'ultimo si piazza alle sue spalle e gli spezza il collo. Liu Kang, infuriato per la morte del suo compagno, lo sconfigge trapassandogli il torace con un pugno infuocato. L'imperatore viene ucciso e la Terra \u00e8 di nuovo al sicuro, ma l'amuleto presenta ulteriori danni, segno che il futuro \u00e8 ancora in pericolo.\nMentre gli uomini di Shao Kahn discutono su chi deve prenderne il posto, sorprendentemente l'imperatore fa la sua comparsa, curato dallo stregone Quan Chi. Quest'ultimo, per permettere a Shao Kahn di invadere la Terra, resuscita Sindel, moglie di Shao Kahn e madre di Kitana, annullando un sigillo posto da lei secoli prima. Raiden salva Johnny Cage uccidendo Motaro, e Kurtis Stryker, poliziotto, si unisce a Raiden. Kabal, compagno di squadra di Stryker, viene invece ustionato da un attacco di Kintaro, e viene salvato dal Drago Nero guidato da Kano e alleato di Shao Kahn, ma rifiuta di aiutarlo e fugge. Unitosi cos\u00ec anche lui alle forze di Raiden, Kabal sconfigge Kuai Lang, trasformato in cyborg dal Lin Kuei, e Jax riprogramma il cyborg ridandogli il libero arbitrio, consentendogli di unirsi anche lui a Raiden. Sub-Zero, insieme allo sciamano Nightwolf, interviene anche per impedire a Quan Chi di eseguire un perfido rituale per rafforzare Shao Kahn a scapito di alcuni sfortunati esseri umani, sconfiggendo Noob Saibot (che si rivela essere suo fratello Bi Han). Successivamente Raiden, in compagnia di Liu Kang, consulta gli Dei Anziani per chiedergli perch\u00e9 stanno consentendo a Shao Kahn di invadere la Terra nonostante il monaco shaolin abbia vinto il torneo secondo le regole per ben due volte. Gli Dei Anziani riferiscono che Shao Kahn non sta infrangendo le regole del Mortal Kombat, perch\u00e9 pur invadendo la Terra, non sta fondendo i due reami. Nel frattempo Sindel, potenziata da Shao Kahn col sacrificio di Shang Tsung, irrompe nella Cattedrale, rifugio dei guerrieri di Raiden, e ne uccide la maggior parte, inclusa sua figlia Kitana, che aveva deciso di unirsi ai terrestri. Nightwolf, con un gesto disperato, sacrifica s\u00e9 stesso per distruggere Sindel.\nLiu Kang, vedendo con orrore i suoi amici decimati, incolpa Raiden come responsabile di tutto. Raiden \u00e8 cos\u00ec costretto a scendere a compromessi, e arriva nel Regno Occulto nel tentativo di stringere un'alleanza con Quan Chi, ma scopre che egli ha preso tutte le anime dei combattenti della Terra e che si \u00e8 alleato con Shao Kahn. Raiden capisce che il messaggio \"Deve vincere\" si riferiva a Shao Kahn stesso, perch\u00e9 l'imperatore pu\u00f2 annettere la Terra soltanto attraverso una vittoria nel torneo, ma se provasse a conquistarlo con un'invasione, infrangerebbe le regole stabilite dagli Dei Anziani, che lo punirebbero. Ritornato sulla Terra, Liu Kang accusa Raiden di essere un folle e intende sconfiggere Shao Kahn, proprio come era successo nella linea del tempo originale. Raiden prova a farlo desistere, ma finisce con uccidere accidentalmente il suo allievo. Successivamente finge di arrendersi all'imperatore, che per buona riposta lo attacca, reclamando la sua vita. Nonostante un iniziale vantaggio di Shao Kahn, gli Dei Anziani intervengono e aumentano i poteri di Raiden, permettendogli di distruggere per sempre Shao Kahn e salvando la Terra. Raiden intende cos\u00ec ricostruire con l'aiuto degli unici sopravvissuti, Johnny Cage e Sonya Blade.\nPoco dopo, si scopre che Quan Chi agisce per conto di Shinnok, un Dio Anziano decaduto e confinato nel Regno Occulto, che intende approfittare del fatto che sia la Terra che il Regno Esterno sono praticamente annientati per poterli conquistare entrambi.\nModalit\u00e0 storia.\nLa trama del gioco \u00e8 raccontata nella \"Modalit\u00e0 Storia\", la quale, ricalcando quella del precedente \"Mortal Kombat vs DC Universe\", si divide in 16 capitoli, in ognuno dei quali durante varie sequenze cinematografiche si utilizza un personaggio che combatte contro 4 personaggi a capitolo. I capitoli sono:\nNell'undicesimo capitolo vi si aggiunge una quinta battaglia, giocatasi per\u00f2 nei panni di Liu Kang. Nel sedicesimo e ultimo capitolo, la seconda e la terza battaglia funzionano con un avversario dopo l'altro, come in una battaglia a sopravvivenza. Sempre nell'ultimo capitolo, vi sono cinque battaglie come nell'undicesimo.\nModalit\u00e0 di gioco.\nFra le caratteristiche principali spiccano il ritorno ad un'atmosfera pi\u00f9 seria e meno scanzonata rispetto ai pi\u00f9 recenti capitoli e il ritorno alle meccaniche di gioco 2D, sempre mantenendo i modelli dei personaggi e i fondali rigorosamente in 3D, usando come motore grafico un sistema modificato dell'Unreal Engine 3. Gli sviluppatori hanno specificato che questo capitolo \u00e8 stato appositamente studiato per soddisfare le esigenze pi\u00f9 complesse dei fan, lasciando per\u00f2 ampio spazio anche ai giocatori inesperti e casuali. Una delle novit\u00e0 introdotta nel gameplay, \u00e8 l'inclusione della barra 'Super Meter' a tre tacche, che si riempie usando le \"special moves\", colpendo l'avversario mentre usa la parata o se si viene attaccati.\nA differenza degli altri picchiaduro in cui compare la \"barra delle Super\", comunque, non bisogna utilizzare combinazioni particolari per eseguire le mosse, ma la stessa combinazione di una qualunque mossa speciale insieme al tasto R2/RT, per utilizzare una versione potenziata della propria mossa (ad esempio Scorpion lancia due arpioni invece di uno); questo consuma una tacca, mentre consumandone due \u00e8 possibile interrompere una combo di colpi del nemico. Consumando tre tacche si esegue un attacco rapido che si differenzia a seconda del personaggio, chiamato X-Ray, accompagnato da effetti grafici quali una visuale in bianco e nero con l'evidenziazione di ossa ed organi interni frantumati. C'\u00e8 stato anche un ritorno al passato per quanto riguarda le \"Fatality\", vero punto di forza della serie, in questo capitolo pi\u00f9 violente e sanguinolente che mai, inoltre ritornano le \"Babality\" di \"Mortal Kombat 2\", ossia una mossa finale, comica, che trasforma il proprio avversario in un neonato. In alcune arene sono presenti le classiche \"Stage fatality\", mosse finali atte ad uccidere l'avversario tramite trappole o attrezzature presenti o nascoste nello stage.\nFra le modalit\u00e0 di gioco \u00e8 stato introdotto il Tag Team, una novit\u00e0 di questo capitolo. Questo permetter\u00e0 di scegliere una squadra di due personaggi che si potranno alternare sul campo di gioco in qualsiasi momento, dando origine, nel momento del cambio, a mosse assistite o combinate, oltre a combo di vario genere. \u00c8 presente la modalit\u00e0 'Torre delle Sfide', una sorta di percorso a sfide molto particolari che metteranno a dura prova la capacit\u00e0 mentali e riflessive del giocatore, con l'inclusione dei vari minigiochi celebri della serie come 'test your strenght', 'test your luck', 'test your sight' e 'Test Your Might'. Anche l'online gioca la sua parte, il quale sar\u00e0 implementato e migliorato rispetto ai capitoli precedenti. Il gioco \u00e8 tornato alla classificazione PEGI 18+: infatti il livello di violenza \u00e8 particolarmente elevato, molto pi\u00f9 dei precedenti \"Mortal Kombat\", e dunque sconsigliato ad un pubblico minorenne.\nNaturalmente, nel gioco \u00e8 presente la classica modalit\u00e0 \"Arcade\" (chiamata Skalata - volutamente con la \"K\" - nella versione italiana di questo gioco), presente nella maggioranza dei giochi di questo genere, ossia una serie di incontri in successione, di difficolt\u00e0 progressiva, che culminano con il combattimento contro il \"Boss Finale\", in questo caso l'imperatore Shao Khan. Al termine della \"Skalata\" il giocatore potr\u00e0 guardare il filmato finale del personaggio con cui ha sconfitto il Boss. Tali finali, per\u00f2, non vanno considerati come finale canonico, ufficiale, del gioco (anche perch\u00e9, come spesso accade, il finale di un personaggio contraddice quello di un altro), ma piuttosto come un \"cosa sarebbe successo se quel personaggio avesse vinto il Mortal Kombat\". Anche se non fanno parte del canone, comunque, questi finali a volte possono fornire spunti sul fato di alcuni personaggi nei successivi capitoli della serie (ad esempio il finale di Jade mostra quest'ultima venire posseduta da uno spirito di un altro reame, il che potrebbe suggerire che il personaggio cambier\u00e0 radicalmente nei prossimi \"Mortal Kombat\").\n\u00c8 il primo gioco della serie principale ad avere le animazione introduttive pre-battaglia dei personaggi. Nonostante anche \"\" abbia questa caratteristica, questo era considerato un gioco d'avventura.\nContenuto scaricabile e \"Komplete Edition\".\nBoon aveva affermato che questo capitolo avrebbe fatto largo uso di DLC (contenuti scaricabili) per soddisfare le richieste dei giocatori pi\u00f9 esigenti. Sono infatti a disposizione costumi alternativi, fatality secondarie e personaggi non inclusi in un primo momento nel gioco, oltre a tanto altro ancora.\nIl 9 gennaio 2012, Warner Bros. annunci\u00f2 la \"Mortal Kombat: Komplete Edition\", pubblicata il 28 febbraio 2012 in Nordamerica e il 2 marzo 2012 in Europa. L'edizione completa comprendeva il gioco e tutti i contenuti scaricabili pubblicati per esso. Erano inoltre presenti i codici per scaricare l'album \"Mortal Kombat: Songs Inspired by the Warriors\" - colonna sonora di \"Mortal Kombat: 2011\" - insieme al film \"Mortal Kombat\" (il download fu disponibile attraverso PlayStation Store o Xbox Live), ma non per la versione europea.\nNella \"Komplete Edition\", che tra l'altro comprende anche tutti i costumi alternativi di tutti i personaggi e tutte le modalit\u00e0 di gioco, i DLC (che si possono acquistare sul PlayStation Store e Xbox Live) che si trovano gi\u00e0 sbloccati nel disco sono:\nAccoglienza.\nLa rivista \"Play Generation\" diede alla versione per PlayStation 3 un punteggio di 91/100, apprezzando la sua accessibilit\u00e0 e profondit\u00e0, la ricchezza di contenuti single player e le novit\u00e0 indovinate trovando come pecche alcuni difetti grafici, in particolar modo nelle sequenze narrative, e nelle scelte di design discutibili, trovandolo il miglior picchiaduro in circolazione per ricchezza di contenuti e uno dei migliori per quanto riguardava le meccaniche di gioco. Successivamente fu valutata anche la versione per PlayStation Vita la quale ricevette un punteggio di 95/100, apprezzando la quantit\u00e0 di contenuti, le modalit\u00e0 e le opzioni per un giocatore ed il fatto che fosse fluido e come contro il prezzo un po' alto e la mancanza del crossplay, finendo per trovarlo un picchiaduro incredibilmente completo, in particolar modo per i contenuti riservati ad un solo giocatore.\nCensura.\nNel febbraio 2011, il gioco \u00e8 stato bandito dal sistema di classificazione d'et\u00e0 australiano, perch\u00e9 da questo ritenuto \"eccessivamente violento\". Warner Bros. ha inutilmente fatto appello alle autorit\u00e0 incaricate alla censura, secondo le quali \"l'impatto di violenza in Mortal Kombat \u00e8 pi\u00f9 che forte e quindi non pu\u00f2 essere adattato alla classificazione MA15+\". Il governo australiano considera il gioco come un prodotto vietato. Il Ministro degli Affari Interni locale, Brendan O'Connor, ha chiesto di essere informato sulla decisione da prendere per \"Mortal Kombat\", lasciando intendere che la questione ha causato \"malumore pubblico\"."}
{"id": "3076699", "revid": "671029", "url": "https://it.wikipedia.org/wiki?curid=3076699", "title": "Associazione Calcio Sambonifacese 2010-2011", "text": "Questa voce raccoglie le informazioni riguardanti l'Associazione Calcio Sambonifacese nelle competizioni ufficiali della stagione 2010-2011.\nStagione.\nLa nuova stagione inizia con un nuovo allenatore. L'esordiente Claudio Valigi prende il posto di Fabio Viviani, passato alla guida del Portogruaro. La sessione estiva di calciomercato si apre con il rientro di Fantin e Dimas rispettivamente al e al Chievo per fine prestito. Vengono in seguito risolte a favore della Sambonifacese le compartecipazioni per Barbetti con l'Atalanta, Pettarin con il , Pietribiasi con il Vicenza e Creati con il . Si svincolano per fine contratto invece Castellan, Porcino, Tisci e Graziani. Il 13 luglio viene ufficializzato il primo acquisto, in prestito dal Verona, del giovane attaccante Pietro Filippini seguito nei giorni successivi da Andrea Moretto, Federico Carlini e i gemelli Iacopo e Tommaso Rocchiccioli tutti quattro provenienti dalla formazione primavera del Mantova. A fine luglio viene annunciato l'ingaggio di altri due giovani, Davide Rampinini in compartecipazione con il Sassuolo e Jorge Luiz Frello Filho detto Jorginho in prestito dall'Hellas Verona. Durante il penultimo giorno di mercato viene ingaggiato a titolo definitico Luca Ruggeri dal Rovigo e ceduto in prestito Nicola Valente al Legnago.\nMaglie e sponsor.\nLo sponsor ufficiale per la stagione 2010-2011 \u00e8 Datacol."}
{"id": "3076701", "revid": "729019", "url": "https://it.wikipedia.org/wiki?curid=3076701", "title": "Febbre maculosa delle Montagne Rocciose", "text": "La febbre maculosa delle Montagne Rocciose \u00e8 una malattia infettiva rara che colpisce uomini e animali. Diffusa soprattutto in America prende vari nomi quali \"tifo da zecca\", \"febbre di San Paolo\" o \"febre maculosa\" (Brasile) e \"fiebre manchada\" (Messico). \u00c8 stata originariamente chiamata \"morbillo nero\" a causa della sua caratteristica eruzione cutanea. Si distingue dalla Febbre da zecca del Colorado (Colorado tick fever), che invece \u00e8 causata dall'infezione virale da Coltivirus (appartenente alla famiglia dei Reoviridae), anch'essa trasmessa dal morso di una zecca.\nEpidemiologia.\nL'agente patogeno della malattia \u00e8 \"Rickettsia rickettsii\", un batterio intracellulare obbligato, di piccole dimensioni, Gram negativo, aerobio. Il contagio fra animali ed esseri umani avviene attraverso il morso e la permanenza prolungata (almeno 6 ore) di zecche della famiglia \"Ixodidae\", in particolare \"Dermacentor variabilis\" (zecca del cane) e \"Dermacentor andersoni\" (zecca del legno).\nLa malattia \u00e8 sostenuta dalla prima specie negli Stati Uniti lungo la costa Atlantica centro-meridionale e dalla seconda nella parte sud-occidentale del Canada e negli stati in cui insistono le Montagne Rocciose. Dagli anni '70 la sua incidenza \u00e8 in costante aumento. La massima incidenza si verifica tra aprile e settembre, il periodo di massima attivit\u00e0 delle zecche della famiglia \"Ixodidae\" che ne sono il vettore.\nPatogenesi.\nPenetrata nella circolazione sanguigna, \"R. rickettsii\" sfrutta la proteina A di membrana (OmpA) per aderire alle cellule endoteliali dalle quali viene endocitata. Dopo essere stata liberata dall'endotelio viene fagocitata dai macrofagi all'interno di fagolisosomi. Questo batterio \u00e8 in grado di lisare questi organelli e riprodursi nel citoplasma e nel nucleo cellulare della cellula infetta. In seguito possono penetrare nelle cellule adiacenti grazie ai filopodi. Il risultato \u00e8 un danno endoteliale che determina sia l'esantema tipico della patologia che l'efflusso di plasma nello spazio extravascolare che pu\u00f2 causare ipovolemia ed insufficienza d'organo. L'immunit\u00e0 cellulo-mediata \u00e8 essenziale per contenere l'infezione mentre l'immunit\u00e0 umorale ha un ruolo secondario dal momento che il batterio \u00e8 un intracellulare obbligato.\nClinica.\nI primi sintomi compaiono dopo un periodo di incubazione di 2-14 giorni, in media una settimana. \nI sintomi possono presentarsi gradualmente o improvvisamente e consistono in febbre alta, anoressia, cefalea, dolore muscolare, nausea, vomito, dolore addominale e diarrea. Nel 90% dei casi, dopo 3-5 giorni dall'esordio, compare un esantema maculare o maculo-papulare rosso cupo a polsi, braccia e caviglie che si diffonde in senso centripeto arrivando a coinvolgere anche il volto. Dopo alcuni giorni le macule evolvono in papule tendenti alla confluenza, poi in lesioni purpuriche e in petecchie emorragiche. Non sono infrequenti complicanze quali encefalite, polmonite, miocardite, insufficienza cardiaca, insufficienza respiratoria ed insufficienza renale. L'ostruzione vascolare pu\u00f2 causare anche gangrena delle dita di mani o piedi, genitali e naso. Se non adeguatamente trattata la patologia porta al decesso nel 10-25% dei casi.\nDiagnosi.\nLa diagnosi pu\u00f2 essere effettuata mediante una biopsia cutanea di una lesione seguita da colorazione con Giemsa o Gimenez ed esame microscopico al fine di evidenziare il batterio all'interno delle cellule infette; \u00e8 inoltre possibile ricorrere all'impiego di anticorpi marcati con fluoresceina diretti contro antigeni di \"R. rickettsii\".\nI metodi diagnostici pi\u00f9 utilizzati sono la PCR su sangue e l'immunofluorescenza indiretta volta a rilevare anticorpi diretti contro il lipopolisaccaride e altri antigeni specifici di membrana seguita da Western Blot per distinguere le singole specie. \u00c8 possibile anche la coltura del batterio dopo prelievo di campioni di sangue o bioptici ma risulta pi\u00f9 difficoltosa.\nTrattamento.\nLa terapia \u00e8 basata sulla somministrazione di doxiciclina per almeno 7 giorni, anche in caso di gravidanza, mentre farmaci di seconda linea sono la ciprofloxacina e il cloramfenicolo. L'antibioticoterapia va iniziata se si hanno fondati sospetti di rickettsiosi senza attendere l'esito degli esami sierologici o della PCR poich\u00e9 farebbe perdere tempo prezioso riducendo la possibilit\u00e0 di una prognosi favorevole.\nPrognosi.\nSolitamente la malattia regredisce fino a scomparire in 2-3 settimane."}
{"id": "3076702", "revid": "287204", "url": "https://it.wikipedia.org/wiki?curid=3076702", "title": "Eija-Liisa Ahtila", "text": "Biografia.\nNasce a H\u00e4meenlinna in Finlandia nel 1959, inizia i suoi studi alla universit\u00e0 di Helsinki per poi specializzarsi in film e video al London College of Printing, School of Media and Management, Film and Video Department di Londra ed infine alla American Film Institute, Advanced Technology Program di Los Angeles.\nCritica.\nI primi cortometraggi della artista finlandese presentano tematiche femministe ma successivamente la sua indagine si allarga per analizzare situazioni pi\u00f9 complesse, familiari e sociali.\nDopo il 1990 Ahtila comincia ad esplorare ancora pi\u00f9 profondamente i temi inerenti alla identit\u00e0 individuale e nello stesso tempo continua la sua indagine sulle relazioni umane quotidiane.\nLe storie che Ahtila racconta attraverso i video e le immagini fotografiche sono basate sulla realt\u00e0 e sulla immaginazione, su esperienze e ricordi personali, di persone conosciute o di totali sconosciuti.\nQuesti elementi sono presenti in tutta la sua produzione, ci\u00f2 che varia \u00e8 la tecnica di rappresentazione; proiezioni accostate che ricordano il cinema della nouvelle vague anni sessanta del XX secolo, inquadrature alternate, rinuncia ai trucchi ottici e uso della telecamera a mano traballante che ricorda il gruppo Dogma 95 capeggiato da Lars von Trier."}
{"id": "3076705", "revid": "1543377", "url": "https://it.wikipedia.org/wiki?curid=3076705", "title": "Hopkinton (Massachusetts)", "text": "Hopkinton \u00e8 un comune degli Stati Uniti d'America facente parte della contea di Middlesex nello stato del Massachusetts. Da qui parte la Maratona di Boston che si conclude nel centro di Boston."}
{"id": "3076709", "revid": "58166", "url": "https://it.wikipedia.org/wiki?curid=3076709", "title": "The Sounds of Science", "text": ""}
{"id": "3076715", "revid": "1543377", "url": "https://it.wikipedia.org/wiki?curid=3076715", "title": "Hudson (Massachusetts)", "text": "Hudson \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076716", "revid": "38120", "url": "https://it.wikipedia.org/wiki?curid=3076716", "title": "Virtus Entella Srl", "text": ""}
{"id": "3076730", "revid": "869733", "url": "https://it.wikipedia.org/wiki?curid=3076730", "title": "Voice", "text": "Pagine correlate.\nThe Voice"}
{"id": "3076731", "revid": "1543377", "url": "https://it.wikipedia.org/wiki?curid=3076731", "title": "Lincoln (Massachusetts)", "text": "Lincoln \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076734", "revid": "125185694", "url": "https://it.wikipedia.org/wiki?curid=3076734", "title": "Ca' de Sass", "text": "La Ca' de Sass (letteralmente \"casa di sasso\", in riferimento al bugnato che ne orna le facciate) \u00e8 un palazzo storico in stile eclettico, con pesanti influenze neorinascimentali, situato nel centro storico di Milano, in via Monte di Piet\u00e0 n. 8.\nEx sede della CARIPLO, oggi \u00e8 sede secondaria dell'istituto Intesa Sanpaolo, di cui l'espressione \"Ca' de Sass\" \u00e8 spesso adoperata in ambito giornalistico come sinonimo per metonimia parzialmente impropria.\nStoria ed architettura.\nI progetti del palazzo iniziarono nel 1868 a cura dell'architetto Giuseppe Balzaretto: egli volle ispirarsi all'aspetto delle grandi banche presenti a Firenze durante il rinascimento, riprendendo la struttura di Palazzo Strozzi. \nIl palazzo sorge al posto del vecchio palazzo del Genio Militare, che venne demolito per l'occasione: durante gli scavi per gettare le fondamenta emersero i resti della vecchia chiesa di Santa Maria d'Aurona con annesso convento, oggi conservati nei musei del Castello Sforzesco. I lavori di costruzione terminarono nel 1872.\nIl palazzo si presenta con un aspetto decisamente monumentale, l'intero perimetro, chiuso da una maestosa cancellata, \u00e8 decorato con un bugnato di notevoli dimensioni, che ben si accosta alle bifore imponenti dei piani superiori del palazzo, inserite tra cornicioni sporgenti e le terrazze balaustrate."}
{"id": "3076737", "revid": "74801", "url": "https://it.wikipedia.org/wiki?curid=3076737", "title": "Littleton (Massachusetts)", "text": "Littleton \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076744", "revid": "506294", "url": "https://it.wikipedia.org/wiki?curid=3076744", "title": "Sierre-Zinal", "text": "La Sierre-Zinal \u00e8 una gara di corsa in montagna che si svolge nel Canton Vallese ogni anno nel mese di agosto. Viene chiamata \"la corsa dei cinque quattromila\" (\"La course des cinq 4000\"), in quanto lungo il suo percorso sono visibili cinque vette di oltre quattromila metri: Weisshorn (4506\u00a0m), Zinalrothorn (4221\u00a0m), Obergabelhorn (4073\u00a0m), Cervino (4478\u00a0m) e Dent Blanche (4357\u00a0m).\nPercorso.\nLa partenza avviene dal comune di Sierre (585\u00a0m), si imbocca il versante orientale della Val d'Anniviers e dopo i primi 2,5\u00a0km di salita si transita nell'abitato di \"Niouc\" (800\u00a0m). L'ascesa iniziale (tutta nel bosco) \u00e8 lunga circa 8\u00a0km e presenta pendenze da kilometro verticale. Superata l'alpe \"Ponchette\" il sentiero spiana decisamente e lascia spazio ad una larga strada bianca che in 5\u00a0km porta ai 1970 metri dell'abitato di Chandolin (Km 13 pari al 45% dello sforzo totale impiegato). Da qui si riprende il sentiero in salita attraversando i pascoli degli alpeggi fino ad arrivare alla stazione sciistica di \"Tignousaz\" (appena oltre i 2000\u00a0m).; da dove in lontananza, posto su un dosso 5 chilometri pi\u00f9 avanti, si scorge l\"'Hotel Weisshorn\". Superato l'Hotel (Km 20 - 2387 metri di altitudine), il roadbook della gara indica ancora 11 km di tracciato. Una leggera salita porta al punto pi\u00f9 alto della gara: \"Nava\" (Km 24 - 2425 metri). Da qui ancora 7\u00a0km, tutti in discesa, dividono gli atleti dalla linea del traguardo. Il sentiero scende a mezza costa diventando sempre pi\u00f9 tecnico; la discesa finale \u00e8 davvero impegnativa, ancora una curva sull'asfalto del paesino di Zinal (1.680\u00a0m). ed ecco il rettilineo dove \u00e8 posto l'arrivo.\nIl tracciato di gara ha uno sviluppo di 31\u00a0km ed un dislivello di 2200 metri di salita e 800 di discesa.\nAlbo d'oro.\nIl record maschile del percorso appartiene a K\u00edlian Jornet i Burgada: 2h25'35\" (2019). Il record femminile \u00e8 di Maude Mathys: 2h49'21\" (2019)."}
{"id": "3076748", "revid": "1543377", "url": "https://it.wikipedia.org/wiki?curid=3076748", "title": "Maynard (Massachusetts)", "text": "Maynard \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076750", "revid": "767487", "url": "https://it.wikipedia.org/wiki?curid=3076750", "title": "Trittico del Thronum Gratiae", "text": "Il Trittico del Thronum Gratiae \u00e8 un dipinto a tempera e oro su tavola (295x212 cm) di Nardo di Cione, databile al 1365 e conservato nella Galleria dell'Accademia a Firenze.\nStoria.\nIl trittico venne dipinto per la cappella Ghiberti del monastero di Santa Maria degli Angeli a Firenze, situata nell'aula capitolare e dedicata a san Giovanni Evangelista. Il committente era Giovanni di Geri Ghiberti che destin\u00f2 la somma necessaria nelle sue volont\u00e0 testamentarie (1363), eseguite da suo fratello Michele, monaco nella stessa struttura. La cappella risultata completata nel 1365, col dipinto gi\u00e0 sull'altare come conferma anche la data sull'iscrizione lungo la cornice inferiore.\nA met\u00e0 del XVII secolo, come testimonia il \"Sepoltuario\" del Rosselli, la tavola era ancora al suo posto, ma attorno al 1750 venne trasferito nella Cappella Della Stufa, intitolata a sant'Andrea; in quell'occasione il pannello di destra venne reinterpretato come relativo all'apostolo Andrea, sovrapponendo una nuova iscrizione a quella originaria, che \u00e8 per\u00f2 ancora parzialmente visibile tutt'oggi. Richa cit\u00f2 la pala, ma confuse l'iscrizione con quella di una pala del 1372 che pure si trovava nella cappella Della Stufa e poi dispersa generando confusione negli studi successivi.\nCon al soppressione napoleonica del monastero nel 1810 la pala arriv\u00f2 alla Galleria dell'Accademia, per passare poi subito dopo al convento di San Marco. Da qui, nel 1813, torn\u00f2 definitivamente alla sua collocazione odierna.\nL'attribuzione ha visto varie ipotesi nel tempo: Colzi avanz\u00f2 il nome di Giotto nel 1817 e nel 1847 venne schedata come opera di Lorenzo Monaco; Cavalcaselle parl\u00f2 della scuola di Niccol\u00f2 di Pietro Gerini e di suo figlio (presunto) Lorenzo di Niccol\u00f2. Solo all'inizio del Novecento cominci\u00f2 a profilarsi l'attribuzione all'ambito dei fratelli Orcagna, con la prima attribuzione a Nardo del Sir\u00e9n; nel corso del secolo si sono registrate oscillazioni tra Nardo e Andrea Orcagna e le rispettive botteghe, o anche entrambi (Vitzthum e Volbach).\nNegli studi pi\u00f9 recenti il nome di Nardo di Cione \u00e8 divenuto preponderante (Boskovits, Kreytenberg e Tartuferi).\nDescrizione e stile.\nIl trittico mostra nel pannello centrale, di forma cuspidata, il \"Thronum Gratiae\", cio\u00e8 la rappresentazione della Trinit\u00e0, con Dio Padre che benedice da dietro il Cristo crocifisso, mentre tra i due aleggia la colomba dello Spirito Santo. Ai lati si trovano i santi Romualdo e Giovanni evangelista. Nei medaglioni quadrilobati delle cuspidi si trovano due angeli con incensieri (ai lati) e l'agnello sacrificale al centro.\nLe figure sono solenni e ieratiche, la forza plastica notevole, degna dello stile di Nardo, il pi\u00f9 \"espressivo\" dei quattro fratelli.\nL'opera \u00e8 dotata anche di tre scomparti di predella: \"San Romualdo riceve l'apparizione di sant'Apollinare\", \"San Romualdo rimproverato dall'eremita Marino e san Romualdo tormentato dai demoni\" e il \"Sogno di san Romualdo\". La preminenza del santo fondatore ribadisce come la destinazione originale fosse un monastero camaldolese."}
{"id": "3076754", "revid": "729019", "url": "https://it.wikipedia.org/wiki?curid=3076754", "title": "Assedio di Strasburgo", "text": "L'assedio di Strasburgo si verific\u00f2 nel corso della guerra franco-prussiana e vide assediate le forze del secondo impero bonapartista da 40.000 soldati prussiani spintisi ad accerchiare la rocca in seguito alla battaglia di Foreschwiller. L'assedio di concluse con la resa della guarnigione francese il 28 settembre 1870.\nPremesse.\nDopo la battaglia di W\u0153rth, Federico III di Germania incaric\u00f2 il generale August von Werder di muovere verso sud contro Strasburgo, considerata assieme a Metz una delle chiavi per la vittoria finale sui francesi e tra gli obbiettivi primari della campagna. I circa 40.000 uomini provenienti dal Baden e dal Regno di W\u00fcrttemberg attraversarono dunque il Reno per affrontare i 17.000 soldati del generale Jean Jacques Alexis Uhrich incaricato della difesa della citt\u00e0.\nStoria.\nBombardamento iniziale.\nIl quartier generale di von Werder si divise tra l'idea di prendere la rocca con metodo tradizionale (\"en r\u00e8gle\"), ossia attraverso un bombardamento preliminare cui sarebbe seguito un assalto attraverso la breccia, e l'ipotesi di effettuare un cannoneggiamento diretto contro obiettivi militari e civili per minare il morale della popolazione e attendere la resa della citt\u00e0.\nOptando per l'inedita strategia del bombardamento a oltranza, la notte del 23 agosto i cannoni tedeschi aprirono il fuoco; dopo quattro notti di incessante tiro d'artiglieria interi quartieri vennero distrutti e seri danni ebbero anche i monumenti, come l'antica biblioteca (sistemata nella chiesa gotica del Temple Neuf, con la sua rara collezione di manoscritti romani, medievali e rinascimentali), la Cattedrale, la pinacoteca e l'arsenale. La popolazione fu presa dal panico e il piano di Werder ebbe l'effetto immediato di suscitare sentimenti di arrendevolezza e scoraggiamento nella cittadinanza, tanto da indurre il vescovo di Strasburgo a chiedere un \"cessate il fuoco\", con la promessa del pagamento di 100.000 franchi per ogni giorno di cessazione dell'attivit\u00e0 delle armi pesanti. Il generale Uhrich non ratific\u00f2 la proposta, mentre Werder si rese conto che le munizioni disponibili non bastavano per sostenere ancora a lungo il bombardamento.\nL'assedio.\nAttenuata l'intensit\u00e0 del bombardamento, si decise di colpire precisi punti delle mura al fine di provocarne il collasso in luoghi prestabiliti e aprire delle brecce tutt'attorno la cinta di mura. I tedeschi quindi, via via che crollavano le fortificazioni, stringevano sempre di pi\u00f9 il cerchio attorno a Strasburgo. L'11 settembre una delegazione di ufficiali svizzeri entr\u00f2 in citt\u00e0 per evacuare i non combattenti, portando la notizia della sconfitta subita da Napoleone III di Francia a Sedan e della distruzione dell'Armata del Reno. Otto giorni dopo i civili rimasti implorarono al generale Uhrich di arrendersi, ma egli rifiut\u00f2, credendo ancora possibile una difesa nel lungo periodo, proprio mentre lo stesso giorno von Werder cattur\u00f2 la prima fortezza. Tale evento, unito alla minaccia di un attacco imminente e dell'impossibilit\u00e0 di difendere le aperture nelle fortificazioni, indussero infine l'alto ufficiale francese a negoziare una resa il 27 settembre, che sar\u00f2 ufficializzata il giorno dopo. Uhrich sar\u00e0 accusato di aver avuto una condotta troppo cortese col nemico e di avere ceduto ad una resa prematura e per questo fu sospettato di tradimento.\nLa caduta di Strasburgo permise alle forze di von Werder di compiere nuove manovre nella Francia nord-orientale. La successiva citt\u00e0 ad essere cinta d'assedio infatti fu Belfort, raggiunta a novembre dalle forze prussiane.\nLa gestione dell'assedio di Strasburgo \u00e8 stata considerata come l'ultima immagine di una modalit\u00e0 di conduzione delle operazioni di un assedio risalente al medioevo. Per quanto invece attiene al bombardamento deliberato dei civili, l'assedio \u00e8 stato avvicinato di pi\u00f9 ad un modo moderno di condurre la guerra. Negli incendi che furono conseguenza dell'assedio, and\u00f2 perduto il manoscritto originale, risalente al XII secolo, dell'\"Hortus Deliciarum\", opera della badessa dell'abbazia di Hohenburg, Herrad von Landsberg."}
{"id": "3076758", "revid": "61051", "url": "https://it.wikipedia.org/wiki?curid=3076758", "title": "Eurofighter GmbH", "text": ""}
{"id": "3076771", "revid": "124682717", "url": "https://it.wikipedia.org/wiki?curid=3076771", "title": "Rachel Jackson", "text": " Mor\u00ec dopo le elezioni vinte dal marito, poche settimane prima del suo insediamento.\nBiografia.\nEra la figlia, decima di dodici fratelli, del colonnello John Donelson, di origine scozzese, e di Rachel Stockley.\nPare che la sua famiglia fosse fra le prime ad insediarsi nel Tennessee. Considerata una donna bellissima gi\u00e0 da adolescente, Rachel Donelson spos\u00f2 il capitano Lewis Robards, ma la coppia si separ\u00f2 nel 1790. Tuttavia il divorzio per Rachel e Lewis Robards non fu mai completato, quindi tecnicamente quando la donna spos\u00f2 Andrew Jackson commise bigamia ed il matrimonio fu annullato. Questa storia salt\u00f2 fuori in seguito, durante le elezioni presidenziali statunitensi del 1828, per screditare Andrew Jackson. Quando finalmente il divorzio fu completato (il primo nella storia del Kentucky), la coppia si rispos\u00f2 nel 1794. \nRachel Jackson mor\u00ec il 22 dicembre 1828, poche settimane prima che il marito, vincitore delle elezioni, si insediasse presidente.\nAndrew e Rachel Jackson adottarono due figli. Il primo fu Andrew Jackson Jr. (1808-1865), nipote della donna, in quanto figlio di Severn Donelson. All'epoca dell'adozione entrambi i genitori di Andrew Jr. erano vivi, quindi non sono chiare le motivazioni dell'adozione. La seconda fu Lyncoya Jackson (1811-1828), indiana-americana trovata da Jackson sul campo di battaglia, al fianco della madre morta. Fu cresciuta dalla coppia dall'et\u00e0 di due anni. Andrew e Rachel Jackson si resero anche tutori legali di sei ragazzi e due ragazze: John Samuel Donelson, Daniel Smith Donelson, Andrew Jackson Donelson, Andrew Jackson Hutchings, Carolina Butler, Eliza Butler, Edward Butler e Anthony Butler."}
{"id": "3076772", "revid": "1711941", "url": "https://it.wikipedia.org/wiki?curid=3076772", "title": "Mordechai Abi Serur", "text": "Esplor\u00f2 il Maghreb e l'Africa subsahariana.\nBiografia.\nMordechai Abi Serur nacque ad Akka, una piccola citt\u00e0 nel sud del Marocco. All'et\u00e0 di nove anni lasci\u00f2 il suo villaggio per recarsi a Marrakech, dove studi\u00f2 il Talmud e la lingua ebraica. All'et\u00e0 di 13 anni fu mandato a Gerusalemme per gli studi rabbinici. L\u00ec trascorse quattro anni in una yeshiva, nella primavera del 1846 fin\u00ec gli studi e divenne rabbino. Lavor\u00f2 al servizio della comunit\u00e0 ebraica di Aleppo in Siria per un anno, ci\u00f2 gli permise di raccogliere abbastanza soldi per iniziare il suo viaggio di ritorno verso il Marocco. Dal 1847 al 1858 fu rabbino in Algeria. Mordechai Abi Serur \u00e8 noto per essere stato la guida di Charles de Foucauld durante il suo viaggio nel sud del Marocco."}
{"id": "3076775", "revid": "1448629", "url": "https://it.wikipedia.org/wiki?curid=3076775", "title": "Mercedes-Benz W639", "text": "La sigla W639 \u00e8 la sigla di progetto con cui vengono identificati due modelli Mercedes-Benz nati nel 2003 dallo stesso progetto: questi modelli sono la monovolume di grossa taglia nota come Viano ed il furgone noto con il nome di Vito, qui alla sua seconda generazione. La produzione di questa famiglia di modelli si \u00e8 protratta a lungo, fino alla fine del 2013.\nProfilo e caratteristiche.\nEsattamente come accadde a met\u00e0 degli anni novanta con la serie W638 che diede origine a due vetture simili, ma dalla differente destinazione, cos\u00ec anche la serie \"W639\" destinata a prenderne il posto, ha dato origine a due modelli, molto simili tra loro, ma destinati a due diversi bacini di utenza. La precedente \"Classe V\" della serie W638 venne sostituita nel 2003 dalla monovolume nota come \"Viano\", mentre la versione furgonata da essa derivata mantenne il nome di \"Vito\", che perci\u00f2 nel 2003 arriv\u00f2 alla sua seconda generazione.\nL'intera serie \"W639\" rispecchia maggiormente lo spirito della Casa tedesca, sebbene i modelli siano assemblati ancora una volta nello stabilimento spagnolo di Vitoria, dal cui nome deriva la denominazione del furgone \"Vito\". Sia il \"Viano \" che il nuovo \"Vito\", infatti, sono molto pi\u00f9 eleganti gi\u00e0 ad un'occhiata esterna, sono pi\u00f9 grandi e larghi, pi\u00f9 completi come dotazione, e disponibili tra l'altro in diverse configurazioni, date dalla disponibilit\u00e0 di due misure di passo, di almeno quattro tipi di carrozzeria e persino di trazione (posteriore o integrale).\nVarianti e dotazioni.\nLe configurazioni di carrozzeria erano, come si diceva, almeno quattro:\nTutte le configurazioni di carrozzeria possono essere configurate in varianti da 6 a 9 posti\nMotori e meccanica.\nI motori previsti nel 2003, al lancio della gamma W639, erano gli stessi sia per \"Viano\" che per \"Vito\", ed erano i seguenti:\nDue le varianti di cambio previste: le versioni a gasolio montano un cambio manuale a 6 marce, mentre quelle a benzina e quelle con trazione integrale \"4-Matic\" montano un cambio automatico a 5 rapporti. A proposito della trazione \"4-Matic\", essa si avvale anche del cosiddetto \"4TS\", un dispositivo di gestione elettronica della trazione al posto del classico differenziale. Tale dispositivo distribuisce la coppia motrice sui due assali, fino ad un massimo del 35% sull'asse anteriore e del 65% su quello posteriore. Ci\u00f2 consente di affrontare con efficacia le strade con scarsa aderenza, ma a corredo di ci\u00f2 sono presenti anche vari dispositivi, come l'ABS, l'ESP, l'assistente alla frenata d'emergenza, il ripartitore elettronico di frenata e l'antislittamento (ASR).\nEvoluzione.\nNel 2004 il V6 3.2 da 218 CV venne rimpiazzato dal 3.7 da 231 CV, un motore leggermente pi\u00f9 potente, ma assai pi\u00f9 generoso di coppia rispetto alla gi\u00e0 prestante unit\u00e0 motrice utilizzata fino a quel momento. Rimase invece in listino il 3.2 da 190 CV.\nNel 2006, invece, vi furono diverse novit\u00e0 sul fronte diesel: il 2.1 turbodiesel di base venne portato da 88 a 95 CV. Quello di livello intermedio vide invece la sua potenza salire da 109 a 115 CV, mentre una new entry era costituita dal 3 litri turbodiesel OM642 da 204 CV.\nNel 2007, venne introdotto il 3.5 M272 da 258 CV, pi\u00f9 moderno, leggermente pi\u00f9 basso di cilindrata, ma dalle maggiori prestazioni. Questo motore and\u00f2 a sostituire il precedente 3.7 litri solo nella gamma \"Viano\", mentre il \"Vito\" continu\u00f2 ancora per un anno ad utilizzare il vecchio motore.\nNel 2008, infatti, anche la versione furgonata ricevette il 3.5 litri da 258 CV. Nello stesso anno il 3.2 da 190 CV venne tolto dai listini.\nNel settembre del 2010, c'\u00e8 stato un aggiornamento, che esteticamente \u00e8 maggiormente visibile nel frontale, il quale adotta fari di diverso disegno ed un nuovo paraurti. Meccanicamente, vengono tolti di produzione il 2.1 litri da 95 CV ed il 3 litri da 204 CV, mentre quello da 115 CV viene portato a 136 CV, che rimane nella gamma assieme al 2.1 turbodiesel da 150 CV ed al 3.5 litri a benzina da 258 CV. La gamma risulter\u00e0 a questo punto composta da tre versioni.\nLa produzione della gamma \"W639\" cessa alla fine del 2013, anche se gli ultimissimi esemplari vengono consegnati all'inizio dell'anno seguente, quando viene presentata la serie W447, che sostituir\u00e0 la \"W639\" e che sancir\u00e0 il ritorno alla vecchia denominazione Classe V.\nRiepilogo caratteristiche.\nDi seguito vengono riepilogate le caratteristiche delle versioni previste per la gamma \"W639\":"}
{"id": "3076782", "revid": "33689", "url": "https://it.wikipedia.org/wiki?curid=3076782", "title": "Carasaus", "text": "Biografia.\nLa sua carriera pu\u00f2 essere datata in quanto egli indica due \"grand chants\" (\"Fine amours m'envoie\" e \"Puis que j'ai chan\u00e7on me\u00fce\") per Jehan de Dampierre (morto nel 1259) e un altro (\"N'est pas sage qui me tourne a folie\") per Enrico III di Brabante (regnante nel 1248\u20131261). Carasaus dedica inoltre \"Con amans en desesperance\" a un certo Berengier, ancora non identificato. Oltre a \"Fine amours\", costituito di pentasillabi, tutti i lavori di Carasaus sono composti solo da eptasillabi e decasillabi. Tutte le sue melodie sono nella forma bar; ma \"Pour ce me sui de chanter entremis\" \u00e8 anche motivico. "}
{"id": "3076787", "revid": "89688", "url": "https://it.wikipedia.org/wiki?curid=3076787", "title": "Nabari no \u014d", "text": ""}
{"id": "3076788", "revid": "1543377", "url": "https://it.wikipedia.org/wiki?curid=3076788", "title": "Top R&amp;B/Hip-Hop Albums", "text": "Top R&amp;B/Hip-Hop Albums (in passato Top R&amp;B/Black Albums) \u00e8 una classifica pubblicata dalla rivista musicale statunitense \"Billboard\" che ordina gli album di genere rhythm and blues e hip hop in base alle vendite registrate da \"Nielsen SoundScan\". Il nome della classifica cambi\u00f2 in quello attuale nel 1999 mentre nel 1965, anno del suo debutto, si chiamava \"Hot R&amp;B LPs\" o anche \"Top Black Albums\"; dal 1969 al 1978 il nome fu \"Soul charts\". La \"Top R&amp;B/Hip-Hop Albums\" ora tiene conto degli album soul music, R&amp;B, new jack swing e hip hop."}
{"id": "3076789", "revid": "1305772", "url": "https://it.wikipedia.org/wiki?curid=3076789", "title": "Grass track", "text": "Il Grass track, a volte anche scritto grasstrack o grasstrak, \u00e8 tipologia di track racing che consiste in brevi gare su piste ovali coperte da un leggero strato di erba. La lunghezza del circuito pu\u00f2 variare 200 ai 1300 metri. Il tracciato viene percorso in senso antiorario, generalmente per quattro giri.\nL'attuale formula della competizione consiste in numerose \"batterie\" di qualificazione di quattro o pi\u00f9 concorrenti. Al termine delle qualifiche si tengono le semi finali e le finali che decretano il vincitore dell'evento.\nTecnica.\nLe moto impiegate in questo tipo di competizioni sono per regolamento monocilindriche a 4 tempi alimentate a metanolo puro o benzina senza piombo. Per regolamento, le moto non hanno freni n\u00e9 sulla ruota anteriore n\u00e9 su quella posteriore: i piloti percorrono le curve modulando abilmente l'acceleratore e facendo cos\u00ec scivolare la ruota posteriore per indirizzare la moto in curva.\nI pesi delle moto variano dai 60 kg delle 125cc ai 120 kg dei sidecar.\nAl contrario ad esempio delle moto da Speedway, le moto da Grasstrack sono generalmente dotate di una sospensione posteriore in grado di filtrare le asperit\u00e0 del tracciato.\nStoria e risultati.\nNato in Inghilterra agli inizi del XX secolo, quando la scarsit\u00e0 di strade e la quasi totale assenza di impianti dedicati imponeva l'utilizzo degli spazi disponibili, principalmente costituiti da terreni incolti, erbosi o brulli, il \"grasstrak\" \u00e8 una delle specialit\u00e0 pi\u00f9 antiche del motociclismo, dalla quale discendono direttamente il long track, lo speedway, il dirt-track, la regolarit\u00e0, l'enduro, il motocross e la gimkana.\nOggi i pi\u00f9 importanti campionati di questa disciplina i campionati europei organizzati dalla UEM. La federazione internazionale organizza infatti solamente un trofeo dedicato ai giovani dai 12 ai 16 anni con motociclette 125cc."}
{"id": "3076791", "revid": "132266", "url": "https://it.wikipedia.org/wiki?curid=3076791", "title": "Forze armate svizzere", "text": ""}
{"id": "3076792", "revid": "363629", "url": "https://it.wikipedia.org/wiki?curid=3076792", "title": "VOICE (singolo)", "text": " \u00e8 il sedicesimo singolo del trio j-pop giapponese Perfume. \u00c8 stato pubblicato l'11 agosto 2010 dall'etichetta major Tokuma Japan Communications.\nIl singolo \u00e8 stato stampato in due versioni in confezione jewel case: una special edition con DVD extra ed una normal edition con copertina diversa.\nTracce.\nTutti i brani sono testo e musica di Yasutaka Nakata.\nDopo il titolo \u00e8 indicata fra parentesi \"()\" la grafia originale del titolo."}
{"id": "3076798", "revid": "1543377", "url": "https://it.wikipedia.org/wiki?curid=3076798", "title": "Jacksonville (Arkansas)", "text": "Jacksonville \u00e8 un centro abitato (\"city\") degli Stati Uniti d'America, situato nella contea di Pulaski dello Stato dell'Arkansas. Nel 2009 la popolazione era di 31.650 abitanti.\nGeografia fisica.\nSecondo i rilevamenti dello United States Census Bureau, Jacksonville si estende su una superficie di 26,55 km\u00b2.\nStoria.\nIl nome della citt\u00e0 deriva da Nicholas Jackson, un proprietario terriero che contribu\u00ec alla costruzione della Cairo &amp; Fulton Railroad nel 1870. Inizialmente Jacksonville era costituita da una stazione ferroviaria e poche case, ma negli anni successivi si ingrand\u00ec notevolmente."}
{"id": "3076801", "revid": "773636", "url": "https://it.wikipedia.org/wiki?curid=3076801", "title": "Coppa dell'Asia orientale 2010", "text": "La Coppa dell'Asia orientale o East Asian Cup 2010, quarta edizione della competizione, si disput\u00f2 in Guam (prima fase), Taipei Cinese (seconda fase) e Giappone (fase finale) dall'11 marzo 2009 al 14 luglio 2010. Trionf\u00f2 la Cina che ottenne cos\u00ec il suo secondo successo dopo quello del 2005.\nSquadre partecipanti.\n Cina\nPrima fase.\nLa prima fase del torneo si \u00e8 svolta a Yona, a Guam.\nHa trionfato la formazione di casa che ha avuto accesso alla seconda fase e ha anche ottenuto una storica vittoria sulla Mongolia.\nSeconda fase.\nLa seconda fase si \u00e8 svolta nella citt\u00e0 taiwanese Kaohsiung e ha accolto Guam, vincitore della prima fase.\nL'ottima differenza reti (soprattutto in merito al 12-0 inflitto a Guam) ha permesso a Hong Kong di superare la Corea del Nord e di accedere alla fase finale.\nFase finale.\nL'ultima fase della competizione si \u00e8 svolta a Tokyo nell'Ajinomoto Stadium e nel National Stadium.\nOltre ad aver vinto, la Nazionale cinese ha anche mantenuto la rete inviolata, mostrando una buona difesa.\nClassifica marcatori.\n5 reti\n4 reti\n3 reti\n2 reti\n1 rete\nGol pi\u00f9 veloce.\n1 minuto: Joshua Andrew Borja (Corea del Nord-Guam)\nGol pi\u00f9 lento.\n92 minuti: Chao Pengfei (Hong Kong-Guam)\nPrimo gol.\n Joe Wang Miller (Macao-Isole Marianne Settentrionali)\nUltimo gol.\n Kim Jae-Sung (Giappone-Corea del Sud)\nCapocannonieri.\nCapocannoniere finale.\n Chan Siu Ki\n Joshua Andrew Borja\n5 goal\nCapocannonieri per fase.\nPrima fase\n Chan Kin Seng\n4 goal\nSeconda fase\n Chan Siu Ki\n5 goal\nFase finale\n Qu Bo\n Lee Dong-gook\n Lee Seung-Yeoul\n Keiji Tamada\n2 goal"}
{"id": "3076803", "revid": "110157", "url": "https://it.wikipedia.org/wiki?curid=3076803", "title": "Budi\u0161ov nad Budi\u0161ovkou", "text": "Budi\u0161ov nad Budi\u0161ovkou (in tedesco \"Bautsch\") \u00e8 una citt\u00e0 della Repubblica Ceca orientale, nel distretto di Opava, nella regione di Moravia-Slesia."}
{"id": "3076804", "revid": "767487", "url": "https://it.wikipedia.org/wiki?curid=3076804", "title": "Cristo in piet\u00e0 (Giovanni da Milano)", "text": "Il Cristo in piet\u00e0 \u00e8 un dipinto a tempera e oro su tavola (121x63 cm) di Giovanni da Milano, firmata e datata al 1365, e conservato nella Galleria dell'Accademia a Firenze. L'opera viene considerata uno dei massimi esiti della pittura trecentesca a Firenze dopo Giotto.\nStoria.\nL'opera proviene dal convento dei Santi Girolamo e Francesco alla Costa e in seguito alle soppressioni del 1810 arriv\u00f2 all'Accademia assieme alla maggiore fetta delle opere secolarizzate. L'opera \u00e8 contemporanea agli affreschi della Cappella Rinuccini, la maggiore impresa di Giovanni a Firenze.\nIl restauro del 2001 ha evidenziato la notevolissima stesura cromatica, nonostante l'irreparabile ossidazione della vernice a chiara d'uovo che ha scurito tutti i toni; vi si riconosce una pennellata filamentosa e morbidissima che anticipa il gotico internazionale.\nDescrizione e stile.\nLa tavola, sebbene in cattivo stato di conservazione, viene unanimemente considerata uno dei capolavori dell'artista, ispirata a un naturalismo delicatissimo, che all'epoca non aveva rivali, e caratterizzata da una molteplicit\u00e0 di influssi recepiti e sviluppata, dai fiorentini come Nardo di Cione ai senesi come Simone Martini e Barna.\nUna serie di figure tagliate all'altezza delle ginocchia sta attorno al corpo morto di Cristo, che ha la bocca sordidamente dischiusa e le braccia ormai scomposte. Esse sono la Maddalena (a destra), colta in un lamentoso pianto, Giovanni evangelista (sullo sfondo) e la Madonna a sinistra. Quest'ultima, mentre piange (e gli occhi serrati a fessura rendono perfettamente l'espresisone) abbraccia teneramente il figlio ed adagia la sua testa accanto alla sua, in un gesto intenso ed eloquente, che manifesta tutto il dolore della perdida del figlio. La toccante emotivit\u00e0 e il senso del colore dovevano rappresentare nella Firenze dell'epoca l'alternativa pi\u00f9 avanzata allo stile saldo e severo dell'Orcagna, artista di spicco della seconda met\u00e0 del secolo.\nSulla cornice, che reca in basso la firma dell'artista in volgare (\"Io G[i]ovan[n]i di Melano depinsi questa tavola i MCCCLXV\"), si vedono gli stemmi Strozzi e Rinieri, evidentemente i committenti dell'opera."}
{"id": "3076809", "revid": "404449", "url": "https://it.wikipedia.org/wiki?curid=3076809", "title": "Barna senese", "text": ""}
{"id": "3076811", "revid": "36426", "url": "https://it.wikipedia.org/wiki?curid=3076811", "title": "Piet\u00e0 (Giovanni da Milano)", "text": ""}
{"id": "3076814", "revid": "110157", "url": "https://it.wikipedia.org/wiki?curid=3076814", "title": "Doln\u00ed Bene\u0161ov", "text": "Doln\u00ed Bene\u0161ov (in tedesco: \"Beneschau\") \u00e8 una citt\u00e0 della Repubblica Ceca orientale, nel Distretto di Opava, nella Regione di Moravia-Slesia."}
{"id": "3076817", "revid": "124808", "url": "https://it.wikipedia.org/wiki?curid=3076817", "title": "Five (rete televisiva)", "text": ""}
{"id": "3076818", "revid": "1543377", "url": "https://it.wikipedia.org/wiki?curid=3076818", "title": "Natick", "text": "Natick \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076819", "revid": "110157", "url": "https://it.wikipedia.org/wiki?curid=3076819", "title": "Hlu\u010d\u00edn", "text": "Hlu\u010d\u00edn (in tedesco: \"Hultschin\") \u00e8 una citt\u00e0 della Repubblica Ceca orientale, nel Distretto di Opava, nella Regione di Moravia-Slesia."}
{"id": "3076821", "revid": "115232998", "url": "https://it.wikipedia.org/wiki?curid=3076821", "title": "Gerry Anderson", "text": " \u00c8 celebre per aver inventato la tecnica di animazione basata in parte sull'elettromeccanica chiamata \"supermarionation\", applicata a modellini in scala ed alle classiche marionette; con questa tecnica artigianale di animazione realizz\u00f2 con la moglie Sylvia la celebre serie televisiva \"Thunderbirds\". \"UFO\" e \"Spazio 1999\" furono altre serie televisive di successo prodotte dalla coppia.\nBiografia.\nGerry Anderson inizi\u00f2 la sua carriera come fotografo, ma nel dopoguerra cominci\u00f2 a sviluppare un interesse per il cinema lavorando per la Colonial British Film Unit, la casa di produzione di cinegiornali colonialista inglese.\nNel 1947 si arruol\u00f2 nella RAF. Ultimata la leva torn\u00f2 a Gainsborough studiando fino al 1950.\nIl brillante sodalizio professionale con la moglie Sylvia, durato pi\u00f9 di un decennio, si concluse nel 1973 con il divorzio dopo la prima stagione della serie \"Spazio 1999\" (\"Space: 1999\").\nHa a lungo collaborato con il compositore Barry Gray che ha curato le colonne sonore e gli effetti speciali in tutte le sue serie.\n\u00c8 scomparso il 26 dicembre 2012 all'et\u00e0 di 83 anni, affetto da un paio di anni dalla Malattia di Alzheimer."}
{"id": "3076823", "revid": "287204", "url": "https://it.wikipedia.org/wiki?curid=3076823", "title": "North Reading", "text": "North Reading \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076825", "revid": "1305772", "url": "https://it.wikipedia.org/wiki?curid=3076825", "title": "Oooh La La!", "text": "Oooh La La! \u00e8 il nono album studio della band canadese Crash Test Dummies, pubblicato l'11 maggio 2010 dalla Deep Fried Records, distribuito dalla RED Music. Le canzoni dell'album sono strutturate con strumenti musicali quali Optigan, Omnichord e Fun Machine.\nStoria.\nOriginariamente chiamato \"Toys\" nel 2008, il \"seme\" di \"Oooh La La!\" era stato piantato per la prima volta quando Brad Roberts e il produttore Stewart Lerman (Antony and the Johnsons, The Roches) divennero infatuati con strumenti musicali analogici, particolarmente con un manufatto della Mattel chiamato Optigan (acronimo di \"optical organ\", ovvero \"organo ottico\"). Usando dischi di celluloide, l'Optigan proietta i suoni di altri strumenti musicali con accordi differenti e note individuali. I dischi, con nomi tipo \"Nashville\", \"Swing It!\" e \"Guitar Boogie\", ruotano per produrre differenti ordini di suono. Il processo \u00e8 quasi simile alla campionatura digitale che \u00e8 cos\u00ec comune ai giorni nostri, ma l'antiquato sistema analogico produce interamente un effetto differente.\nNell'album compare anche Ellen Reid che fa il coro in tutte le tracce e canta nella traccia numero undici (intitolata \"Put A Face\").\nUscita.\nBrad Roberts aveva dichiarato originariamente che avrebbe pubblicato l'album in formato digitale, siccome non poteva permettersi il costo della distribuzione in CD (e crede anche che i CD non saranno pi\u00f9 venduti dal 2015). Comunque, i suoi piani furono presto cambiati e l'album fu fissato per un'uscita in CD per l'11 maggio 2010, distribuito dalla RED Music."}
{"id": "3076826", "revid": "110157", "url": "https://it.wikipedia.org/wiki?curid=3076826", "title": "Hradec nad Moravic\u00ed", "text": "Hradec nad Moravic\u00ed (in tedesco: \"Gr\u00e4tz\") \u00e8 una citt\u00e0 della Repubblica Ceca orientale, nel Distretto di Opava, nella Regione di Moravia-Slesia."}
{"id": "3076827", "revid": "1543377", "url": "https://it.wikipedia.org/wiki?curid=3076827", "title": "Reading (Massachusetts)", "text": "Reading \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076834", "revid": "307923", "url": "https://it.wikipedia.org/wiki?curid=3076834", "title": "Giovanni Battista Lanceni", "text": "Biografia.\nIl giovane Lanceni fu iniziato all'arte pittorica da Andrea Valtolini e Francesco Barbieri detto \"lo Sfrisato\". Pittore modesto seppure dotato di \"sicuro mestiere\" e d'ispirazione tardo barocca, dipinse molti soggetti di carattere religioso per le chiese del veronese. Ricordiamo l'affresco esterno della chiesa dell'Ara a San Pietro in Cariano e alcune tele, tra le poche che ci sono pervenute, presso la pieve di San Giorgio di Valpolicella (\"Eterno Padre e cherubini\", \"Martirio di San Giorgio\", \"Martirio di Sant'Eurosia\").\nScrisse, inoltre, opere di critica artistica. La pi\u00f9 importante, \"Ricreazione pittorica\", in due volumi, stampata a Verona nel 1720, \u00e8 un utile strumento per conoscere l'ambiente e le opere artistiche della citt\u00e0 di quel tempo.\nAnche una figlia di Lanceni, Michelangela, nata intorno al 1698, monaca in un monastero di Verona, fu pittrice.\nMor\u00ec nella citt\u00e0 natale a settantotto anni."}
{"id": "3076835", "revid": "1543377", "url": "https://it.wikipedia.org/wiki?curid=3076835", "title": "Pepperell", "text": "Pepperell \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076836", "revid": "1543377", "url": "https://it.wikipedia.org/wiki?curid=3076836", "title": "Peace Caesar F-16 program", "text": "Peace Caesar \u00e8 stato il nome del programma di leasing per l'utilizzo da parte dell'Aeronautica Militare di 34 aerei da combattimento multiruolo General Dynamics (poi Lockheed Martin) F-16 Fighting Falcon di propriet\u00e0 statunitense, da impiegare per la protezione dello spazio aereo italiano. Gli aerei sono entrati in servizio nel 2003 e sono stati restituiti alla USAF entro il mese di maggio 2012, quando il programma ha avuto termine.\nLa serie \"Peace\" di vendite militari.\nLa United States Air Force (USAF), l'aeronautica militare degli Stati Uniti d'America, e quattro dei suoi partner NATO: Belgio, Danimarca, Paesi Bassi e Norvegia, le cui aeronautiche militari sono dette \"European Participating Air Forces\" (EPAF), sono gli operatori primari dell'F-16 Fighting Falcon. A seguito di contratti \" Foreign Military Sales\" (FMS) molte altre forze aeree hanno in seguito acquisito questi aerei. La maggior parte di queste nazioni, continua ad utilizzarli alla data del 2012. Esiste ancora una domanda di F-16 a tutt'oggi e molte aeronautiche militari sono interessate alla sostituzione dei vecchi aerei della propria flotta con F-16. Poich\u00e9 l'USAF ha continuamente aggiornato i suoi Falcon in dotazione, talvolta vende esemplari che considera obsoleti come \"surplus\" \"Excess Defense Articles\" (EDA) o come complete knock down, cio\u00e8 aerei totalmente disassemblati da utilizzare come fonte di pezzi di ricambio.\nDi rapporti con paesi stranieri interessati ad acquisti via \"FMS\" si occupa l'agenzia del dipartimento della difesa degli Stati Uniti Defense Security Cooperation Agency. Ad oggi, i pi\u00f9 importanti acquirenti di F-16 sono la Corea del Sud, la Turchia, Israele e la Grecia. Il programma coreano si chiama \"PEACE BRIDGE\", in tre fasi dal 1986 al 2004, per un totale di 180 aerei. Quello turco si chiama \"PEACE ONYX\", in quattro fasi dal 1987 al 2011 per un totale di 270 aerei; quello israeliano \"PEACE MARBLE\" ed \u00e8 il pi\u00f9 grande ed \u00e8 diviso in cinque fasi dal 1980 al 2009, per un totale di 362 aerei.\nLa Grecia, il pi\u00f9 consistente compratore di F-16 dell'Unione europea, ha battezzato il programma \"PEACE XENIA\", in 4 fasi, dal 1989 al 2010, per un totale di 170 aerei. La Polonia, uno dei programmi pi\u00f9 recenti, ha chiamato il programma \"PEACE SKY\" dal 2006 al 2009, per un totale di 48 aerei.\nGli Emirati Arabi Uniti sono un caso eccezionale, visto che per diverse ragioni hanno rifiutato un contratto \"FMS\" e hanno stipulato un accordo commerciale diretto con il costruttore Lockheed Martin.\nIl nome PEACE CAESAR.\nIl contratto di leasing \"PEACE CAESAR\" specifico dell'Italia, non \u00e8 avvenuto in seguito a un accordo commerciale diretto con i costruttori, ma come \"Foreign Military Sale\".\nLa ragione del nome \"PEACE CAESAR\" sta, per la prima parte del nome, cio\u00e8 \"Peace\", nella classificazione americana relativa alle vendite di F-16. La seconda parte del nome, \"Caesar\", identifica il paese acquirente, nel caso specifico l'Italia. Il Ministero della Difesa italiano ha comunque fornito, oltre al riferimento storico alla potenza militare romana nel nome CAESAR, un'interpretazione tecnica del nome, come acronimo inglese: Coalition AErial Surveillance And Recon.\nCronologia di PEACE CAESAR.\nPEACE CAESAR consiste nel noleggio, misurato in cessione di ore di volo, di 34 F-16 ADF, che sono stati consegnati all'Aeronautica Militare nel 2003. I 34 F-16 appartengono allo stato americano, segnatamente alla Guardia Aerea Nazionale, erano stati costruiti negli anni settanta e inizio anni ottanta e non erano pi\u00f9 in servizio attivo.\nIl leasing al Ministero della Difesa italiano \u00e8 del tipo \"Foreign Military Sale\", cio\u00e8 negoziato tra l'agenzia del Dipartimento della Difesa statunitense e la controparte italiana. Il costruttore Lockheed Martin \u00e8 parte del contratto per l'aggiornamento e la manutenzione degli aerei e per gli \"offset\", le partecipazioni industriali militari associate all'Italia come conseguenza di questo contratto. Il contratto di leasing, che implica l'intermediazione di una societ\u00e0 finanziaria, pone dei problemi diversi da quelli di un semplice acquisto, primo fra tutti il fatto che nei leasing tradizionali il proprietario del bene (in questo caso un'arma o un sistema d'arma) \u00e8 la societ\u00e0 finanziaria. La modalit\u00e0 giuridica specifica del Peace Caesar non \u00e8 per\u00f2 quella del \"leasing finanziario\", ma quella del \"leasing operativo\", dove il proprietario dell'arma non \u00e8 la finanziaria, ma l'azienda costruttrice autorizzata e/o il Dipartimento della Difesa.\nL'ordine italiano della locazione o leasing ha inizio formale il 15 marzo 2001 attraverso la lettera di accettazione italiana alla proposta negoziata con la DSCA.\nLa prima consegna degli F-16 ricondizionati dalla Lockheed Martin \u00e8 del 2003. Il 28 giugno 2003 i primi tre F-16 (un F-16B ADF Block 10 e due F-16A ADF Block 15) arrivano in Sicilia e l'evento viene celebrato il 17 luglio con una cerimonia all'aeroporto militare di Trapani-Birgi, sede del 37\u00ba Stormo.\nGli F-16 sostituirono i Lockheed F-104 Starfighter mitigando gli effetti del ritardo della consegna degli Eurofighter Typhoon. Fino al 2009 sono stati operativi da Trapani-Birgi e dall'Aeroporto di Cervia-Pisignano, base del 5\u00ba stormo, sotto il coordinamento del Comando Operativo delle Forze Aeree (COFA), con sede la base di Poggio Renatico, in provincia di Ferrara.\nPoco dopo la scadenza del primo quinquennio, il contratto venne rinegoziato, sempre con la DCSA, e conseguentemente con la \"Lockeheed Martin\" e la \"Pratt &amp; Whitney\", il costruttore dei motori, all'inizio del 2009. Il totale delle ore preventivate con questa estensione era di 47.000 ore da volare entro il 2012.\nIl raggiungimento delle 45\u00a0000 ore di volo avvenne nel giugno 2011, e lo stesso anno, il Ministero della Difesa, prolungando l'accordo, ha tenuto 14 F-16 ADF di base a Trapani-Birgi confermando come data di termine del contratto il mese di giugno del 2012.\nL'addio degli F-16 \u00e8 stato celebrato il 23 maggio 2012 nel corso di una cerimonia a Trapani presso la base del 37\u00ba Stormo dell'Aeronautica militare a cui erano affidati gli ultimi velivoli rimasti operativi. Dopo nove anni di servizio e oltre 48.000 ore di volo, gli F-16 utilizzati dall'Aeronautica Militare furono restituiti agli Stati Uniti, lasciando per i successivi decenni tutte le operazioni di difesa del territorio italiano e le partecipazioni in campo internazionale ad un'altra unica linea di volo costituita con il caccia Eurofighter.\nF-16 italiani.\nGli F-16 ADF (\"Air Defense Fighter\") sono stati progettati e costruiti dalla General Dynamics negli anni settanta. Sono lunghi 14,8m, hanno un'apertura alare di 9,8\u00a0m e sono alti 4,8\u00a0m. Sono dei velivoli monomotore dotati di un Pratt &amp; Whitney F100-PW-200E da 12\u00a0150\u00a0kg di spinta e possono raggiungere la velocit\u00e0 massima di oltre Mach 2. Hanno un raggio operativo di 3900\u00a0km, ma sono dotati di sonda per rifornimento in volo ad asta rigida (standard USAF). Sono armati, a seconda della configurazione, con 2-4 missili aria-aria AIM-9L Sidewinder a guida infrarossa, 2-4 missili aria-aria AIM-120 AMRAAM a guida radar attiva, un cannone M61 Vulcan cal. 20\u00a0mm a sei canne rotanti.\nI motori.\nIn agosto del 2002 il Dipartimento della Difesa (in relazione alla vendita della Defense Security Cooperation Agency) assegna un contratto alla Pratt &amp; Whitney per la riparazione, la revisione e l'aggiornamento di 40 motori F100PW200. L'aggiornamento porta i motori Pratt &amp; Whitney a F100PW220. Il contratto assegnato \u00e8 relativo alla FMS all'Italia di 38 F-16 viene eseguito a San Antonio (Texas). Il costo complessivo e a corpo \u00e8 di $25,5 milioni, e la consegna di motori \u00e8 completata per agosto del 2004.\nI motori F100-PW-100 sono stati progettati nel 1968 per gli F-15 Eagle, mentre gli F-16 Falcon montano gli F100-PW-200. La versione F100-PW-220 \u00e8 stata introdotta nel 1986 apportando miglioramenti in affidabilit\u00e0 e minore manutenzione tramite nuove tecnologie metallurgiche. I motori montati sugli F-16 ADF italiani in servizio risalgono agli anni '70 come progettazione e costruzione, mentre revisioni e manutenzioni sono eseguite tra il 2002 e 2004.\nIncidenti.\nAlcuni incidenti sono avvenuti durante il servizio di protezione dello spazio aereo italiano. Uno dei primi F-16 che doveva partecipare all'inaugurazione del programma Peace Caesar non \u00e8 riuscito ad arrivare in Italia e ha dovuto effettuare un atterraggio di emergenza a North Bay in Canada, interrompendo cos\u00ec la traversata dell'Atlantico con scalo nelle Azzorre, a causa di problemi al motore.\nTra il 2003 e il 2010 6 o 7 degli F-16 ADF operativi in Italia sono precipitati.\nCosti e offset.\nIl costo del leasing, negoziato nel 2001, \u00e8 di circa 777 milioni di dollari statunitensi (nel 2001 equivalente a circa 850 mil \u20ac). La cifra pagata dall'Italia \u00e8 stata approssimativamente divisa al 50% tra Dipartimento della Difesa statunitense e la \"Lockheed Martin\", oltre al costo iniziale di ricondizionamento dei motori di \"Pratt &amp; Whitney\". Il costo totale preventivato (2001-2010) era di 816 milioni di \u20ac per l'acquisto di 45.000 ore di volo a prezzo fisso, senza piloti e armamenti, ma l'andamento del cambio dollaro/euro nel corso dei dieci anni ha reso il \"Peace Caesar\", negoziato in dollari, pi\u00f9 favorevole del previsto per lo stato italiano. Al costo complessivo del programma vanno per\u00f2 aggiunti circa 33 milioni di \u20ac pagati nel 2004 dal Ministero della Difesa al Regno Unito per il recesso anticipato del leasing dei 24 Panavia Tornado ADV, che sono divenuti inutili dopo l'entrata in servizio degli F-16. Infine, ulteriori 2000 ore di volo equivalgono a circa 40 milioni di \u20ac.\nIn contropartite per la spesa italiana vi sono 150 milioni $ di offset indiretti e civili, gestiti da \"Lockheed Martin\" e da offset fulfillers.\nI contratti di offset sono stati negoziati dal Ministero della Difesa in luglio del 2002 (denominati \"Industrial Return Agreements\") con \"Lockheed Martin\" e \"Pratt &amp; Whitney\", dato che l'amministrazione americana dall'inizio degli anni '90 non pu\u00f2 occuparsi di offset e li condanna tollerandoli come una questione tra azienda militare privata e stato acquirente. Per il Ministero della Difesa italiano, diversamente da quello statunitense, gli offset sono uno dei \"punti forti\" e decisivi nelle scelte dei fornitori di armamenti e sistemi d'arma.\nI contratti di offset con \"Lockheed Martin\", condizionati all'attivazione del \"Peace Caesar\" nel 2003, ricalcano nei tempi e nelle modalit\u00e0 il contratto principale con la DSCA, che \u00e8 stato negoziato su un pacchetto di 45\u00a0000 ore per 5 anni, pi\u00f9 un'opzione per altri 5 anni.. Nel 2004 gli offset, approvati dal Ministero della Difesa, e implementati dalle due aziende private in Italia avevano un valore attuale (come stato di avanzamento sui 150 milioni complessivi) di circa 12 milioni di dollari, certificato dal Ministero della Difesa, che funge da autorit\u00e0 offset italiana.\nTermine.\nIl programma, prolungato a 47.800 ore di volo dalle iniziali 45.000, \u00e8 terminato a maggio 2012 con la restituzione alla USAF degli ultimi F-16 rimasti in Italia, avvenuta il 23 maggio 2012."}
{"id": "3076837", "revid": "110157", "url": "https://it.wikipedia.org/wiki?curid=3076837", "title": "Krava\u0159e (Moravia-Slesia)", "text": "Krava\u0159e (in tedesco \"Deutsch Krawarn\") \u00e8 una citt\u00e0 della Repubblica Ceca orientale, nel distretto di Opava, nella regione di Moravia-Slesia."}
{"id": "3076839", "revid": "2051852", "url": "https://it.wikipedia.org/wiki?curid=3076839", "title": "Sebastiaan Verschuren", "text": "Specializzato nelle gare di media e lunga distanza di stile libero. \u00c8 il detentore del record nazionale olandese sulla distanza degli 800 e dei 1500 metri e ha conquistato la medaglia di bronzo sui 200 metri agli Europei 2010."}
{"id": "3076840", "revid": "287204", "url": "https://it.wikipedia.org/wiki?curid=3076840", "title": "Campionati europei di nuoto 2010 - 200 metri farfalla maschili", "text": "Le qualifiche per la semifinale si sono svolte la mattina dell'11 agosto 2010, mentre la semifinale si \u00e8 svolta la sera dello stesso giorno. La finale si \u00e8 svolta la sera del 12 agosto 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3076841", "revid": "729019", "url": "https://it.wikipedia.org/wiki?curid=3076841", "title": "Doris Matsui", "text": "Biografia.\nAlla morte del marito Bob, deputato della California per oltre 26 anni, la Matsui ha preso il suo posto attraverso un'elezione speciale tenutasi l'8 marzo 2005. In questa elezione, Doris Matsui ha ottenuto il seggio con il 68% dei voti.\nRiguardo alla sua nascita, c'\u00e8 un particolare insolito: la Matsui, infatti, \u00e8 nata nel campo di internamento di Poston, poich\u00e9 in quel periodo i Giapponesi (anche quelli con la cittadinanza statunitense) vennero rinchiusi nei campi di prigionia, a seguito dei fatti di Pearl Harbor.\nDurante la sua carriera politica, la signora Matsui ha lavorato anche per Alexis Herman, occupandosi della comunit\u00e0 asiatica in America. In seguito, dal 1993 al 1998, ha lavorato alla Casa Bianca.\nNel 2007 Nancy Pelosi le ha affidato un incarico come membro del \"Consiglio dei Reggenti\" dello Smithsonian Institution.\nIdeologia.\nLa Matsui \u00e8 una degli esponenti pi\u00f9 progressisti del Partito Democratico. Il sito Findthebest, che analizza le dichiarazioni di voto dei membri del Congresso statunitense, le ha assegnato il rating massimo di 10/10 (dove 0 indica un politico molto conservatore e 10 uno molto progressista) in tutti e quattro i principali ambiti di decisione politica pi\u00f9 importanti: diritti civili, politica interna, politica economica e sociale, politica estera."}
{"id": "3076842", "revid": "1603714", "url": "https://it.wikipedia.org/wiki?curid=3076842", "title": "Polittico con l'Annunciazione e santi", "text": "Il Polittico con l'Annunciazione e santi \u00e8 un dipinto a tempera e oro su tavola (404x381 cm) di Giovanni del Biondo, databile al 1380-1385 circa e conservato nella Galleria dell'Accademia a Firenze.\nStoria.\nL'opera proviene dall'altare della Cappella Cavalcanti in Santa Maria Novella, dove viene ricordato fino al Seicento. La committente dell'opera era stata la vedova di Mainardo Cavalcanti, Andreola Acciaiuoli, in memoria del marito morto nel 1379, sei anni dopo il matrimonio. Ai lati della tavola si trovano infatti gli stemmi Acciaiuoli e Cavalcanti.\nPoco prima del 1617 fu spostato lungo una parete della sacrestia e alla fine del Settecento viene ricordato nel dormitorio al piano terreno del convento. In seguito alle soppressioni napoleoniche del 1810 pass\u00f2 all'Accademia, che all'epoca raccoglieva tutte le opere d'arte derivate dalle secolarizzazioni.\nL'attribuzione ha subito varie ipotesi, ma oggi \u00e8 concordemente assegnata a Giovanni del Biondo, riconosciuto per primo dal Gamba. La datazione si basa sui dati stilistici della fase tarda dell'artista.\nDescrizione e stile.\nIl monumentale polittico \u00e8 in uno stato di conservazione eccezionale, straordinariamente completo di tutte le sue parti, permettendo di farsi un'idea delle gigantesche macchine sceniche che decoravano gli altari in epoca gotica. Nell'Ottocento comunque venne restaurata la cornice lignea, con il rifacimento delle colonnine di divisione, degli intagli e del basamento. Sotto l'\"Annunciazione\" venne stesa una striscia azzurra che copr\u00ec probabilmente i resti di un'iscrizione che si vede anche nella medesima fascia ai lati.\nLa scena principale \u00e8 un'\"Annunciazione\", ambientata nella casa di Maria, con l'Angelo che si inchina davanti alla Vergine, attraverso un arco, e Maria che, sullo sfondo del tipico letto vuoto, elemento essenziale dell'iconografia che certificava la sua verginit\u00e0, fa un gesto con la mano in segno di accettazione della sua missione; intanto dal cielo arriva la colomba dello Spirito Santo. Nei due scomparti laterali si affollano un gran numero di santi, rappresentati per lo pi\u00f9 frontalmente ciascuno con i propri attributi iconografici, in triplice fila. Pi\u00f9 in alto, sopra archetti con trilobatura a sottili segmenti di legno, si trovano una serie di cuspidi con cherubini e serafini alternati, con al centro, sopra l'\"Annunciazione\", Dio Padre, dal cui gesto di benedizione parte il raggio che guida la colomba. Pi\u00f9 in alto si trovano le cuspidi maggiori, tre, che nella struttura ripetono in scala minore quella del polittico stesso. Esse rappresentano la \"Flagellazione\", la \"Crocifissione\" e la \"Resurrezione\".\nIn basso si vede la predella con \"Santi\" a mezzobusto ai lati e una \"Piet\u00e0\" al centro. I pilastrini sono decorati da \"Santi e profeti\" e da piccole cuspidi con angeli come nei pannelli principali."}
{"id": "3076844", "revid": "74801", "url": "https://it.wikipedia.org/wiki?curid=3076844", "title": "Sherborn", "text": "Sherborn \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076848", "revid": "599013", "url": "https://it.wikipedia.org/wiki?curid=3076848", "title": "Campionati europei di nuoto 2010 - 200 metri misti femminili", "text": "Le qualifiche per la semifinale si sono svolte la mattina dell'11 agosto 2010, mentre la semifinale si \u00e8 svolta la sera dello stesso giorno. La finale si \u00e8 svolta la sera del 12 agosto 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione sono stati migliorati i seguenti record:\nRisultati batterie.\nSono ammesse alla finale solo due atlete per nazione."}
{"id": "3076849", "revid": "1543377", "url": "https://it.wikipedia.org/wiki?curid=3076849", "title": "Shirley (Massachusetts)", "text": "Shirley \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076853", "revid": "547034", "url": "https://it.wikipedia.org/wiki?curid=3076853", "title": "Trittico della Madonna in trono e santi", "text": "Il Trittico della Madonna in trono e santi \u00e8 un dipinto a tempera e oro su tavola (170x209 cm) di Spinello Aretino, firmato e datato 1391, e conservato nella Galleria dell'Accademia a Firenze.\nStoria.\nL'opera proviene dalla chiesa di Sant'Andrea a Lucca. Venne dipinta con ampi interventi di bottega, tanto che Crowe e Cavalcaselle ne avevano rilevato la scarsa qualit\u00e0 e dubitato della firma, che effettivamente appare ripassata e reintegrata in maniera arbitraria. Fa fede la testimonianza di Gaetano Milanesi, che vide l'opera presso un privato lucchese, e riport\u00f2 l'iscrizione allora visibile, verso il 1846: \"\"\nBerenson e altri ipotizzarono che vi fosse intervenuto Lorenzo di Niccol\u00f2, ipotesi recentemente scartata da Boskovits e Tartuferi.\nDescrizione e stile.\nIl trittico, che probabilmente ha perduto le cuspidi originarie, mostra al centro la \"Madonna in trono col Bambino\" fra quattro angeli in volo; nello scomparto sinistro si riconoscono i santi Paolino e Giovanni Battista, con un tondo di \"Profeta\"; in quello di destra Andrea e Matteo evangelista e un altro profeta.\nLo stile del dipinto mostra, ancora negli ultimi decenni del secolo, un'adesione ai modi giotteschi, ravvivati appena dal senso decorativo, con una certa conoscenza dei modi senesi, e da una buona plasticit\u00e0, soprattutto nei santi."}
{"id": "3076855", "revid": "1543377", "url": "https://it.wikipedia.org/wiki?curid=3076855", "title": "Stoneham (Massachusetts)", "text": "Stoneham \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076857", "revid": "1543377", "url": "https://it.wikipedia.org/wiki?curid=3076857", "title": "Campionati europei di nuoto 2010 - 200 metri rana maschili", "text": "Le qualifiche per la semifinale si sono svolte la mattina dell'11 agosto 2010, mentre la semifinale si \u00e8 svolta la sera dello stesso giorno. La finale si \u00e8 svolta la sera del 12 agosto 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione sono stati migliorati i seguenti record:"}
{"id": "3076861", "revid": "1543377", "url": "https://it.wikipedia.org/wiki?curid=3076861", "title": "Stow (Massachusetts)", "text": "Stow \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076862", "revid": "287204", "url": "https://it.wikipedia.org/wiki?curid=3076862", "title": "Campionati europei di nuoto 2010 - 100 metri dorso femminili", "text": "Le qualifiche per la semifinale si sono svolte la mattina dell'11 agosto 2010, mentre la semifinale si \u00e8 svolta la sera dello stesso giorno. La finale si \u00e8 svolta la sera del 12 agosto 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3076864", "revid": "767487", "url": "https://it.wikipedia.org/wiki?curid=3076864", "title": "Santo Stefano (Spinello Aretino)", "text": "Il Santo Stefano \u00e8 un dipinto a tempera e oro su tavola (93x33 cm) di Spinello Aretino, databile al 1400-1405 circa, e conservato nella Galleria dell'Accademia a Firenze.\nDescrizione e stile.\nIl piccolo tabernacolo mostra santo Stefano a piena figura, con la pietra che ricorda il suo martirio e con in mano un vessillo dell'Agnus Dei, che compare anche negli stemmi sulla base: si tratta dell'emblema dell'Arte della Lana, una delle pi\u00f9 potenti corporazioni di Firenze, che aveva in Stefano proprio il suo protettore.\nNella cuspide si vede una \"Crocifissione\" tra i dolenti, Maria e Giovanni accucciati: l'opera \u00e8 mal proporzionata, infatti Cristo \u00e8 molto pi\u00f9 piccolo delle due figure ai lati. Queste ultime possono vantare per\u00f2 un'elegante forma del panneggio, che si ripiega sinuosamente.\nL'opera \u00e8 significativa dello stile tardo di Spinello, improntato a un decorativismo sempre pi\u00f9 accentuato."}
{"id": "3076866", "revid": "113432476", "url": "https://it.wikipedia.org/wiki?curid=3076866", "title": "Sudbury (Massachusetts)", "text": "Sudbury \u00e8 un comune degli Stati Uniti d'America facente parte della contea di Middlesex nello stato del Massachusetts. "}
{"id": "3076869", "revid": "827882", "url": "https://it.wikipedia.org/wiki?curid=3076869", "title": "Hannah Van Buren", "text": "Mor\u00ec nel 1819 prima che il marito venisse eletto.\nBiografia.\nFiglia di Johannes Dircksen Hoes (1753-1789) e Maria Quakenbush (1754-1852), di origini olandesi, Hannah Van Buren spos\u00f2 Martin Van Buren, suo cugino di primo grado ed amico di infanzia, il 21 febbraio 1807 presso Catskill. Chiamata Jannetje, vezzeggiativo olandese, dal marito Martin, Hannah Van Buren non perse mai il suo distintivo accento olandese.\nLa coppia ebbe quattro figli: Abraham Van Buren (1807-1873), John Van Buren (1810-1866), Martin \"Matt\" Van Buren, Jr. (1812-1855) e Smith Thompson Van Buren (1817-1876). Dopo dieci anni di matrimonio la signora Van Buren contrasse la tubercolosi e mor\u00ec il 5 febbraio 1819 all'et\u00e0 di trentacinque anni, prima che il marito diventasse presidente. Martin Van Buren fu uno dei pochi presidenti degli Stati Uniti a non essere sposato nel periodo in cui fu in carica. First lady non ufficiale durante l'amministrazione Van Buren fu Angelica Singleton Van Buren, nuora del presidente."}
{"id": "3076870", "revid": "120636866", "url": "https://it.wikipedia.org/wiki?curid=3076870", "title": "Ciflutrin", "text": "Il ciflutrin \u00e8 un piretroide avente attivit\u00e0 insetticida con elevata efficacia anche a bassi dosaggi. \u00c8 caratterizzato da una buona selettivit\u00e0 e da un ampio spettro d'azione. Evidenzia una bassa tossicit\u00e0 nei confronti dell'uomo sebbene, come la maggior parte dei piretroidi, risulta altamente tossico per la fauna acquatica.\nIl ciflutrin agisce sia per contatto che per ingestione ed \u00e8 utilizzato in prodotti sia ad uso domestico che industriale nella concentrazione tra il 10 ed il 20%.\nL'attivit\u00e0 d'azione si esplica in maniera veloce e la sua azione abbattente \u00e8 associata ad una notevole attivit\u00e0 residuale. Risulta infatti efficace anche a basse temperature e la sua persistenza varia dalle 2 alle 4 settimane.\nIl ciflutrin possiede un ampio spettro d'azione essendo attivo contro numerose specie di insetti masticatori e succhiatori; in particolare si rileva attivo contro lepidotteri quali Heliothis, Spodoptera, Earias insulana, Bucculatrix thurberiella, Carpocapsa pomonella e Plutella.\nL'attivit\u00e0 d'azione abbattente \u00e8 svolta in maniera soddisfacente anche in alcune specie di coleotteri come Leptinotarsa decemlineata, Anthonomus grandis, Ceutorhynchus assimilis, Meligethes aeneus e Agrotis.\nTra gli insetti succhiatori, risulta molto efficace contro la Psylla piri, mentre si hanno risultati soddisfacenti nel controllo di afidi ed acari solo quando questi vengono colpiti direttamente dalla molecola. I trattamenti a pieno sui cereali consentono un eccellente controllo degli afidi vettori di virus. La selettivit\u00e0 della sostanza attiva nei confronti delle colture risulta buona.\nMeccanismo d'azione.\nIl ciflutrin, come detto, agisce sia per contatto che per ingestione. Penetrato nell'organismo, esplica la sua azione in maniera molto veloce: agendo a livello del sistema nervoso in maniera rapida, provocando il blocco della conduzione nervosa.\nNell'uomo \u00e8 metabolizzato per idrolisi enzimatica con la formazione di metaboliti carbossilati la cui emivita \u00e8 di 5-7 ore.\nEffetti sull'uomo.\nUna eccessiva esposizione al ciflutrin pu\u00f2 causare nausea, mal di testa, debolezza muscolare, salivazione e respiro breve. \u00c8 irritante per la pelle, le mucose e per gli occhi."}
{"id": "3076873", "revid": "1543377", "url": "https://it.wikipedia.org/wiki?curid=3076873", "title": "Tewksbury", "text": "Tewksbury \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076874", "revid": "1543377", "url": "https://it.wikipedia.org/wiki?curid=3076874", "title": "Campionati europei di nuoto 2010 - 800 metri stile libero femminili", "text": "Le qualifiche per la finale si sono svolte la mattina dell'11 agosto 2010, mentre la finale si \u00e8 svolta la sera del 12 agosto 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3076878", "revid": "767487", "url": "https://it.wikipedia.org/wiki?curid=3076878", "title": "Polittico dell'incoronazione della Vergine e santi", "text": "Il Polittico dell'incoronazione della Vergine e santi \u00e8 un dipinto a tempera e oro su tavola (209x215,5\u00a0cm) di Giovanni dal Ponte, databile al 1420-1430 circa e conservato nella Galleria dell'Accademia a Firenze.\nStoria.\nL'opera \u00e8 segnalata in una lista di beni del Monte di Piet\u00e0 redatta da Giuseppe Bencivenni Pelli nel 1777. Vi si legge: \"Questo quadro fu fatto rifiorire e ridorare tempo fa dal provveditore Al. Albergotti: \u00e8 bello ma non si sa additarne autenticamente l'autore\".\nCavalcaselle attribu\u00ec l'opera, almeno nei pannelli principali, a Jacopo del Casentino, mentre Toesca lo incluse nel catalogo di un pittore quattrocentesco che poi venne riconosciuto in Giovanni da Ponte, artista citato da Vasari. L'attribuzione \u00e8 oggi unanimemente accettata.\nL'opera ha strette affinit\u00e0 con un polittico simile presente a Chantilly datato 1410, che veniva in genere indicato come il prototipo. La riscoperta della data originale di quest'opera, il 1420, dalle riprese evidenti dell'\"Incoronazione\" di Lorenzo Monaco (1413), ha spostato in avanti anche la datazione della tavola dell'Accademia, che dopotutto mostra l'assimilazione di alcune novit\u00e0 masaccesche, filtrate dal giovane Beato Angelico.\nDescrizione e stile.\nIl monumentale polittico mostra al centro l\"'Incoronazione della Vergine\" con quattro angeli musicanti alla base e con la colomba dello Spirito Santo in alto. A sinistra si vedono i santi Francesco e Giovanni Battista, a destra Ivo, patrono dei notai, e Domenico. Nelle cuspidi l'artista dipinse l'\"Angelo annunciante\", la \"Discesa di Cristo al Limbo\" e la \"Vergine annunciata\".\nLe figure mostrano una maggiore compostezza derivata da una personale assimilazione di Masaccio, con un chiaroscuro pi\u00f9 efficace e una migliore resa naturalistica di alcune fisionomie. L'artista non rinuncia per\u00f2 alla ricca ornamentazione, ai ritmi impetuosi e alla struttura disegnativa dei panneggi."}
{"id": "3076879", "revid": "1543377", "url": "https://it.wikipedia.org/wiki?curid=3076879", "title": "Townsend (Massachusetts)", "text": "Townsend \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076884", "revid": "110157", "url": "https://it.wikipedia.org/wiki?curid=3076884", "title": "Tyngsborough", "text": "Tyngsborough \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076887", "revid": "88740", "url": "https://it.wikipedia.org/wiki?curid=3076887", "title": "Cantagallo", "text": ""}
{"id": "3076889", "revid": "2227359", "url": "https://it.wikipedia.org/wiki?curid=3076889", "title": "Wart Arslan", "text": "Biografia.\nNacque con il nome Yetwart Arslanian il 3 ottobre 1899 a Padova da padre armeno, Yerwant Arslanian, e madre italiana, Antonietta de' Besi. \nSuo padre era nato il 23 maggio 1865 a Kharpert (oggi cittadina turca nota con il nome di Harput) da Hamparzum Arslanian e da Iskuhi Kardiashian. La madre, appartenente ad una nobile famiglia, all'epoca ha solo sedici anni e morir\u00e0 solamente tre anni dopo dando alla luce il secondo figlio Sempad. Hamparzum, risposatosi con Nevart Alexanian, ha avuto altri quattro figli; due maschi Rupen e Zareh e due femmine Veron ed Azniv. Nel 1878 il tredicenne Yerwant, non andando d'accordo con la matrigna, riesce a convincere il padre a mandarlo a studiare al Moorat-Raphael, un collegio per ragazzi armeni a Venezia. Il giovane si stabilir\u00e0 poi a Padova. \nSua madre, Antonietta de' Besi, era nata il 30 agosto 1867 a Padova, prima di otto figli, in una nobile famiglia di ascendenze bergamasche da Alessio de' Besi e Teresa Zaborra. \nSuo zio Sempad mor\u00ec durante il genocidio armeno insieme a due suoi sei figli, Garo e Leslie. Nel genocidio perirono anche Veron ed Azniv, sorellastre di Yerwant e Sempad. La moglie di Sempad, Shushanig, mor\u00ec nel viaggio verso l'Italia Le due figlie Arussiag ed Henriette ed il figlio Nubar (salvatosi perch\u00e9 vestito con abiti femminili) raggiunsero la famiglia del Yerwant residente in Italia ormai da quasi quarantanni. Un'altra figlia, Nevart, invece raggiunse Fresno in California. Pure i due fratellastri si spostarono; Rupen and\u00f2 a vivere a Boston e Zareh ad Aleppo. Henriette rimase a Padova con la famiglia di Yerwant. Nubar si spost\u00f2 a Genova dove fu anch'esso medico nello stesso ambito dello zio ed Arussiag visse in seguito a Beirut.\nIl padre Yerwant cambi\u00f2 il cognome familiare da Arslanian ad Arslan nel 1923.\nAl termine degli studi liceali svolti in Svizzera, fa ritorno in Italia e per volere del padre si iscrive alla facolt\u00e0 di Medicina dell'Universit\u00e0 degli Studi di Padova. Insoddisfatto, abbandona la facolt\u00e0 per frequentare gli studi di Storia dell'arte sotto la guida di Giuseppe Fiocco, col quale si laurea nel 1925.\nIn seguito si trasferisce a Roma, dove insegna nei licei e contemporaneamente segue la Scuola di specializzazione in storia dell'arte diretta da Adolfo Venturi.\nEntrato nell'amministrazione dello Stato, nel 1928 \u00e8 direttore della Pinacoteca Nazionale di Bologna. Dal 1935 dirige il Museo civico di Bolzano fino al 1939, quando \u00e8 nominato professore di storia dell'arte nell'Universit\u00e0 degli Studi di Cagliari dalla quale si trasferir\u00e0 all'Universit\u00e0 degli Studi di Pavia, dove insegner\u00e0 sino alla morte. A Pavia ha dato vita ad un'importante scuola di storici dell'arte tuttora attiva.\nTra i massimi storici dell'arte medievale in Italia, si \u00e8 occupato in particolare dell'area veneta e lombarda soprattutto in et\u00e0 romanica e gotica; ha inoltre studiato la pittura del Rinascimento e quella del Settecento (sua una fondamentale monografia sui Bassano). A lui si deve la scoperta delle strutture tardoantiche della basilica di san Simpliciano a Milano.\nSuo fratello era il medico Michele Arslan e sua nipote \u00e8 la scrittrice Antonia (figlia di Michele). \nHa avuto due figli, l\u2019archeologo Ermanno Arslan e l\u2019ingegnere Yerwant Arslan. \nSuo nipote \u00e8 il designer Edoardo Arslan, noto come Dodo Arslan.\nIl suo archivio \u00e8 conservato nel Fondo Wart Arslan presso la Biblioteca d'Arte del Castello Sforzesco di Milano (dono 2005)."}
{"id": "3076891", "revid": "767487", "url": "https://it.wikipedia.org/wiki?curid=3076891", "title": "Diclorofene", "text": "Il diclorofene \u00e8 una molecola utilizzata come fungicida, germicida ed agente antimicrobico. Di solito viene utilizzato in combinazione con il toluene per la rimozione di parassiti quali ascaridi, nematodi e cestodi dai cani e dai gatti.\nPossiede attivit\u00e0 deodorante e pu\u00f2 trovare impieghi in cosmetica, al pari dell'esaclorofene, sebbene il suo utilizzo sia limitato nei dosaggi a causa della sua tossicit\u00e0. Trova anche impiego come alghicida per la manutenzione delle torri di raffreddamento."}
{"id": "3076892", "revid": "74801", "url": "https://it.wikipedia.org/wiki?curid=3076892", "title": "Wakefield (Massachusetts)", "text": "Wakefield \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076893", "revid": "1775883", "url": "https://it.wikipedia.org/wiki?curid=3076893", "title": "Si t\u00fa te vas", "text": "Si t\u00fa te vas \u00e8 un brano musicale del cantante spagnolo Enrique Iglesias, pubblicato come primo singolo dall'album eponimo del 1995."}
{"id": "3076895", "revid": "1543377", "url": "https://it.wikipedia.org/wiki?curid=3076895", "title": "Wayland (Massachusetts)", "text": "Wayland \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076896", "revid": "287204", "url": "https://it.wikipedia.org/wiki?curid=3076896", "title": "Incontri ufficiali della Nazionale di calcio della Svizzera", "text": "Incontri ufficiali della nazionale di calcio della Svizzera."}
{"id": "3076897", "revid": "110157", "url": "https://it.wikipedia.org/wiki?curid=3076897", "title": "Experiencia religiosa", "text": "Experiencia Religiosa \u00e8 un brano musicale del cantante spagnolo pubblicato come secondo singolo dall'album \"Enrique Iglesias\" del 1996."}
{"id": "3076899", "revid": "767487", "url": "https://it.wikipedia.org/wiki?curid=3076899", "title": "Jean-Marc Boivin", "text": "Alpinista eclettico e polivalente, svolse la sua attivit\u00e0 in un'epoca di transizione, in cui stavano prendendo piede diverse specialit\u00e0 (misto, sci estremo, arrampicata sportiva) e il progresso tecnologico dei materiali stava aprendo nuove possibilit\u00e0. Ne approfitt\u00f2 per svolgere un'attivit\u00e0 di alto livello in diversi campi, prima di un'epoca successiva in cui gli exploit cominciarono a diventare appannaggio di sportivi iper-specializzati. Di indole e mentalit\u00e0 aperta, si un\u00ec in cordata a diversi tra i pi\u00f9 forti alpinisti del periodo ed ebbe un ruolo di cerniera tra la tradizione e gli sviluppi moderni delle attivit\u00e0 alpinistiche. Fu tra i primi a introdurre i concatenamenti moderni, con l'uso di deltaplano, parapendio ed anche elicottero, e a svolgere un'attivit\u00e0 altamente sponsorizzata e reclamizzata, caratteristica della seconda parte degli anni ottanta soprattutto nell'ambito dell'alpinismo francese.\nAttivit\u00e0 alpinistica.\nGli anni Settanta.\nOttenuto il \"Baccalaur\u00e9at\" nel 1971, dopo uno stage alla Peugeot di Digione e un paio di anni di studi in campo meccanico, decide di lasciare il lavoro e diventare un \"professionista della montagna\".\nSi mette in luce gi\u00e0 nei primi anni settanta ripetendo diversi itinerari di alta difficolt\u00e0 (per l'epoca) sulle Alpi.\nSi dedica anche allo sci: gi\u00e0 nel 1975 compie la prima discesa della parete sud del Dru, nel 1977 quelle del Col de Peuterey, della parete nord della Grande Casse e della parete ovest del Mont Mallet, fra le altre. Ottiene anche dei piazzamenti in gare di livello nazionale.\nNegli stessi anni \u00e8 tra i protagonisti della nuova stagione della \"piolet-traction\": nel 1975 apre diverse vie in cordata con il forte Patrick Gabarrou, tra le quali lo storico \"Supercouloir\" al Mont Blanc du Tacul, tra il 18 e il 20 maggio. Con Patrick Vallen\u00e7ant sale una dura goulotte sul Grand Pilier d'Angle il 23 luglio.\nTra agosto e settembre i tre sono sulle nord de Les Droites e dell'Aiguille Verte (via \"Direttissima\", 24-25 settembre). Constatano che la linea logica ed interessante sullo sperone Walker delle Grandes Jorasses (a destra della via Cassin) gi\u00e0 tentata da Bonington nel 1972 \u00e8 in ottime condizioni. Ma Boivin \u00e8 fermo nel voler concludere le riprese di \"Glace Extr\u00eame\". Forse perdono cos\u00ec l'occasione di fare propria una delle vie di misto pi\u00f9 rinomate delle Alpi, percorsa da McIntyre con Colton l'anno seguente.\nL'anno successivo sale la goulotte \"La raie des fesses\" (\"la fessura tra le natiche) sul Pic Sans Nom, in Delfinato, da lui stesso definita la sua scalata pi\u00f9 dura e ripetuta appena sedici anni dopo.\nAcquisisce il brevetto di guida alpina nell'estate del 1977 e di maestro nazionale di sci nel gennaio 1980, entrambi presso l'ENSA (\"\u00c9cole nationale de ski et d'alpinisme\") di Chamonix.\nGli anni Ottanta.\nNell'estate 1980 compie una trilogia particolare sul Cervino: scende con gli sci la parete Est per poi risalire in solitaria la parete Nord per la via Schmid in 4h 10' nello stesso giorno, giorni dopo si lancia dalla cima in deltaplano. Nello stesso anno compie la prima discesa del couloir Cordier sull'Aiguille Verte.\nNel 1981 sale con Patrick Berhault la via \"Americana\" sulla parete Sud dell'Aiguille du Fou, si lancia col deltaplano biposto dalla cima dell'Aiguille de Blaiti\u00e8re, risale la \"Diretta americana\" al Petit Dru, scende in corda doppia e si rilancia in volo fino a Chamonix.\nNella seconda met\u00e0 degli anni ottanta Boivin si concentra sull'uso del deltaplano e soprattutto del parapendio (pi\u00f9 facile da trasportare) in concatenamenti spettacolari come quello del marzo 1986: \"goulotte Grassi\" sulla nord dell'Aiguille Verte, le Droites, la \"Via degli svizzeri\" sulle Courtes per finire con il \"Linceul\" sulle Grandes Jorasses.\nStorici, dopo il record di volo col deltaplano da quota 7600 sul K2 del 1979, il primo decollo con deltaplano dalla cima del Gasherbrum II nel 1985 e, soprattutto, il primo volo col parapendio dalla vetta dell'Everest il 26 settembre 1988.\nIl base jumping e la morte.\nVerso la fine del 1989 Boivin si avvicina alla disciplina del base jumping, avendo gi\u00e0 svolto un'ampia attivit\u00e0 nel paracadutismo e ottenuto anche un record mondiale nel dicembre 1986 con un salto di precisione in altitudine con atterraggio sul \"Rita Cuba Norte\" (5200\u00a0m) in Colombia (girando uno spot pubblicitario per la Dunlop). Alla fine di gennaio 1990 si lancia dalla cima del Grand Capucin, raggiunta per la via \"O sole mio\".\nMeno di un mese pi\u00f9 tardi, il 16 febbraio 1990, \u00e8 il primo a lanciarsi dalla cascata pi\u00f9 alta del mondo, il Salto Angel in Venezuela, ripreso per una puntata della trasmissione di natura e avventura \"Ushua\u00efa\" di TF1. Il giorno dopo decide di rifare il lancio da un punto diverso, ma una donna lanciatasi prima di lui si ferisce toccando le rocce in volo. Sembra che Boivin si sia lanciato subito dopo cambiando la traiettoria prevista per atterrarle vicino e soccorrerla, e si sia ferito nell'atterraggio su degli alberi. All'elicottero di soccorso Boivin fa segno di raccogliere prima la donna. Quando ritorna lo trova morto per emorragia interna.\nSalite sulle Alpi.\nNel seguente elenco sono riportate alcune delle salite pi\u00f9 significative di Jean-Marc Boivin sulle Alpi."}
{"id": "3076901", "revid": "1543377", "url": "https://it.wikipedia.org/wiki?curid=3076901", "title": "Westford (Massachusetts)", "text": "Westford \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076902", "revid": "110157", "url": "https://it.wikipedia.org/wiki?curid=3076902", "title": "Por amarte", "text": "Por amarte \u00e8 un brano musicale del cantante spagnolo pubblicato come terzo singolo dall'album \"Enrique Iglesias\" del 1996."}
{"id": "3076903", "revid": "74801", "url": "https://it.wikipedia.org/wiki?curid=3076903", "title": "Weston (Massachusetts)", "text": "Weston \u00e8 un comune degli Stati Uniti d'America facente parte della contea di Middlesex nello stato del Massachusetts. La popolazione della citt\u00e0 \u00e8, secondo il censimento federale del 2010, di .\nWeston \u00e8 fra le citt\u00e0 pi\u00f9 ricche di Boston, ed ha il pi\u00f9 alto reddito pro capite dello Stato (pari a ). Possiede uno dei migliori sistemi di educazione pubblica negli Stati Uniti, piazzandosi ottavo nel Massachusetts, secondo il Boston Magazine (2009). La citt\u00e0 ha il pi\u00f9 basso tasso di criminalit\u00e0 nella periferia di Boston, disponendo di strade private pattugliate dalla polizia locale. Nonostante una popolazione di , l'area di Weston \u00e8 paragonabile a quella di Newton, con una popolazione di circa . Di conseguenza, le case localizzate a Weston sono in media molto pi\u00f9 grandi di quelle presenti nelle citt\u00e0 vicine, con notevole spazio tra ogni residenza. La vendita dell'alcol era proibita dal 1838 al 2005. "}
{"id": "3076905", "revid": "121915143", "url": "https://it.wikipedia.org/wiki?curid=3076905", "title": "Duckworth", "text": ""}
{"id": "3076906", "revid": "1442080", "url": "https://it.wikipedia.org/wiki?curid=3076906", "title": "Plantation Open 2010 - Singolare femminile", "text": "Il Plantation Open 2010, torneo di tennis facente parte del circuito ITF Women's Circuit 2010 e con un montepremi di 25\u00a0000$, \u00e8 stato vinto dalla croata Ajla Tomljanovi\u0107 proveniente dalle qualificazioni. In finale ha sconfitto con il punteggio di 6-3, 6-3 la testa di serie numero 3, la svedese Johanna Larsson.\nAltri giocatrici.\nGiocatrici passate dalle qualificazioni:\nGiocatrici che hanno usufruito di una Wild card:"}
{"id": "3076908", "revid": "1452073", "url": "https://it.wikipedia.org/wiki?curid=3076908", "title": "Kinnikuman Big Body", "text": "Kinnikuman Big Body(\u30ad\u30f3\u8089\u30de\u30f3\u30d3\u30c3\u30b0\u30dc\u30c7\u30a3, Kinnikuman Big Body), in origine \"Strongman\", era uno dei cinque principi del destino dalla saga conclusiva del manga e anime \"Kinnikuman\" di Yudetamago.\nNell'anime \u00e8 doppiato da Masato Hirano.\nProfilo.\nBig Body era il pi\u00f9 grande e pi\u00f9 forte dei cinque principi del destino, ma \u00e8 stato sconfitto in fretta da Super Phoenix, a causa di ci\u00f2 non \u00e8 particolarmente apprezzato dai fan della serie.\ncomunque nell'anime \u00e8 riuscito a dare qualche colpo a Super Phoenix prima di venire sconfitto con la Muscle Revenger. Se avesse combattuto contro King Muscle, probabilmente avrebbe fatto di meglio.\nBig Body ha un aspetto molto diverso da King Muscle. Ha il corpo grande \u00e8 muscoloso, indossa una maschera rossa, un paio di spalliere e dei pantaloni simili a quelli indossati dai giocatori di Rugby.\nStoria.\nStrongman era nato nello stesso ospedale nello stesso giorno di King Muscle e gli altri 4 principi del destino, ma a causa di un incendio, i 6 bambini sono stati scambiati nella confusione mettendo dei dubbi su chi sia il vero erede al trono del pianeta Kinniku.\nTemendo la potenza di King Muscle, cinque divinit\u00e0 maligne scelsero ciascuno dei cinque coetanei di Suguru per farli diventare i principi del destino. Il dio della forza bruta scelse Strongman trasformandolo in Kinnikuman Big Body.\nBig Body e la sua squadra combatterono contro quella di Kinnikuman Super Phoenix nel primo girone del torneo di survival match per il trono Kinniku, ma la squadra di Big Body venne sterminata da Mammothman finch\u00e9 quest'ultimo non fece volontariamente doppio KO con Cannonballer, lasciando che Big Body combattesse contro Super Phoenix. Ma Big Body \u00e8 stato rapidamente sconfitto con la Muscle Revenger. Alla fine dell'anime viene resuscitato insieme agli altri chojin che hanno partecipato al torneo dal Face Flash di King, mentre nel manga non viene riportato in vita."}
{"id": "3076909", "revid": "110157", "url": "https://it.wikipedia.org/wiki?curid=3076909", "title": "No llores por m\u00ed", "text": "No llores por m\u00ed \u00e8 un brano musicale del cantante spagnolo Enrique Iglesias pubblicato come quarto singolo dall'album \"Enrique Iglesias\" del 1996."}
{"id": "3076911", "revid": "1652635", "url": "https://it.wikipedia.org/wiki?curid=3076911", "title": "Rizzoli &amp; Isles", "text": "Rizzoli &amp; Isles \u00e8 una serie televisiva statunitense trasmessa per sette stagioni da TNT dal 12 giugno 2010 al 5 settembre 2016.\nLa serie, interpretata da Angie Harmon e Sasha Alexander, \u00e8 basata sull'omonima serie di romanzi di Tess Gerritsen. Nell'estate del 2016 \u00e8 stata trasmessa la settima stagione, annunciata come conclusiva della serie, composta da 13 episodi. Il 7 gennaio 2016 la TNT ha ufficializzato la cancellazione della serie dopo sette stagioni e 105 episodi trasmessi.\nIn Italia \u00e8 trasmessa in chiaro e a pagamento da Mediaset dall'11 febbraio 2011."}
{"id": "3076912", "revid": "1543377", "url": "https://it.wikipedia.org/wiki?curid=3076912", "title": "Wilmington (Massachusetts)", "text": "Wilmington \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076913", "revid": "1543377", "url": "https://it.wikipedia.org/wiki?curid=3076913", "title": "Trapecista", "text": "Trapecista \u00e8 un brano musicale del cantante spagnolo pubblicato come quinto ed ultimo singolo dall'album \"Enrique Iglesias\" del 1996."}
{"id": "3076916", "revid": "287204", "url": "https://it.wikipedia.org/wiki?curid=3076916", "title": "Tuffi ai Campionati europei di nuoto 2010 - Trampolino 1 metro maschile", "text": "La gara si \u00e8 disputata l'11 agosto 2010 e vi hanno partecipato 31 atleti. I primi 12 dopo il primo turno sono stati ammessi alla finale."}
{"id": "3076917", "revid": "74801", "url": "https://it.wikipedia.org/wiki?curid=3076917", "title": "Winchester (Massachusetts)", "text": "Winchester \u00e8 un comune degli Stati Uniti d'America facente parte della contea di Middlesex nello stato del Massachusetts."}
{"id": "3076923", "revid": "300067", "url": "https://it.wikipedia.org/wiki?curid=3076923", "title": "Campionato europeo maschile di pallacanestro 2011", "text": "Il 37\u00ba Campionato Europeo maschile di Pallacanestro FIBA (noto anche come FIBA EuroBasket 2011) si \u00e8 svolto in Lituania dal 31 agosto al 18 settembre 2011.\nI Campionati europei maschili di pallacanestro sono una manifestazione biennale tra le squadre nazionali organizzato dalla FIBA Europe. Il torneo \u00e8 ospitato dalla Lituania. Si tratta della seconda edizione ospitata dallo stato baltico, ed \u00e8 la prima dopo il ripristino della sua indipendenza nel 1990. La Lituania ha infatti gi\u00e0 ospitato l'edizione del 1939.\nPer la prima volta nella storia della manifestazione continentale sono ammesse a partecipare 24 squadre, in virt\u00f9 dell'allargamento disposto dalla FIBA Europe su proposta della Federazione cestistica della Lituania, anticipando pertanto quanto gi\u00e0 stabilito per l'edizione 2013.\nLa competizione ha garantito di diritto alle due squadre finaliste (Spagna e Francia) un posto al Torneo olimpico di Londra 2012. Le squadre classificate dal 3\u00ba al 6\u00ba posto prendono parte al Torneo di Qualificazione Olimpica, che si svolge dal 2 all'8 luglio 2012.\nSquadre partecipanti.\nPaese ospitante\nQualificate dopo il Mondiale 2010\nQualificate dopo le Qualificazioni al Campionato europeo maschile di pallacanestro 2011\nQualificate per decisione della FIBA Europe:\nQualificate dopo l'Additional Qualifying Round:\nRisultati.\nPrima fase a gruppi.\nLa prima fase a gruppi prevede che le prime tre squadre di ciascun gruppo accedano alla seconda fase. Le squadre classificate dal 4\u00ba al 6\u00ba posto vengono eliminate.\nSeconda fase a gruppi.\nNella seconda fase a gruppi le 12 squadre qualificate vengono suddivise in due gironi da 6 squadre; nessuna di esse affronta una squadra che aveva precedentemente incontrato nella prima fase.\nOgni squadra ha in eredit\u00e0 i punti conseguiti nella prima fase, esclusivamente per ci\u00f2 che riguarda gli scontri diretti con le squadre qualificate gi\u00e0 affrontate. La vittoria frutta 2 punti, la sconfitta 1 punto.\nFase ad eliminazione diretta.\nTutti gli incontri della fase ad eliminazione diretta vengono disputati presso la \u017dalgirio Arena di Kaunas.\nStatistiche.\nLe statistiche sono aggiornate alla conclusione della manifestazione, ed includono i giocatori che hanno disputato almeno 6 incontri.\nPunti\nRimbalzi\nAssist\nRubate\nStoppate\nMinuti"}
{"id": "3076925", "revid": "440475", "url": "https://it.wikipedia.org/wiki?curid=3076925", "title": "Sovrani inglesi", "text": ""}
{"id": "3076926", "revid": "440475", "url": "https://it.wikipedia.org/wiki?curid=3076926", "title": "Sovrani d'Irlanda", "text": ""}
{"id": "3076929", "revid": "53620044", "url": "https://it.wikipedia.org/wiki?curid=3076929", "title": "Palazzaccio", "text": ""}
{"id": "3076939", "revid": "119691151", "url": "https://it.wikipedia.org/wiki?curid=3076939", "title": "Emma Bovary/Baby blu", "text": "Emma Bovary/Baby blu \u00e8 il 36\u00b0 singolo di Patty Pravo, pubblicato nel 1998 dall'etichetta discografica Pensiero stupendo/Sony.\nIl disco.\nIl singolo fu il terzo utilizzato per la promozione dell'album di cui fa parte, \"Notti, guai e libert\u00e0\". Non raggiunse le alte vette delle classifiche, infatti non risulta in classifica fra i 100 singoli pi\u00f9 venduti del 1998.\nEmma Bovary.\nEmma Bovary \u00e8 una canzone scritta da Franco Battiato e Manlio Sgalambro; l'arrangiamento \u00e8 di Mauro Paoluzzi.\nIl brano fu inserito nell'album \"Notti, guai e libert\u00e0\".\nCover.\nIl brano fu inciso anche da Franco Battiato, lo stesso anno, col titolo \"Emma\".\nBaby blu.\nSweet love \u00e8 una canzone scritta da Luca Madonia, Mauro Paoluzzi e V. Incenzo, l'arrangiamento \u00e8 di Mauro Paoluzzi.\nIl brano fu inserito nell'album \"Notti, guai e libert\u00e0\".\nCover.\nIl brano fu inciso nel 2004, da uno degli autori, Luca Madonia, col titolo \"Il sole \u00e8 spento\"."}
{"id": "3076940", "revid": "6923", "url": "https://it.wikipedia.org/wiki?curid=3076940", "title": "Gale Norton", "text": "Dal 1991 al 1999 \u00e8 stata procuratore generale dello Stato del Colorado.\nIl suo primo matrimonio \u00e8 fallito dopo che il marito confess\u00f2 pubblicamente la propria omosessualit\u00e0. Negli anni settanta del XX secolo ha fatto parte del Partito Libertario. Nel 2004 si \u00e8 vociferato di una sua possibile candidatura al Senato, ma alla fine la Norton ha preferito non presentare la propria candidatura e le elezioni sono state vinte dal democratico Ken Salazar.\nNel 2006 la Norton ha rassegnato le sue dimissioni da Segretario ed \u00e8 diventata una consulente legale della Royal Dutch Shell."}
{"id": "3076941", "revid": "226458", "url": "https://it.wikipedia.org/wiki?curid=3076941", "title": "Episodi de Le regole dell'amore (quarta stagione)", "text": "La quarta stagione della serie televisiva Le regole dell'amore \u00e8 stata trasmessa negli Stati Uniti dal 1\u00ba marzo al 24 maggio 2010 su CBS.\nIn Italia la stagione \u00e8 stata trasmessa in prima visione dall'8 al 16 novembre 2010 su Comedy Central.\nIn chiaro \u00e8 stata trasmessa dal 30 novembre all'11 dicembre 2012 su Italia 2."}
{"id": "3076945", "revid": "121197774", "url": "https://it.wikipedia.org/wiki?curid=3076945", "title": "Margherita Bontade", "text": "Biografia.\nEletta deputato alla Camera nel 1948, nella prima legislatura per la Democrazia Cristiana, fu riconfermata nel 1953 e nel 1958.\nIl bandito Gaspare Pisciotta nel 1952 la chiam\u00f2 in causa per la strage di Portella della Ginestra del 1\u00ba maggio 1947. Un suo grande elettore fu il boss mafioso Francesco Paolo Bontate, di cui era la sorella. Francesco Paolo Bontade era il padre di Stefano Bontate.\nAncora rieletta nel 1963 al Parlamento non si ricandid\u00f2 nel 1968. Cognata dell'allora direttore generale della Sicilcassa Andrea Trapani, la deputata nazionale della Dc di fatto usava la banca come segreteria politica."}
{"id": "3076948", "revid": "1543377", "url": "https://it.wikipedia.org/wiki?curid=3076948", "title": "Franklin (Massachusetts)", "text": "Franklin \u00e8 una citt\u00e0 degli Stati Uniti d'America facente parte della contea di Norfolk nello stato del Massachusetts.\nPur avendo lo status di \"city\" \u00e8 chiamata Town of Franklin."}
{"id": "3076949", "revid": "125859800", "url": "https://it.wikipedia.org/wiki?curid=3076949", "title": "116. Panzer-Division", "text": "La 116. Panzer-Division (116\u00aa divisione corazzata) fu una divisione corazzata dell'esercito tedesco durante la seconda guerra mondiale.\nStoria.\nLa divisione fu creata il 28 marzo 1944 a Rheine, nel VI. Wehrkreis (distretto militare), dai resti della 16. Panzergrenadier-Division ai quali si aggiunsero in maggio quelli della 179. Reserve-Panzer-Division. Poco dopo la 116. Panzer-Division venne trasferita nell'area del Pas-de-Calais come riserva corazzata sotto il controllo del Heeresgruppe B. Al momento del D-Day, il 6 giugno 1944, la divisione si trovava sulla sponda nord della Senna e verso la met\u00e0 del mese di luglio era sistemata in riserva nel settore di Caen. In seguito allo sfondamento della parte ovest del fronte tedesco in Normandia le fu ordinato di portarsi nella zona di Vire.\nSuccessivamente prese parte al fallimentare tentativo di tagliare in due le forze statunitensi in Francia. Riuscita a fuggire dalla trappola degli Alleati a Falaise ma quasi completamente annientata, fin\u00ec per rifugiarsi oltre il fiume Senna, dove i suoi ranghi furono ricostruiti fino a portare la divisione ad una forza combattente di 11.500 uomini e 41 carri armati.\nSotto il I SS-Panzerkorps partecip\u00f2 alla difesa della citt\u00e0 di Aquisgrana contro gli attacchi del XIX Corpo d'armata statunitense, ma prima della caduta della citt\u00e0 il 21 ottobre, la 116. Panzer-Division riusc\u00ec a sganciarsi e a sfuggire alla cattura. Nel tardo ottobre cambi\u00f2 nuovamente locazione, venendo posta di fronte al paese di Schmidt, che strapp\u00f2 al costo di 15 carri armati alla 28\u00aa Divisione di fanteria statunitense.\nNell'ultimo periodo di guerra prese parte all'operazione \"Wacht am Rhein\" in seno alla 5. Panzerarmee e alla conseguente ritirata verso la Germania agli inizi del 1945. Qui la divisione cerc\u00f2 invano di contenere il dilagare delle forze britanniche e statunitensi sul suolo tedesco. Il 18 aprile 1945 capitol\u00f2 nella Sacca della Ruhr a reparti della 9\u00aa Armata statunitense assieme ad oltre 300.000 soldati tedeschi.\nVideogiochi.\nUna rappresentazione videoludica della 116. Panzer-Division \u00e8 presente in e Enlisted"}
{"id": "3076957", "revid": "1543377", "url": "https://it.wikipedia.org/wiki?curid=3076957", "title": "Randolph (Massachusetts)", "text": "Randolph \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3076958", "revid": "119691169", "url": "https://it.wikipedia.org/wiki?curid=3076958", "title": "Angelus (Patty Pravo)", "text": "Angelus \u00e8 il 37\u00ba singolo di Patty Pravo, pubblicato nel 1999 dall'etichetta discografica Pensiero stupendo/Sony.\nIl disco.\nIl singolo contiene uno dei brani di punta dell'album \"Notti, guai e libert\u00e0\". Il quarto utilizzato per la promozione dell'album che, nonostante contenga una nuova versione, o meglio un remix, del brano gi\u00e0 pubblicato un anno prima, non fa parte dei 100 singoli pi\u00f9 venduti del 1999; anno in cui \u00e8 stato pubblicato.\nAngelus Remix.\nAngelus \u00e8 una canzone scritta da Ivano Fossati, sia per la musica che per il testo; l'arrangiamento \u00e8 di Mauro Paoluzzi e il remix di Roberto Vernetti.\nIl brano non fu inserito in nessun album, poich\u00e9 \u00e8 un remix dell'omonimo, gi\u00e0 pubblicato l'anno precedente sull'album \"Notti, guai e libert\u00e0\".\nDel brano venne realizzato un videoclip che vede protagonista Patty Pravo \"sdoppiata\" nella sua semplicit\u00e0.\nAngelus.\nAngelus \u00e8 una canzone scritta da Ivano Fossati per il testo e per la musica, l'arrangiamento \u00e8 di Mauro Paoluzzi.\nIl brano fu inserito nell'album \"Notti, guai e libert\u00e0\", uscito nel 1998.\nCover.\nIl brano fu inciso nel 2000, dall'autore, Ivano Fossati, col titolo omonimo."}
{"id": "3076964", "revid": "287204", "url": "https://it.wikipedia.org/wiki?curid=3076964", "title": "Monte Fumo", "text": "Il monte Fumo (\"Rauchkofel\" in tedesco - 3.251 ) \u00e8 una montagna delle Alpi dei Tauri occidentali (sottosezione Alpi della Zillertal). Si trova lungo la linea di confine tra l'Italia (Regione Trentino-Alto Adige) e l'Austria (Tirolo).\nToponimo.\nIl nome tradizionale della montagna \u00e8 attestato nel XIX secolo come \"Rauchkofl\" e significa letteralmente \"montagna aspra\" (in tedesco \"rauher Kofel\"). Il nome italiano, creato da Ettore Tolomei, fraintende questa base etimologica e ritiene erroneamente che \"Rauch-\" significhi \"fumo\".\nCaratteristiche.\nDal versante italiano la sua piramide rocciosa domina la parte alta della valle del torrente Aurino, sovrastando l'abitato di Predoi; da quello austriaco la Zillertal. Non va confuso con una montagna omonima posta sul lato opposto della Valle Aurina in corrispondenza dell'abitato di Cadipietra.\nAscesa alla vetta.\n\u00c8 possibile ascendere alla vetta dal versante meridionale. Lasciata la Lausitzer Weg, un comodo sentiero porta alla quota di 2976\u00a0m; da qui si sale con facili passaggi fino all'anticima (3128\u00a0m) e quindi alla vetta. Non esistono rifugi nella zona: l'unico punto di ristoro \u00e8 la \"Waldner Alm\" (Malga della Selva) a 2068\u00a0m, facilmente raggiungibile da Predoi."}
{"id": "3076966", "revid": "121837", "url": "https://it.wikipedia.org/wiki?curid=3076966", "title": "Oggetto stellare giovane di classe 0", "text": ""}
{"id": "3076967", "revid": "121837", "url": "https://it.wikipedia.org/wiki?curid=3076967", "title": "Oggetto stellare giovane di classe I", "text": ""}
{"id": "3076968", "revid": "121837", "url": "https://it.wikipedia.org/wiki?curid=3076968", "title": "Oggetto stellare giovane di classe II", "text": ""}
{"id": "3076969", "revid": "121837", "url": "https://it.wikipedia.org/wiki?curid=3076969", "title": "Oggetto stellare giovane di classe III", "text": ""}
{"id": "3076975", "revid": "73843", "url": "https://it.wikipedia.org/wiki?curid=3076975", "title": "Rauchkofel", "text": ""}
{"id": "3076976", "revid": "1543377", "url": "https://it.wikipedia.org/wiki?curid=3076976", "title": "Il canto delle man\u00e9re", "text": "Il canto delle man\u00e9re \u00e8 un romanzo di Mauro Corona del 2009, che racconta la vita di Santo Corona detto \"della Val Martin\", dall'infanzia di povert\u00e0 alla vecchiaia dove il protagonista, ormai ricco, conduce una vita semplice ma va sempre alla ricerca di sfide.\nTrama.\nRimasto orfano di entrambi i genitori fin dalla nascita, Santo Corona viene allevato dai nonni. Maltrattato da una vecchia zia che frequenta la casa, viene preso sotto la protezione di Augusto Peron, che lo inizia al mestiere di boscaiolo.\nDimostra presto di esser bravo cos\u00ec, all'et\u00e0 di dodici anni, il nonno lo porta a Maniago per comperargli un'ascia tutta per lui. Santo comincia a guadagnarsi da vivere facendo il boscaiolo con il vecchio.\nTutta la sua giovinezza viene segnata da prove di bravura e di coraggio, fino a riuscire a tagliarsi i peli del polpaccio con la man\u00e9ra come il suo maestro, Augusto. La vita dei boscaioli \u00e8 dura e rischiosa e Santo \u00e8 testimone di diversi incidenti capitati ai suoi colleghi. Lui per\u00f2 dimostra, oltre alla bravura, un'attenzione e una prontezza di riflessi notevole, condizione che gli salva la pelle in pi\u00f9 di un'occasione. Un giorno salva la vita a Jacon Del Movi, dopo questo fatto diventano grandi amici. In quel periodo muore il nonno di polmonite (la nonna era gi\u00e0 venuta a mancare) e Santo rimane solo.\nConosce Paula Francesca, una portatrice, e se ne innamora. Promette di sposarla dopo la nascita del figlio che aspetta, ma il bambino nasce morto e Santo non la sposa, pur continuando a frequentarla.\nSanto, conscio della sua abilit\u00e0, \u00e8 sempre pi\u00f9 pervaso da un senso di onnipotenza fino a sfidare il suo vecchio maestro in una gara di abilit\u00e0, dove mette a repentaglio la vita di un vecchio ubriacone del paese. Augusto lo lascia vincere per metter fine a situazioni sempre pi\u00f9 pericolose.\nNel frattempo un altro boscaiolo, Tomaso De Bartol, suscita le ire di tutti gli altri lavoratori per la sua smania di arricchirsi, che lo porta ad accaparrarsi i lavori in modo scorretto, danneggiando le altre squadre di taglialegna. Gli uomini di Santo si vendicano bastonando Tomaso ed abusando della sua donna. Lei riesce a riconoscerli e li uccide uno alla volta avvelenandoli.\nLa faida continua fino all'uccisione di Augusto; Santo giura di vendicarsi. Un giorno scopre la sua donna con quello che credeva un amico, Jacon Dal Movi. Il caso gli d\u00e0 l'opportunit\u00e0 di ucciderlo, ma \u00e8 costretto a scappare per non finire in galera. Decide di andare in Austria e trova due compaesani, emigrati da vent'anni. Entra nella loro squadra di boscaioli. Conosce e frequenta Giovanna, ma il rapporto subisce la stessa fine di quello precedente, anche se stavolta Santo, tormentato dal rimorso del suo primo assassinio, non uccide gli amanti.\nDopo aver ottenuto la stima dei compagni di lavoro Santo pensa di metter su impresa da solo. Conosce Stefano e Raffaele, architetto uno, medico l'altro, scappati in Austria per cambiare vita. Li fa ingaggiare come boscaioli, anche se privi di esperienza. Santo forma la sua squadra con alcuni compagni e si trasferisce da Arnoldstein ad Altaussee. Iniziato alla cultura dai due \"strani boscaioli\", come chiama Stefano e Raffaele, ad Altaussee, localit\u00e0 turistica estiva, ha modo di conoscere letterati e musicisti. Conosce anche un alpinista ed inizia ad appassionarsi di scalate.\nScoppia la I Guerra Mondiale, Santo scappa in Svizzera con parte della sua squadra per tutta la durata dell'evento. Ritornato in Austria incontra ancora Giovanna e la frequenta saltuariamente, pur essendone innamorato. Intanto la squadra perde altri uomini, o per tragici incidenti o perch\u00e9 ritornati ai paesi d'origine. Santo, poco prima dell'inizio della II Guerra Mondiale, si trasferisce in Francia. Incontra altri compaesani emigrati, dalla lettera ricevuta da uno di questi Santo viene a sapere che la sua casa di Erto \u00e8 stata bruciata dagli invasori. Lo pervade allora il desiderio di ritornare al suo paese natio prima di morire. Tornato a Erto, ricchissimo ma vestito da straccione, nessuno lo riconosce tranne l'antico nemico Tomaso De Bortol. Risistema la sua casa, frequenta pochi amici. Riesce a vendicare Augusto, ma perde la vita nella sfida con il vecchio faggio della val da Diach che nessun boscaiolo ha mai osato sfidare.\nCuriosit\u00e0.\nI boscaioli emigrati in Francia esistono realmente e hanno lavorato da giovani nei cantieri di Digne e Allos."}
{"id": "3076977", "revid": "122477934", "url": "https://it.wikipedia.org/wiki?curid=3076977", "title": "Glatisant la Bestia", "text": "La bestia Glatisant (lett. \"bestia latrante\", nota anche come Questing Beast) \u00e8 un mostro del ciclo arturiano, soggetto della ricerca di famosi cavalieri come Pellinore, Palamede e Percival. La strana creatura ha la testa e il collo di un serpente, il corpo di un leopardo, le cosce di un leone e i piedi di un cervo. Il suo nome viene dal forte rumore che emette dal suo stomaco, un latrato come di \u00abtrenta coppie di cani da caccia\u00bb. Il suo nome deriva dalla parola francese \"glapissant\" (lett. \"che guaisce, \"che latra\"), tipico di piccoli cani o volpi. La bestia Glatisant \u00e8 una variante della giraffa mitologica.\nPerlesvaus.\nI primi scritti sulla bestia sono nel \"Perlesvaus\" e nella \"Suite du Merlin\" del ciclo della Post-Vulgata. La storia Post-Vulgata si svolge in \"Le Morte d'Arthur\" di Thomas Malory, dove la bestia appare a Re Art\u00f9 dopo aver avuto una relazione con sua sorella Morgause e generato Mordred (ancora non sapevano di essere imparentati). Art\u00f9 vede la bestia bere da uno stagno dopo essersi svegliato da un sogno agitato che predice la distruzione che Mordred porter\u00e0 nel reame; viene poi avvicinato da Re Pellinore che gli rivela come il compito della sua famiglia sia cacciare la bestia. Merlino rivela che la bestia \u00e8 nata da una donna umana, una principessa che amava il suo stesso fratello. Lei giace con un demonio che le aveva promesso l'amore del ragazzo, ma il demonio la manipola facendola accusare il fratello di stupro. Loro padre lo fece sbranare dai cani, ma prima di morire profetizz\u00f2 che sua sorella avrebbe dato alla luce un abominio che avrebbe prodotto gli stessi suoni della muta di cani che l'avevano ucciso. La bestia \u00e8 considerata un simbolo dell'incesto, della violenza, e del caos che alla fine distrussero il regno di Art\u00f9.\n\"Meravigliosamente grande\".\nIl \"Perlesvaus\" offre una descrizione completamente differente della bestia Glatisant. Qui appare candida, pi\u00f9 piccola di una volpe e bellissima alla vista. Il rumore che viene dal suo stomaco \u00e8 il suono della sua prole che la dilania dall'interno; l'autore vede la creatura come simbolo di Cristo, distrutto dai seguaci della Legge Antica: le Dodici trib\u00f9 di Israele. La creatura corre incontro a Perlesvaus e costui, preso da compassione, vorrebbe aiutarla portandola sulla groppa del suo cavallo; un giovane cavaliere, per\u00f2, lo prega di desistere. La bestia prende allora posto sotto una croce rossa per essere divorata dai suoi piccoli che poi spariscono nel bosco. Perlesvaus e il cavaliere ne raccolgono i resti ed il sangue con cura in due coppe dorate, dopodich\u00e9 pregano davanti alla croce.\nGerbert de Montreuil fornisce una visione simile della bestia nella sua continuazione del \"Perceval o il racconto del Graal\", anche se dice che \u00e8 \"meravigliosamente grande\" e interpreta il rumore e la conseguente macabra morte a causa della sua stessa prole come un simbolo degli empi che disturbano la santit\u00e0 della celebrazione eucaristica parlando. Successivamente nella Post-Vulgata, nel Tristano in prosa e negli scritti di Malory, il cavaliere saraceno Palamede d\u00e0 la caccia alla bestia. \u00c8 un'impresa tuttavia inutile, come il suo amore per Isotta, l'amante di Tristano, che non gli offre che dispiaceri. Nella Post-Vulgata, la sua conversione al Cristianesimo gli diede sollievo da queste sue disavventure, e il cavaliere uccise infine la creatura durante la ricerca del Graal dopo averla inseguita, con Percival e Galahad, fino a un lago. La bestia appare poi in molte altre storie, inclusi racconti scritti in francese, spagnolo e italiano.\nVersioni moderne.\nT. H. White re-immagina la bestia Glatisant nel suo romanzo \"Re in eterno\". Come detto da Re Pellinore, la caccia della creatura \u00e8 sempre stato compito della famiglia Pellinore, e tutti i Pellinore sono infatti addestrati alla caccia dalla nascita (anche se l'allenamento non sembra andare molto al di l\u00e0 del trovare gli escrementi della bestia; il Pellinore descritto da White \u00e8 pi\u00f9 un personaggio comico piuttosto che un cacciatore o un cavaliere). Dopo aver cercato infruttuosamente per tutta la sua vita la bestia, Pellinore \u00e8 convinto dal suo amico Sir Grummore Grummursum ad abbandonare la sua ricerca. Comunque, quando in seguito scopre che la creatura patisce la mancanza di attenzione, Re Pellinore la rimette in salute e riprende la sua caccia. Poi, la bestia si innamora di Sir Palomides, che si era travestito, insieme a Grummore, da bestia per risollevare lo spirito a Pellinore quando il vero Glatisant non veniva trovato. White che questa \u00e8 la ragione per cui Palomides caccia la bestia nel racconto di Malory.\nLa bestia Glatisant compare anche in \"Persi in un buon libro (2002)\" e \"Il pozzo delle trame perdute (2003)\", insieme a Re Pellinore. Qui \u00e8 largamente usata come espediente complementare di una trama comico-drammatica.\nNella serie TV \"Merlin\", durante l'episodio \"La Morte di Artu\" compare la bestia. \u00c8 descritta come un prodotto dell'Antica Magia, la magia della vita e della morte, una creatura d'incubo. \"One bite, you die.\" Nella serie TV il suo aspetto \u00e8 quello classico: corpo di leopardo e testa di serpente."}
{"id": "3076981", "revid": "1534511", "url": "https://it.wikipedia.org/wiki?curid=3076981", "title": "Erik Verlinde", "text": "Si occupa di fisica teorica e teoria delle stringhe. \u00c8 fratello gemello di Herman Verlinde, anch'egli fisico teorico. Ha dato il nome alla \"formula di Verlinde\", importante nella teoria di campo conforme (CFT) e nella teoria topologica del campo quantistico (TQFT). Attualmente lavora presso l'Istituto di Fisica Teorica dell'Universit\u00e0 di Amsterdam.\nNel corso di un simposio tenutosi l'8 dicembre 2009 presso lo Spinoza Instituut a Utrecht ha presentato una teoria che deriva dalla meccanica newtoniana. Il 6 gennaio 2010 ha quindi pubblicato \"On the Origin of Gravity and the Laws of Newton\", che si pu\u00f2 tradurre in: \"Sull'origine della gravit\u00e0 e delle leggi di Newton\". In tale teoria l'esistenza della gravit\u00e0 \u00e8 spiegata in ragione di una differenza nella concentrazione di informazione nello spazio vuoto che separa e circonda due masse. La gravit\u00e0 sarebbe quindi una forza entropica, l'effetto di una causa esistente ad un livello pi\u00f9 profondo della realt\u00e0 microscopica. In un'intervista con il giornale \"de Volkskrant\" ha affermato che a livello microscopico le leggi di Newton non si applicano, ma a livello di mele e pianeti s\u00ec. Come per la pressione dei gas: le molecole del gas in s\u00e9 non hanno alcuna pressione, ma un contenitore pieno di gas s\u00ec.\nL'approccio di Verlinde permette di spiegare facilmente la densit\u00e0 bassissima della cosiddetta energia oscura, problema che fino ad oggi era considerato uno tra i pi\u00f9 imbarazzanti della storia della fisica teorica.\nCritiche.\nLa principale critica alla gravit\u00e0 entropica \u00e8 che i processi entropici rompono la coerenza quantistica. Gli esperimenti con interferometro a neutroni nel campo gravitazionale terrestre indicano che i neutroni si trovano su livelli discreti, esattamente come previsto dall'equazione di Schr\u00f6dinger, considerando la gravit\u00e0 come un campo potenziale conservativo senza fattori decoerenti. Archil Kobakhidze sostiene che questo risultato smentisce la gravit\u00e0 entropica. Alcuni autori hanno sostenuto che tali incongruenze possono essere rimosse, ma Kobakhidze confuta tali conclusioni e ribadisce la sua posizione. "}
{"id": "3076984", "revid": "547992", "url": "https://it.wikipedia.org/wiki?curid=3076984", "title": "Cristina Amadei", "text": "Biografia.\nInizia a cantare da adolescente, esibendosi con alcune orchestre nella sua regione, finch\u00e9 nel 1961 partecipa al Festival di Castrocaro: vince (insieme ad Anna Maria Ramenghi), e viene notata dalla Dischi Ricordi, che le propone un contratto discografico.\nNello stesso anno partecipa al Festival di Vibo Valentia, giunto alla sua decima edizione.\nL'anno successivo partecipa al Cantagiro 1962 con \"Pioggia a settembre\", brano scritto da Lino Businco; incide altri 45 giri negli anni successivi, partecipando al Burlamacco d'oro, e si ritira verso la met\u00e0 del decennio, continuando per un certo periodo l'attivit\u00e0 a livello locale.\nMuore a San Lazzaro di Savena il 9 gennaio 1989.\nAnche la sorella Roberta Amadei per qualche anno ha intrapreso la stessa carriera di cantante."}
{"id": "3076986", "revid": "15756", "url": "https://it.wikipedia.org/wiki?curid=3076986", "title": "Maybe I'm Amazed", "text": "Maybe I'm Amazed \u00e8 una canzone di Paul McCartney pubblicata il 17 aprile 1970 nell'album \"McCartney\".\nLa canzone \u00e8 dedicata alla moglie di McCartney, Linda, che lo aveva sostenuto durante la separazione dei Beatles.\nNel 1976 gli Wings, il nuovo gruppo di McCartney, pubblicarono un singolo con un'incisione live del brano tratta da un tour e con al lato B \"Soily\", che entr\u00f2 nelle top-ten degli Stati Uniti.\nIl brano.\nStoria.\nMcCartney scrisse la canzone nel 1969, poco prima che i The Beatles si sciogliessero. Egli la dedica alla moglie Linda, ringraziandola per averlo aiutato durante un periodo difficile: \u00e8 quindi una delle cinque canzoni scritte per lei oltre a \"I Will\", \"Two of Us\", \"The Lovely Linda\" e \"My Love\".\nLa versione originale terminava in dissolvenza, ma McCartney pi\u00f9 tardi ne compose il nuovo finale, che pu\u00f2 essere ascoltato nelle versioni \"live\". Una registrazione live dall'album del 1976 \"Wings over America\" venne pubblicata dalla band di McCartney, i Wings, come singolo il 4 febbraio 1977 e raggiunse la decima posizione della classifica pop del \"Billboard\". Altre interpretazioni possono essere ascoltate negli album live di McCartney come \"Back in the U.S.\" e \"Back in the World\". \"Maybe I'm Amazed\" \u00e8 diventato uno dei pezzi centrali nei concerti di Paul McCartney grazie ad una interpretazione vocale tra le migliori del suo repertorio, insieme a \"Band on the Run\" e \"Live and Let Die\".\nRitenuta una delle migliori canzoni d'amore di McCartney, ha raggiunto la posizione numero 338 nella lista delle 500 migliori canzoni secondo la rivista \"Rolling Stone\", nel novembre 2004. Nel 2009 ha dichiarato, durante la promozione del suo album \"Good Evening New York City\" che \"Maybe I'm Amazed\" \u00e8 \"la canzone per cui vorrebbe essere ricordato in futuro\".\nRegistrazione.\n\"Maybe I'm Amazed\" venne registrata ad Abbey Road il 22 febbraio 1970: McCartney vi suon\u00f2 tutti gli strumenti, aiutato da Linda nei cori. Il fonico Alan Parsons ha ricordato che la canzone fu incisa tutta in una notte, molto velocemente, con McCartney che suon\u00f2 un pianoforte Steinway.\nCover.\nIl brano \u00e8 stato oggetto di numerose cover da parte di:\nEpisodio de \"I Simpson\".\nLa canzone \u00e8 stata utilizzata in un episodio de \"I Simpson\" intitolato \"Lisa la vegetariana\", in cui comparivano Paul e Linda McCartney.\nNell'episodio, Paul aiutava Lisa a diventare vegetariana e le confidava che, se avesse ascoltato \"Maybe I'm Amazed\" al contrario, avrebbe scoperto una ricetta segreta per un'ottima zuppa di lenticchie. La canzone viene utilizzata anche durante i titoli di coda; ascoltandola attentamente, si pu\u00f2 sentire la registrazione (riprodotta all'inverso) della voce di Paul che legge la ricetta e conclude: \"\u00abOh, and by the way, I'm alive\u00bb\", che significa \"\u00abOh, a proposito, sono vivo\u00bb\". Il \"backmasking\" era stato realizzato dallo staff della trasmissione e non compare nella versione originale della canzone."}
{"id": "3076987", "revid": "2091899", "url": "https://it.wikipedia.org/wiki?curid=3076987", "title": "Western &amp; Southern Financial Group Masters &amp; Women's Open 2010", "text": "Il Cincinnati Masters 2010 (conosciuto anche come \"Western &amp; Southern Financial Group Masters\" e \"Western &amp; Southern Financial Group Women's Open\" per motivi di sponsorizzazione) \u00e8 stato un torneo di tennis giocato sul cemento. Era la 109\u00aa edizione del Cincinnati Masters, che faceva parte della categoria ATP Masters Series nell'ambito dell'ATP World Tour 2010, e della categoria Premier nell'ambito del WTA Tour 2010. Sia il torneo maschile che quello femminile si sono giocati al Lindner Family Tennis Center di Mason, vicino a Cincinnati, in Ohio negli USA. Il torneo femminile si \u00e8 disputato dal 7 al 15 agosto, quello maschile fra il 14 e il 22 agosto 2010. Era il 3\u00b0 evento femminile e il 5\u00b0 evento maschile delle US Open Series 2010.\nPartecipanti WTA.\nAltre partecipanti.\nLe seguenti giocatrici hanno ricevuto una wild card per il tabellone principale:\nLe seguenti giocatrici sono passate dalle qualificazioni:\nPartecipanti ATP.\nAltri partecipanti.\nI seguenti giocatori hanno ricevuto una wild card per il tabellone principale:\nI seguenti giocatori sono passati dalle qualificazioni:\nCampioni.\nSingolare femminile.\n Kim Clijsters ha battuto in finale Marija \u0160arapova 2-6, 7-64, 6-2\nSingolare maschile.\n Roger Federer ha battuto in finale Mardy Fish 65-7, 7-61, 6-4\nDoppio femminile.\n Viktoryja Azaranka / Marija Kirilenko hanno battuto in finale Lisa Raymond / Rennae Stubbs 7-64, 7-68\nDoppio maschile.\n Bob Bryan / Mike Bryan hanno battuto in finale Mahesh Bhupathi / Maks Mirny 6-3, 6-4"}
{"id": "3076992", "revid": "37140", "url": "https://it.wikipedia.org/wiki?curid=3076992", "title": "Cincinnati Masters 2010", "text": ""}
{"id": "3076998", "revid": "767487", "url": "https://it.wikipedia.org/wiki?curid=3076998", "title": "Enrico Santi\u00e0", "text": "Carriera.\nDopo aver giocato nel GUF di Torino, passa alla Juventus dove rimane tre stagioni, senza riuscire a imporsi come titolare (20 presenze complessive). Nel 1940 passa al Novara e nel 1941 al Torino (3 sole presenze in campionato coi granata). Dal 1942 al 1944 gioca per il Padova.\nIn carriera ha totalizzato complessivamente 58 presenze e 12 reti in Serie A."}
{"id": "3077001", "revid": "1442080", "url": "https://it.wikipedia.org/wiki?curid=3077001", "title": "Western &amp; Southern Financial Group Masters &amp; Women's Open 2010 - Singolare femminile", "text": "Il singolare femminile del Western &amp; Southern Financial Group Masters &amp; Women's Open 2010 \u00e8 stato un torneo di tennis facente parte del WTA Tour 2010.\nLa detentrice del titolo era Jelena Jankovi\u0107, ma \u00e8 stata sconfitta al terzo turno da Akgul Amanmuradova.\nIn finale Kim Clijsters ha battuto Marija \u0160arapova per 2-6, 7-64, 6-2.\nTeste di serie.\nLe prime 8 teste di serie hanno ricevuto un bye per il 2\u00ba turno."}
{"id": "3077002", "revid": "110157", "url": "https://it.wikipedia.org/wiki?curid=3077002", "title": "Forma bar", "text": "La forma bar \u00e8 un'antica forma musicale dove ogni stanza segue lo schema \"AAB\". Il suo nome deriva dalla forma poetica medievale nota in tedesco come \"Bar\". Tale componimento poetico contiene tre stanze (o pi\u00f9) e ogni stanza \u00e8 nella forma \"AAB\", composto da due \"Stollen\", che sono denominati collettivamente \"Aufgesang\", seguiti da un \"Abgesang\". La forma musicale perci\u00f2 contiene due ripetizioni di una melodia (\"Stollen\" - 'stanze') seguita da una melodia (\"Abgesang\" - 'dopo-canzone'). L'\"Abgesang\" pu\u00f2 incorporare porzioni di frase \"Stollen\".\nI Minnes\u00e4nger del XII-XIV secolo in Germania scrivevano canzoni in questa forma e i corali luterani sono anche di solito nella forma Bar. Un buon esempio di forma bar \u00e8 \"The Star-Spangled Banner\"."}
{"id": "3077007", "revid": "122836416", "url": "https://it.wikipedia.org/wiki?curid=3077007", "title": "And It's Beautiful", "text": "And It's Beautiful \u00e8 un singolo del gruppo musicale canadese Crash Test Dummies pubblicato nel 2010 come disco promozionale per il loro album \"Oooh La La!\". Brad Roberts descrive la canzone come il primo brano d'amore che aveva mai scritto, in quanto la canzone sia pi\u00f9 felice ed ottimista rispetto al materiale precedente della band.\nSignificato.\nIl brano \u00e8 una canzone d'amore in piena regola, il quale Brad Roberts la descrive come incredibilmente difficile da scrivere ed era un territorio che non avrebbe neanche pensato di toccare durante i suoi anni giovanili. La canzone \u00e8 stata interpretata che sia sul rapporto di Brad con sua moglie.\nI versi della canzone, come per esempio \"We turn our water into wine/it's something we do all the time/it doesn't cost a single dime/And it's beautiful\" (\"Trasformiamo la nostra acqua in vino/\u00e8 qualcosa che facciamo tutto il tempo/non costa un singolo dime/Ed \u00e8 meraviglioso\") sono notati per essere notevoli sia per la loro semplicit\u00e0 che per la loro capacit\u00e0 esprimere cos\u00ec tanto con cos\u00ec poco.\nIl brano comprende un canto mantra nell'intervallo tra una strofa e l'altra, il quale \u00e8 un'attivit\u00e0 che Brad Roberts aveva appreso (insieme allo yoga) durante l'interruzione della band.\nIl video.\nIl video musicale di \"And It's Beautiful\" consiste in un montaggio di varie immagini, incluse delle nuvole che si muovono nel cielo, piante che fioriscono, ghiaccio che si scioglie, un carosello, rose che appassiscono e molti oggetti a forma di cuore. Il video usa anche l'animazione stop motion per rappresentare alcune scene dove si vede Brad Roberts che passeggia per strada."}
{"id": "3077014", "revid": "1086846", "url": "https://it.wikipedia.org/wiki?curid=3077014", "title": "Cagliari Calcio 2010-2011", "text": "Questa voce raccoglie i dati riguardanti il Cagliari Calcio nelle competizioni ufficiali della stagione 2010-2011.\nStagione.\nDopo il burrascoso finale della stagione passata, il presidente Massimo Cellino decide di affidare la squadra a una bandiera rossobl\u00f9, Pierpaolo Bisoli, reduce da due grandi stagioni con il (doppia promozione dalla Serie C1 alla Serie A).\nDalla squadra romagnola arriva anche il difensore Dario Biasi, voluto fortemente dal tecnico, mentre il grande acquisto \u00e8 il fantasista Alex Pinardi dal Modena. L'attaccante Daniele Ragatzu entra stabilmente nella rosa della prima squadra.\nSul fronte delle cessioni spicca il trasferimento di Joaqu\u00edn Larrivey agli argentini del Col\u00f3n. Dopo 12 anni di carriera in rossobl\u00f9 Diego Luis L\u00f3pez lascia il Cagliari e la fascia di capitano, che passa nel braccio di Daniele Conti.\nLa stagione parte abbastanza bene coi pareggio in casa del Palermo, a Bari e in casa contro la Sampdoria e soprattutto la sonora vittoria per 5-1 sulla Roma. Alla quinta giornata, arriva la prima sconfitta per 4-2 contro la Juventus. Nelle successive tre partite, il Cagliari fa un solo punto e sprofonda al penultimo posto. La successiva affermazione contro il Bologna (2-0) pareva aver risollevato la squadra ma due sconfitte arrivate in extremis contro Napoli e Genoa e le incomprensioni tra l'allenatore Bisoli e i \"senatori\" dello spogliatoio rossoblu costringono il presidente Cellino ad affidare la panchina a Roberto Donadoni.\nCol tecnico bergamasco il Cagliari si risolleva totalizzando 12 punti in sette partite (frutto di 4 vittorie) e riprende il cammino verso la salvezza anche grazie ai gol di Alessandro Matri, che viene poi ceduto alla Juventus nel mercato di gennaio. \nL'inizio del girone di ritorno \u00e8 ottimo con tre vittorie e una sconfitta e la squadra sale al nono posto. Nonostante la cessione di Matri, il Cagliari fa comunque dei buoni risultati e aspira a raggiungere l'Europa League. Ma dalla 29\u00aa giornata in poi il Cagliari fa solo 6 punti e chiude il campionato al 14\u00ba posto con 45 punti, 9 in pi\u00f9 della terzultima.\nMaglie e sponsor.\nLo sponsor istituzionale del Cagliari per la stagione \u00e8 Dahlia TV, lo sponsor tecnico (per il terzo anno consecutivo) \u00e8 la Macron.\nOrganigramma societario.\nArea direttiva\nArea marketing\nArea organizzativa\nArea tecnica\nArea sanitaria\nRosa.\nRosa, numerazione e ruoli, tratti dal sito ufficiale della societ\u00e0, sono aggiornati al 1\u00ba febbraio 2011."}
{"id": "3077027", "revid": "124123", "url": "https://it.wikipedia.org/wiki?curid=3077027", "title": "Le Chastelain de Couci", "text": "Potrebbe essere stato il Guy de Couci, castellano del Castello di Coucy dal 1186 al 1203.\nCirca ventisei canzoni sono attribuite a lui, di cui quasi quindici o sedici considerate autentiche, molto vicine ai modelli provenzali originali, ma per grazia e semplicit\u00e0 peculiare dell'autore non ricadono nella categoria delle mere imitazioni. La leggenda dell'amore tra il Castellano di Coucy e la signora di Fayel, in cui vi figura un marito geloso che costringe sua moglie a mangiare il cuore del suo amante, non ha basi storiche e risale al romanzo de tardo XIII secolo di Jakemon Sakesep.\nLa storia, che sembra essere di origine bretone, \u00e8 stata anche detta di un trovatore provenzale, Guilhem de Cabestaing e del minnesinger Reinmar von Brennenberg. Pierre de Belloy, il quale ci fornisce qualche notizia della famiglia di Couci, fa della storia il soggetto della sua tragedia \"Gabrielle de Vergy\"."}
{"id": "3077032", "revid": "352448", "url": "https://it.wikipedia.org/wiki?curid=3077032", "title": "Le Ch\u00e2telain de Coucy", "text": ""}
{"id": "3077035", "revid": "123713069", "url": "https://it.wikipedia.org/wiki?curid=3077035", "title": "Serie D 2010-2011 (gironi G-H-I)", "text": "Girone G.\nClassifica finale.\nLegenda:\nRegolamento:\nGirone H.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:"}
{"id": "3077045", "revid": "120468822", "url": "https://it.wikipedia.org/wiki?curid=3077045", "title": "Coppa del Belgio (pallanuoto maschile)", "text": "La Coppa del Belgio () \u00e8 una competizione pallanuotistica maschile nazionale istituita dalla F\u00e9d\u00e9ration Royale Belge de Natation (FRBN)."}
{"id": "3077049", "revid": "486946", "url": "https://it.wikipedia.org/wiki?curid=3077049", "title": "1e Nationales Messieurs", "text": ""}
{"id": "3077054", "revid": "149727", "url": "https://it.wikipedia.org/wiki?curid=3077054", "title": "Provincia del Ducato", "text": ""}
{"id": "3077055", "revid": "156341", "url": "https://it.wikipedia.org/wiki?curid=3077055", "title": "Ljudmila Ivanovna \u010cernykh", "text": ""}
{"id": "3077062", "revid": "124808", "url": "https://it.wikipedia.org/wiki?curid=3077062", "title": "Tag-line", "text": ""}
{"id": "3077066", "revid": "327773", "url": "https://it.wikipedia.org/wiki?curid=3077066", "title": "Saccatura", "text": "In meteorologia con il termine saccatura (\"trough\" in inglese) si indica una figura barica a scala sinottica, ovvero una disposizione delle isobare nel campo di pressione atmosferica con una tipica forma a U o V, in cui la pressione atmosferica diminuisce progressivamente entrando al suo interno. \nEssa dunque \u00e8 una zona di bassa pressione (ampia e profonda) all'interno della quale si manifesta l'instabilit\u00e0 baroclina che porta alla formazione di cicloni extratropicali con associati fronti atmosferici, ovvero \u00e8 una zona di scontro tra masse d'aria diversa, portatrice quindi di cattivo tempo atmosferico. Assieme ai promontori di alta pressione e agli anticicloni, \u00e8 una delle figure bariche chiave per l'interpretazione del tempo atmosferico a partire dalle carte meteo.\nDescrizione.\nIn particolare, saccature e ponti di alta pressione si inseriscono all'interno del contesto delle oscillazioni in latitudine del \"flusso zonale\" della circolazione atmosferica, ovvero della dinamica delle onde di Rossby.\nAlla linea frontale anteriore della saccatura \u00e8 associato il fronte atmosferico, mentre al suo interno si manifesta instabilit\u00e0 atmosferica, ovvero moti d'aria verticali.\nSpesso tra due saccature si produce un \"ponte\" di alta pressione dove prevale la \"subsidenza\" atmosferica, ovvero i moti d'aria discendenti e quindi foriero di tempo stabile. Ai bordi della saccatura, cio\u00e8 al confine con il promontorio, si hanno condizioni di tempo atmosferico intermedie con circolazione d'aria lungo le isobare, che tende ad assumere una componente meridiana settentrionale a ovest della saccatura e meridionale ad est di essa, favorendo quindi scambi meridiani di calore sotto forma di avvezioni.\nUna saccatura pu\u00f2 evolvere verso il cosiddetto \"cut off\" o \"goccia fredda\", ovvero nella formazione di una struttura depressionaria in quota isolata dal resto della circolazione atmosferica, situazione foriera ancora una volta di instabilit\u00e0 atmosferica con caratteristiche aggiunte di spiccata tendenza a stazionariet\u00e0 o persistenza su un territorio ovvero di scarsa dinamicit\u00e0."}
{"id": "3077068", "revid": "1543377", "url": "https://it.wikipedia.org/wiki?curid=3077068", "title": "Jacob Savery", "text": "Biografia.\nI dati sulla sua vita sono incerti e spesso contrastanti. Secondo Karel van Mander, fu uno dei pi\u00f9 brillanti allievi di Hans Bol, e fu maestro del fratello Roelant Savery e di Frans de Grebber; lavor\u00f2 ad Haarlem e mor\u00ec di peste ad Amsterdam nel 1603. Arnold Houbraken cita allo stesso modo l'apprendistato di Roelant presso il fratello Jacob, definendone per\u00f2 quest'ultimo erroneamente il padre.\nSecondo l'istituto olandese per la storia dell'arte, lavor\u00f2 ad Haarlem dal 1584 al 1589, prima di trasferirsi ad Amsterdam. Fu maestro di Joos Goemare, Frans de Grebber, Willem van Nieulandt II e di suo fratello Roelant. Il nome del padre era Maarten Savery, fu fratello di Hans I Savery oltre che di Roelant, padre di Jan Savery, Jacob II, Salomon, e Maria. Grazie a Maria divenne nonno dei pittori Geertruyd, Roelant Roghman e Magdalena Roghman."}
{"id": "3077069", "revid": "120468744", "url": "https://it.wikipedia.org/wiki?curid=3077069", "title": "Albo d'oro della Coppa del Belgio (pallanuoto maschile)", "text": "Albo d'oro.\nElenco dei vincitori della Coppa del Belgio di pallanuoto maschile."}
{"id": "3077072", "revid": "170423", "url": "https://it.wikipedia.org/wiki?curid=3077072", "title": "David Hauss", "text": "Carriera.\nHa vinto nel 2002 e nel 2003 la medaglia d'argento ai campionati del mondo di triathlon, categoria \"junior\".\nBronzo agli europei \"\u00e9lite\" di Athlone del 2010."}
{"id": "3077073", "revid": "327773", "url": "https://it.wikipedia.org/wiki?curid=3077073", "title": "Avvezione", "text": "In fisica, in particolare nello studio dei fenomeni di trasporto, il termine avvezione identifica il trasporto di una quantit\u00e0 o propriet\u00e0 fisica da parte di un fluido a causa del suo moto complessivo. Ogni quantit\u00e0 conservata ed estensiva pu\u00f2 essere trasportata da un fluido in grado di contenerla. Il moto del fluido \u00e8 solitamente descritto matematicamente da un campo vettoriale, come un campo di velocit\u00e0, mentre la quantit\u00e0 trasportata con un campo scalare che mostra la sua distribuzione nello spazio.\nIl termine \"avvezione\" indica il movimento della corrente materiale causato dalla velocit\u00e0 del fluido, mentre il termine \"convezione\" si applica al movimento dei fluidi, spesso dovuto al gradiente di densit\u00e0 generato dal gradiente di temperatura. Queste definizioni causano un po' di confusione, tuttavia \u00e8 tecnicamente corretto pensare che la quantit\u00e0 di moto \u00e8 \"avvetta\" dal campo di velocit\u00e0 nelle equazioni di Navier-Stokes, tuttavia il moto risultante sar\u00e0 considerato convezione. \nDescrizione matematica.\nL'avvezione \u00e8 matematicamente descritta tramite l'equazione di avvezione, un'equazione differenziale alle derivate parziali iperbolica che caratterizza il moto di una quantit\u00e0 scalare conservata che viene trasportata da un campo vettoriale noto.\nOperatore di avvezione.\nIn coordinate cartesiane, l'operatore di avvezione \u00e8 dato da:\ndove formula_2 \u00e8 il campo vettoriale di velocit\u00e0 e formula_3 \u00e8 l'operatore nabla.\nOperatore di avvezione ed equazione di continuit\u00e0.\nL'equazione di avvezione per una quantit\u00e0 conservata descritta dal campo scalare formula_4 \u00e8 espressa dall'equazione di continuit\u00e0:\ndove formula_6 \u00e8 la divergenza. Spesso si assume che il fluido sia incomprimibile, ovvero il campo di velocit\u00e0 soddisfa:\ne viene allora detto campo vettoriale solenoidale. In tal caso la precedente equazione pu\u00f2 essere scritta come:\ne se il flusso \u00e8 stazionario:\nche mostra che formula_4 \u00e8 costante lungo le linee di flusso: si ha infatti formula_11, ovvero formula_4 non varia nel tempo.\nSe invece di un campo scalare si considera una quantit\u00e0 vettoriale formula_13 che subisce l'avvezione da parte di un campo solenoidale formula_14, allora l'equazione di avvezione diventa:\nSoluzione.\nL'equazione di avvezione non \u00e8 di semplice soluzione con metodi di analisi numerica, a causa soprattutto delle discontinuit\u00e0 presenti nelle soluzioni. Nel caso pi\u00f9 semplice, dove si considera uno spazio in una dimensione e un campo di velocit\u00e0 costante, l'equazione assume la forma:\ndove formula_17 \u00e8 il campo trasportato e formula_18 \u00e8 una componente di formula_19.\nSe si utilizza la forma antisimmetrica dell'operatore di avvezione:\ndove:\n\u00e8 possibile facilitare l'applicazione di simulazioni numeriche. Utilizzando le identit\u00e0 del calcolo vettoriale, inoltre, si mostra che la versione antisimmetrica pu\u00f2 essere scritta in diversi modi:\ndisponibili nei pacchetti software dedicati. L'operatore antisimmetrico introduce tuttavia errori quando il campo di velocit\u00e0 diverge. La soluzione con metodi di analisi numerica rappresenta una notevole sfida per i matematici, ed esiste un'ampia letteratura al riguardo.\nApplicazioni.\nMeteorologia.\nIn meteorologia con il termine avvezione si indica il sopraggiungere su una porzione di territorio di una massa d'aria con caratteristiche fisico-atmosferiche differenti dalla precedente, generalmente in termini di temperatura e umidit\u00e0. Solitamente a un'avvezione si associa un sensibile rimescolamento, moti d'aria orizzontali atmosferici ed un cambiamento dei parametri atmosferici suddetti.\nLe avvezioni possono essere calde o fredde, umide o secche e avvenire in ogni stagione. Si tratta di un effetto a scala sinottica della circolazione atmosferica \u2014 nonch\u00e9 una manifestazione tipica della variabilit\u00e0 meteorologica \u2014 che avviene in corrispondenza di particolari disposizioni bariche. Ad esempio una saccatura \u00e8 portatrice di un'avvezione fredda, preceduta nella parte anteriore da un'avvezione calda, secondo la dinamica e le caratteristiche delle onde di Rossby."}
{"id": "3077076", "revid": "1372005", "url": "https://it.wikipedia.org/wiki?curid=3077076", "title": "Sergej \u0116duardovi\u010d Bortkevi\u010d", "text": "Biografia.\nPrimi anni.\nNacque in una nobile famiglia polacca (padre Edward Bortkiewicz, madre Zofia Bortkiewicz n\u00e9e Uszy\u0144ska) e trascorse la maggior parte della sua infanzia nella tenuta di Art\u00ebmovka, presso Charkiv, in Ucraina. Fu allievo di Anatolij Ljadov e Karl von Arek al Conservatorio Imperiale di Musica di San Pietroburgo.\nNel 1900 lasci\u00f2 San Pietroburgo e si trasfer\u00ec a Lipsia, dove divenne allievo di Alfred Reisenauer e Salomon Jadassohn, entrambi pupilli di Franz Liszt. Nel luglio 1902 complet\u00f2 i suoi studi al Conservatorio di Lipsia e consegu\u00ec il diploma e l'onorificenza Schumann. Al suo ritorno in Russia nel 1904 spos\u00f2 Elisabeth Geraklitowa, un'amica di sua sorella, e ritorn\u00f2 in Germania stabilendosi a Berlino. Fu l\u00e0 che inizi\u00f2 a comporre seriamente.\nDal 1904 al 1914, Bortkiewicz visse a Berlino ma trascorreva le sue estati visitando la sua famiglia in Russia o viaggiando per l'Europa tenendo spesso dei concerti. Fu inoltre, per un anno, docente al Conservatorio di Klindworth-Scharwenka, dove incontr\u00f2 un amico di lunga data, il pianista olandese Hugo van Dalen (1888\u20131967). Van Dalen esegu\u00ec la prima del \"concerto per Pianoforte e Orchestra n. 1, op. 16\", nel novembre 1913 a Berlino, insieme all'Orchestra Bl\u00fcthner diretta dal compositore.\nPrima guerra mondiale.\nLo scoppio della prima guerra mondiale nel 1914 cambi\u00f2 la vita di Bortkiewicz \u2013 essendo di nazionalit\u00e0 russa, fu inizialmente posto agli arresti domiciliari e successivamente costretto a lasciare la Germania. Egli torn\u00f2 a Charkiv, dove si dedic\u00f2 all'insegnamento della musica, e continuando al contempo a tenere concerti. La fine della guerra divenne l'inizio della rivoluzione russa, che costrinse il compositore e la sua famiglia a lasciare la tenuta di Art\u00ebmovka a causa dell'occupazione dei comunisti. Nel giugno 1919 i comunisti furono costretti alla fuga dall'Armata Bianca e Bortkiewicz pot\u00e9 ritornare e contribuire alla ricostruzione della tenuta di famiglia, che era stata completamente saccheggiata.\nQuesto rientro tuttavia fu di breve durata in quanto, durante un viaggio a Jalta con sua moglie, Charkiv fu occupata dall'Armata Rossa e ci\u00f2 signific\u00f2 l'impossibilit\u00e0 di ritornare ad Art\u00ebmovka. Durante l'occupazione dell'Armata Rossa, il compositore vide sua madre, e il marito di sua sorella Vera, ammalarsi di tifo, ed entrambi morirono nel caos di Novorossijsk. Bortkiewicz fugg\u00ec da Jalta e riusc\u00ec ad ottenere un passaggio sul piroscafo \"Konstantin\", che lo port\u00f2 al sicuro, ma senza un soldo, a Costantinopoli, nel novembre 1919.\nPeriodo fra le due guerre.\nA Costantinopoli, grazie all'aiuto del pianista di corte del Sultano, Ilen Ilegey, Bortkiewicz pot\u00e9 tenere dei concerti e ricominci\u00f2 ad insegnare. Divenne noto presso numerose ambasciate e fece conoscenza con la moglie dell'ambasciatore jugoslavo Natalie Chaponitsch, alla quale dedic\u00f2 il suo \"Trois Morceaux, op. 24\" (1922). Ella organizz\u00f2 eventi musicali per Bortkiewicz all'interno dell'ambasciata, ed \u00e8 stato grazie all'aiuto di suo marito che il compositore e sua moglie sono stati in grado di ottenere un visto per la Jugoslavia. Bortkiewicz e sua moglie giunsero a Sofia via Belgrado, dove hanno dovuto attendere per qualche tempo prima di ottenere un visto per l'Austria. Il 22 luglio del 1922 il compositore e sua moglie si trasferirono in Austria.\nInizialmente Bortkiewicz scelse Baden, non Vienna, come sua residenza, e vi rimase fino al 1923. Poi si trasfer\u00ec a Vienna dove rest\u00f2 i successivi cinque anni, e l\u00e0 ottenne finalmente la cittadinanza austriaca.\nNel 1928 si rec\u00f2 a Parigi per sei mesi e poi torn\u00f2 a vivere a Berlino. Nel 1933 fu costretto nuovamente a lasciare la Germania - essendo russo si trov\u00f2 ad affrontare la persecuzione nazista e il suo nome venne rimosso da tutti i programmi musicali. Torn\u00f2 a Vienna dove stabil\u00ec la sua residenza a Blechturmgasse 1 door 5 nel 1935, e qui visse per il resto della sua vita.\nFu durante questi anni che Bortkiewicz ebbe notevoli difficolt\u00e0 finanziarie e fu costretto molte volte a chiedere aiuto economico al suo amico Hugo van Dalen, che il pianista concesse sempre senza problemi. In quel periodo tradusse dal russo al tedesco le lettere fra Tchaikovsky e Nadezhda von Meck. Queste lettere vennero pubblicate col titolo \"Die seltsame Liebe Peter Tschaikowsky's und der Nadjeschda von Meck\" (K\u00f6hler &amp; Amelang, Leipzig 1938). Van Dalen adatt\u00f2 il libro di Bortkiewicz per il pubblico olandese, e lo pubblic\u00f2 come \"Rondom Tschaikovsky's vierde symphonie\" (De Residentiebode, 1938).\nSeconda guerra mondiale.\nLa seconda guerra mondiale (1939-1945) fu ancora un periodo terribile per Bortkiewicz e sua moglie. Alla fine della guerra egli descrisse, in una lettera datata 8 dicembre 1945 indirizzata al suo amico Hans Ankwicz-Kleehoven, le condizioni in cui viveva:\nDurante questi terribili anni egli compose una serie di lavori inclusi la sua \"sonata per pianoforte n. 2, op. 60\". La sonata venne eseguita per la prima volta dal compositore il 29 novembre 1942 nella sala Brahms del Musikverein di Vienna. Hugo van Dalen la esegu\u00ec per la prima volta in Olanda il 9 febbraio 1944 ad Amsterdam.\nLa seconda guerra mondiale port\u00f2 Bortkiewicz sull'orlo della disperazione e della rovina. La maggior parte degli spartiti delle sue composizioni, che furono stampati dai suoi editori tedeschi (Rahter &amp; Litolff), furono distrutti nei bombardamenti delle citt\u00e0 tedesche e, di conseguenza, perse tutti i proventi derivanti dalla vendita della sua musica. Bortkiewicz e sua moglie erano fisicamente e mentalmente esauriti verso la fine della guerra e si trovavano entrambi in una situazione disperata, quando il suo amico, il primario medico dr. Walter Zdrahal, ricover\u00f2 la coppia all'ospedale Franz Joseph di Vienna, per poter curarli.\nNell'autunno del 1945 Bortkiewicz venne nominato direttore di una classe avanzata presso il Conservatorio di Vienna, che contribu\u00ec a dare al compositore un po' di quella stabilit\u00e0 finanziaria che aveva tanto cercato. Durante questo periodo compose i suoi \"sei Preludi op. 66\" (1946-1947), di cui solo due - i n. 1 e 3 - sono stati finora trovati. Questi preludi vennero dedicati alla pianista olandese H\u00e9l\u00e8ne Mulholland (1912\u20132000), che lo aiut\u00f2, dopo la guerra, con l'invio di generi di prima necessit\u00e0 e vestiario. Quando and\u00f2 in pensione nel 1948, la comunit\u00e0 di Vienna gli confer\u00ec un vitalizio onorario.\nDopo la seconda guerra mondiale.\nSu iniziativa di Hans-Ankwicz Kleehoven, nel 1947 fu fondata a Vienna una Societ\u00e0 Bortkiewicz al fine di mantenere vivo il ricordo della musica di Bortkiewicz. La riunione inaugurale si \u00e8 svolta nella sala biblioteca dell'Akademie a Schillerplatz il 10 aprile 1947. Come fu deciso in tale assemblea, il primo luned\u00ec di ogni mese da novembre a maggio, gli amici del compositore e i membri della Societ\u00e0 si riunivano nel Kunstlerhaus e ascoltavano i concerti da lui composti gran parte dei quali interpretati da Bortkiewicz stesso. La Societ\u00e0 Bortkiewicz fu sciolta il 6 marzo 1973.\nNegli anni successivi al 1949, e soprattutto a causa degli anni di guerra, alla moglie di Bortkiewicz fu diagnosticato il disordine bipolare, che caus\u00f2 grande preoccupazione per il compositore. Tuttavia la luce del musicista continu\u00f2 a risplendere e il 26 febbraio 1952 la Societ\u00e0 Bortkiewicz insieme con l'Orchestra Ravag celebr\u00f2 il 75\u00ba compleanno con un concerto tenutosi nel Musikverein Hall di Vienna. Bortkiewicz diresse l'orchestra con Felicitas Karrer solista nell'esecuzione del \"concerto per pianoforte e orchestra n. 1 op. 16\", il violinista Jaro Schmied esegu\u00ec la sua \"Des Fr\u00fchlings und des Pans Erwachen - lyrisches ein nach Intermezzo Gem\u00e4lden von Sandro Botticelli\" op. 44, e a conclusione dell'evento la sua \"sinfonia n. 1 op. 52 \"Aus meiner Heimat\"\". Questo fu il suo ultimo concerto e la grande emozione della manifestazione fu illustrata in una lettera datata 18 marzo 1952. Il compositore scrisse a van Dalen:\nBortkiewicz soffriva da tempo di un disturbo allo stomaco e su consiglio del suo medico, decise di sottoporsi ad un intervento chirurgico nel mese di ottobre 1952. Non ha mai recuperato e mor\u00ec a Vienna il 25 ottobre dello stesso anno. Sua moglie, Elisabeth, che non ebbe figli, mor\u00ec otto anni dopo, il 9 marzo 1960 a Vienna. Le tombe di Bortkiewicz e sua moglie si trovano ancora al Zentralfriedhof di Vienna.\nOpere.\nLo stile pianistico di Bortkiewicz si basava molto su Liszt e Chopin, condito da Tchaikovsky, Sergei Rachmaninov, l'iniziale Scriabin, Wagner e il folklore russo. Non venne influenzato dalle tendenze musicali del ventesimo secolo - il compositore non si era mai visto come un \"modernista\", come si pu\u00f2 vedere dalla sua \"K\u00fcnstlerisches Glaubensbekenntnis\", scritto nel 1923. La sua opera \u00e8 meticolosa, la sua fantasia colorata e sensibile, la sua scrittura pianistica idiomatica, una strumentazione lussureggiante sottolinea il sentimentalismo essenziale della invenzione melodica. Bortkiewicz non era solo un epigono, ma ha manifestato molto il suo proprio stile in cui ha convogliato tutte le influenze della sua vita e che pu\u00f2 essere immediatamente riconosciuto come un tono tipicamente Bortkiewicz: lirico e nostalgico.\nSi deve un grosso ringraziamento ad Hugo van Dalen, il suo amico pi\u00f9 stretto, se si pu\u00f2 ancora godere della musica di Bortkiewicz e apprendere molto sulla sua vita dalle tante lettere da lui inviate al pianista olandese. Quando mor\u00ec Van Dalen, nel 1967, la sua famiglia lasci\u00f2 in eredit\u00e0 i manoscritti delle diverse composizioni (come i \"12 studi op. 29\", dedicati a van Dalen), una autobiografia scritta \"Erinnerungen\" (pubblicato in tedesco nel \"Musik des Ostens\", 1971 p.\u00a0136-169, in olandese da Hugo van Dalen in luglio / agosto 1939 \"De Zevende Dag\" e in inglese da BN Thadani \"Recollections\" 2\u00aa edizione, Cantext, 2001), pi\u00f9 un certo numero di lettere e spartiti, al Gemeentemuseum de L'Aia, che di recente \u00e8 passato al Netherlands Music Institute (NMI). L'NMI ha l'unica copia esistente del manoscritto della \"sonata per pianoforte n. 2 op. 60\", e di due dei \"preludi op. 66\"."}
{"id": "3077080", "revid": "339392", "url": "https://it.wikipedia.org/wiki?curid=3077080", "title": "Sergei Bortkiewicz", "text": ""}
{"id": "3077081", "revid": "1386670", "url": "https://it.wikipedia.org/wiki?curid=3077081", "title": "Bortkevi\u010d", "text": "Il termine Bortkevi\u010d e la sua traslitterazione comune di Bortkiewicz, (), \u00e8 un cognome russo che pu\u00f2 riferirsi a:"}
{"id": "3077084", "revid": "339392", "url": "https://it.wikipedia.org/wiki?curid=3077084", "title": "Boule de suif", "text": ""}
{"id": "3077090", "revid": "1437331", "url": "https://it.wikipedia.org/wiki?curid=3077090", "title": "Somniosus microcephalus", "text": "Lo squalo della Groenlandia (Somniosus microcephalus ()) \u00e8 un grosso squalo originario delle acque prospicienti le coste della Groenlandia e dell'Islanda, nel Nordatlantico.\n \u00e8 un grande squalo appartenente alla famiglia Somniosidae. La distribuzione di questa specie \u00e8 ristretta all'oceano Atlantico e all'oceano Artico.\nImparentato molto da vicino con il lemargo del Pacifico, si spinge pi\u00f9 a nord di qualsiasi altra specie di squalo e vive anche molto pi\u00f9 a lungo di altri squali. \u00c8 una delle pi\u00f9 grandi specie di squalo e le sue dimensioni sono paragonabili a quelle dello squalo bianco: gli esemplari pi\u00f9 grandi misurano 6,4 metri di lunghezza e pesano 1.000\u00a0kg ed alcuni di essi possono raggiungere anche i 7,3 metri. Insieme al lemargo del Pacifico (che pu\u00f2 raggiungere i 7 metri) \u00e8 la pi\u00f9 grande specie della famiglia dei Somniosidi.\nBiologia.\nLo squalo della Groenlandia si nutre soprattutto di pesci, ma pu\u00f2 catturare anche mammiferi marini come le foche. Nello stomaco di alcuni esemplari sono stati ritrovati anche resti di renne. Lo squalo stesso \u00e8 colonizzato da copepodi parassiti (\"Ommatokoita elongata\") che, pur attaccando la cornea, consentono allo squalo di attrarre le prede grazie alla loro bioluminescenza. \u00c8 il vertebrato pi\u00f9 longevo al mondo: per l'esemplare pi\u00f9 anziano \u00e8 stata stimata un'et\u00e0 di 512 anni. Lo squalo della Groenlandia raggiunge la maturit\u00e0 sessuale intorno ai 150 anni.\nLo squalo della Groenlandia come fonte alimentare.\nLa carne dello squalo della Groenlandia \u00e8 velenosa, a causa della presenza in essa di una tossina, l'ossido di trimetilammina, che, se digerita, si scinde in trimetilammina, una sostanza che provoca effetti pari a quelli di una forte ubriacatura. A causa di questa neurotossina, i cani da slitta che si sono nutriti della carne di questo squalo non riescono pi\u00f9 a stare in piedi.\nTuttavia, se essa viene bollita cambiando spesso l'acqua o se viene seccata e messa a fermentare per alcuni mesi per produrre il cosiddetto \"K\u00e6stur H\u00e1karl\", detto anche semplicemente \"H\u00e1karl\", pu\u00f2 essere consumata. Tradizionalmente la preparazione di quest'ultimo viene effettuata seppellendo lo squalo in terreni boreali e lasciandolo esposto a vari cicli di congelamento e scongelamento; il prodotto del processo \u00e8 considerato una prelibatezza in Islanda e Groenlandia.\nSimili effetti tossici sono dati anche dalle carni del lemargo del Pacifico, ma non da quelle della maggioranza degli squali, le cui carni sono spesso consumate fresche.\nRicerca.\nDal 2001 il Gruppo di Ricerca e di Educazione sullo Squalo della Groenlandia e altri Elasmobranchi (GEERG), guidato da alcuni ricercatori canadesi, sta studiando lo squalo della Groenlandia nelle acque del fiordo del Saguenay e dell'estuario del San Lorenzo. La presenza di tale specie nell'area (testimoniata da catture o spiaggiamenti) \u00e8 stata ripetutamente documentata gi\u00e0 dal 1888. Le ricerche intraprese dal GEERG comportano lo studio del comportamento dello squalo grazie all'impiego sia di sommozzatori muniti di telecamere che di apparecchiature segnaletiche acustiche e satellitari posizionate sugli squali stessi; malgrado tutti gli studi effettuati, per\u00f2, questo gigante del mare rimane tuttora quasi sconosciuto."}
{"id": "3077102", "revid": "287204", "url": "https://it.wikipedia.org/wiki?curid=3077102", "title": "Joaquim Manuel de Macedo", "text": "Uomo politico liberale, descrisse il mondo borghese in romanzi, fra cui il popolarissimo \"La morettina\" (A moreninha, 1844), e in opere teatrali (Lusbela, 1863).\n\u00c8 \"patrono\" della sedia XX dell'Accademia Brasiliana delle Lettere."}
{"id": "3077107", "revid": "767487", "url": "https://it.wikipedia.org/wiki?curid=3077107", "title": "Il nostro matrimonio \u00e8 in crisi", "text": "Il nostro matrimonio \u00e8 in crisi \u00e8 un film di Antonio Albanese del 2002, uscito nelle sale cinematografiche il 22 febbraio 2002.\nTrama.\nNel giorno del suo matrimonio Alice, in preda ad una crisi esistenziale, abbandona Antonio e la loro nuova casa avvolta nel cellophane, per ritirarsi in una comunit\u00e0 new age. Qui incontra un vero guru, che cerca di illuminare il suo cammino. Antonio, intanto, tenta con ogni mezzo di riportarla a s\u00e9."}
{"id": "3077115", "revid": "6923", "url": "https://it.wikipedia.org/wiki?curid=3077115", "title": "Michel Sardou", "text": "Tra i pi\u00f9 popolari interpreti della musica pop francese, al 2013 ha registrato in studio 25 album e pi\u00f9 di 300 canzoni. e si stima abbia venduto 90 milioni di dischi. La sua composizione solida e d'impatto ha spesso rispecchiato la sua visione senza compromessi della societ\u00e0 e della politica francesi. Poco interessato alla platea internazionale, ha focalizzato la sua attenzione e la sua abilit\u00e0 artistica al mercato nazionale. Tra le sue canzoni pi\u00f9 conosciute \"La Maladie D'Amour\", \"Les lacs du Connemara\" e \"En Chantant\", scritta con Toto Cutugno. Nel 2004 ha inciso con Garou \"La Rivi\u00e8re De Notre Enfance\".\nHa registrato un duetto con C\u00e9line Dion: il brano si intitola \"Voler\" ed \u00e8 ispirato alla passione di Michel Sardou per l'aviazione. Il duetto \u00e8 stato incluso nell'album di Michel Sardou \"\u00catre Une Femme 2010\", uscito il 30 agosto 2010 in Francia.\nNel 2007 ha sostenuto, insieme ad altri musicisti, la candidatura di Nicolas Sarkozy alla Presidenza della repubblica francese; \u00e8 il figlio degli attori e cantanti Fernand Sardou e Jackie Sardou.\nAlcuni dei suoi testi sono stati utilizzati nel film \"La famiglia B\u00e9lier\".\nIl 12 aprile 2018 termina la sua ultima tourn\u00e9e, \"La derni\u00e8re danse\", alla \"Seine Musicale\" di Boulogne-Billancourt. In questa occasione pone termine alla sua carriera di cantante, per dedicarsi alla professione di attore, suo desiderio fin dalla giovane et\u00e0."}
{"id": "3077116", "revid": "767487", "url": "https://it.wikipedia.org/wiki?curid=3077116", "title": "Ti presento un amico", "text": "Ti presento un amico \u00e8 un film del 2010 diretto da Carlo Vanzina.\nTrama.\nMarco Ferretti \u00e8 un giovane manager che lavora da anni a Londra, occupandosi di marketing nella filiale di un'importante azienda italiana di cosmetici, e vive nella capitale inglese assieme alla sua fidanzata, anch'essa italiana. In seguito a un periodo di crisi economica, la ragazza perde il posto, e decide di lasciare Marco e tornare in Italia dal suo ex fidanzato (con cui si \u00e8 risentita di recente), che a suo dire le offre pi\u00f9 certezze e stabilit\u00e0 per il futuro.\nL'uomo \u00e8 deluso da questo suo ennesimo fallimento sentimentale, e come se non bastasse riceve la notizia che il capo dell'azienda vuole vederlo in sede a Milano per parlargli. Marco si reca cos\u00ec in Italia pieno di timori, in quanto si aspetta di essere a sua volta licenziato, e invece, a sorpresa, viene promosso a capo del settore marketing dell'azienda. Questo nuovo incarico ha per\u00f2 un retroscena sgradito per lui, ragazzo onesto e perbene; dovr\u00e0 infatti rimanere a Milano per una decina di giorni e diventare un \"tagliatore di teste\", ovvero licenziare tutte quelle persone che l'azienda, a causa della crisi, non pu\u00f2 pi\u00f9 permettersi di stipendiare.\nIn questi dieci giorni Marco incontra, casualmente e non, quattro donne, tutte giovani, affascinanti e molto diverse tra loro: Giulia, collega e donna in carriera a cui proprio Marco ha soffiato la promozione, Gabriella, giornalista alle prese con un fidanzato molto geloso, Sarah, donna inglese responsabile di una galleria d'arte e amante di un uomo sposato, e Francesca, impiegata dell'azienda. Tutte sono a loro volta prese da numerosi problemi personali, e vedono in Marco l'uomo con cui mettere una pietra sopra al passato e ricominciare una nuova vita. Da parte sua, Marco spera che tra loro ci sia finalmente la donna giusta per lui, e cos\u00ec inizia faticosamente a districarsi tra il suo nuovo lavoro e la conoscenza delle ragazze.\nColonna sonora.\nLe musiche originali e la colonna sonora del film sono curate da Federico De Robertis, musicista, compositore e produttore discografico italiano, molto attivo nel cinema, in particolar modo con i registi Gabriele Salvatores e Carlo Vanzina."}
{"id": "3077137", "revid": "767487", "url": "https://it.wikipedia.org/wiki?curid=3077137", "title": "Thomas Sturge Moore", "text": "Autore di raffinate raccolte poetiche di ambientazione arcadica e mitologica, \"Il vignaiolo\" (The vinedresser, 1899), \"Poemi\" (Poems, 1931 -1933), fu anche eccellente illustratore di libri e apprezzato critico d'arte."}
{"id": "3077148", "revid": "352448", "url": "https://it.wikipedia.org/wiki?curid=3077148", "title": "Guilhem de Cabestaing", "text": ""}
{"id": "3077149", "revid": "352448", "url": "https://it.wikipedia.org/wiki?curid=3077149", "title": "Guy de Couci", "text": ""}
{"id": "3077151", "revid": "33689", "url": "https://it.wikipedia.org/wiki?curid=3077151", "title": "Colin Muset", "text": "Biografia.\nPassa la sua vita nella regione dello Champagne andando di castello in castello e cantando canzoni di sua composizione e suonando la viella. Queste non si limitano all'elogio dell'amor cortese, argomento comune nel repertorio dei trovieri, ma contengono molti dettagli della vita dello joglar. I suoi componimenti poetici sono diciotto: nove attribuiti nei canzonieri, tre auto-referenziali e sei la cui attribuzione si basa su asserzioni fatte dagli studiosi moderni (una delle quali si ritiene sia attribuita in modo erroneo nei manoscritti). Ventuno poesie a lui accreditate sono state curate e pubblicate da Joseph B\u00e9dier nel 1912 (Parigi) e successivamente (con la riduzione del suo autentico corpus a sedici poesie) da Massimiliano Chiamenti nel 2005 (Roma). Nove dei suoi componimenti poetici ci sono pervenuti con la \"partitura\" musicale. Sette sono \"chansons jongleuresques\", vale a dire, canzoni che descrivono la vita di uno joglar. I suoi tre \"serventois\" condannano l'avarizia della nobilit\u00e0, ma il suo moralismo \u00e8 compensato dalla vena umoristica. Scrisse anche due \"descorts\", un \"lai\" e un \"tenzonen\" cinica con Jacques d'Amiens.\nIl soprannome \"Muset\" potrebbe derivare dalla sua ispirazione (\"le Muse\") o dalla sua consuetudine a \"muser\" (oziare, bighellonare, perder tempo)."}
{"id": "3077159", "revid": "53588", "url": "https://it.wikipedia.org/wiki?curid=3077159", "title": "Seconda confessione elvetica", "text": ""}
{"id": "3077161", "revid": "713168", "url": "https://it.wikipedia.org/wiki?curid=3077161", "title": "Giovanni Antonio Marcacci", "text": "Biografia.\nFiglio di Carlo Francesco e di Teresa Ciceri, di Como, rimane orfano di padre in tenera et\u00e0. Dopo aver frequentato le universit\u00e0 di Fulda, di Friburgo e Pavia, nel 1793 rientra a Locarno. Nel 1798 viene eletto deputato al Gran Consiglio della Repubblica elvetica e nel 1800 al Consiglio legislativo; nel 1802 diventa giudice del Tribunale supremo elvetico. Fra il 1803 ed il 1804 \u00e8 alla Dieta federale.\nNel corso del XIX secolo viene inviato in Italia come incaricato d'affari e come console generale del governo svizzero."}
{"id": "3077168", "revid": "1543377", "url": "https://it.wikipedia.org/wiki?curid=3077168", "title": "Weymouth (Massachusetts)", "text": "Weymouth \u00e8 una citt\u00e0 degli Stati Uniti d'America facente parte della contea di Norfolk nello stato del Massachusetts.\nDeve il suo nome alla citt\u00e0 di Weymouth, nel Dorset in Inghilterra."}
{"id": "3077169", "revid": "73843", "url": "https://it.wikipedia.org/wiki?curid=3077169", "title": "Mozzo (nautica)", "text": " \nIl mozzo \u00e8 il componente di un equipaggio marittimo che, a bordo di un'unit\u00e0 navigante, ha il ruolo di svolgere mansioni di coperta.\nNelle marine militari mondiali una figura simile al mozzo \u00e8 l'allievo, il grado militare pi\u00f9 basso della gerarchia militare.\nDescrizione.\nMansioni.\nI compiti che vengono affidati sono quelli assegnati dal nostromo. I compiti pi\u00f9 comuni a tutti i mozzi sono quelli di effettuare la manovra in entrata e uscita della nave dal porto posando cavi di ormeggio, lavaggio della nave e compiti vari. Il mozzo svolge una serie di attivit\u00e0 ausiliarie necessarie per il governo e la navigazione di una imbarcazione. Le sue attivit\u00e0 possono comprendere: ormeggiare l'imbarcazione con funi, curare carico, scarico e immagazzinamento sulla nave di veicoli e container, pulire il ponte e gli altri ambienti della nave, controllare il buon funzionamento delle attrezzature e degli impianti della nave, segnalando eventuali guasti.\nPromozione a marinaio.\nDopo aver compiuto 18 anni di et\u00e0 ed aver effettuato almeno ventiquattro mesi complessivi di navigazione dei quali almeno dodici in servizio di coperta pu\u00f2 essere conseguita la qualifica di marinaio. Il marinaio funge da vedetta e/o da timoniere sul ponte di comando.\nNel mondo.\nIn alcune marine militari esiste con varie denominazioni come quella di marinaio di 3\u00aa classe o nel caso di marine militari del Sudamerica quella di \"grumete\".\nItalia.\nIn Italia dopo la costituzione della Regia Marina il mozzo era il grado pi\u00f9 basso nella categoria marinai, inferiore al marinaio di 3\u00aa classe. Il grado venne abolito nel 1873 insieme al grado di marinaio di 3\u00aa classe e il grado pi\u00f9 basso divenne quello di marinaio di 2\u00aa classe. Nel 1878 venne ripristinato il grado di marinaio di 3\u00aa classe e nel 1888 venne istituito il grado di marinaio di 4\u00aa classe. Nel 1890 vennero aboliti i gradi di marinaio di 4\u00aa classe e di marinaio di 3\u00aa classe e venne riprispinato il grado di mozzo, quale grado pi\u00f9 basso della Regia Marina, inferiore a marinaio di 2\u00aa classe. Nel 1897 i gradi di marinaio di 2\u00aa classe e di marinaio di 1\u00aa classe assunsero la denominazione rispettivamente di marinaio e marinaio scelto. Nel 1908 i gradi di marinaio e marinaio scelto assunsero la denominazione, comune a tutte le categorie di comune di 2\u00aa classe e comune di 1\u00aa classe mentre la denominazione di mozzo venne sostituita con comune di 3\u00aa classe grado questo non pi\u00f9 esclusivamente della categoria marinai, ma comune a tutte le categorie e abolito tra le due guerre mondiali. \nNella Marina del Regno delle Due Sicilie il mozzo era detto \"grumetto\", termine di chiara derivazione spagnola. \nNella marina mercantile italiana l'unico requisito per essere iscritti come mozzo nelle liste della gente di mare di 1\u00aa Categoria \u00e8 aver compiuto sedici anni di et\u00e0; dopo aver effettuato almeno dodici mesi di navigazione pu\u00f2 conseguire la qualifica di Giovanotto di coperta. Compiti del giovanotto di coperta sono l'ordinaria manutenzione e le attivit\u00e0 giornaliere del settore coperta quali la pitturazione e il picchettaggio della ruggine.\nColombia.\nNella Marina colombiana i giovani minori di 22 anni possono chiedere di essere ammessi a frequentare i corsi della Escuela Naval de Suboficiales ARC \"Barranquilla\" ubicata nella omonima citt\u00e0 per diventare poi, dopo due anni di studio Suboficial Naval in una delle seguenti aree: Amministrazione marittima, Elettromeccanica, Elettronica, Idrograf\u00eda, Oceanografia e Sanit\u00e0 navale, per operare poi a bordo delle unit\u00e0 navali e nella fanteria di marina.\nParaguay.\nIn Paraguay i giovani che hanno compiuto 18 anni di et\u00e0 e hanno ultimato gli studi secondari possono essere ammessi a frequentare la Escuela de Formaci\u00f3n de Suboficiales de la Armada Paraguaya, meglio conosciuta per motivi storici come \"Escuela de Especialidades\"; le prove di ingresso prevedono esami medici, esami psicotecnici, fisici e intellettuali. Dopo il loro ingresso nella scuola conseguono la qualifica di \"Grumetes\", uscendone dopo due anni con il grado di Suboficial de 3\u00aa entrando a far parte dei quadri permanenti dei sottufficiali. La escuela ha la sua sede nel Barrio Sajonia (quartiere Sassonia) di Asunci\u00f3n. Gli allievi ricevono una formazione generale ed una specialistica in una delle diverse aree, quali comunicazioni, Prefettura (Legislazione marittima e fluviale) Amministrazione marittima, Elettromeccanica, Elettronica, Idrograf\u00eda, Oceanografia e Sanit\u00e0 navale.\nPer\u00fa.\nIn Per\u00f9 i giovani che hanno compiuto 18 anni di et\u00e0 e hanno ultimato gli studi secondari possono chiedere di essere ammessi a frequentare la \"Escuela de grumetes\" dove svolgere il loro servizio militare volontario nella Armada del Per\u00f9 e al termine del servizio essere ammessi a frequentare l'\"Instituto Superior Tecnol\u00f3gico P\u00fablico\" per proseguire la propria formazione nella Marina de Guerra del Per\u00fa o entrare a far parte di altre istituzioni militari, civili o universitarie.\nPortogallo.\nNella Marina Portoghese il grado \u00e8 articolato su due livelli: \"Segundo Grumete\" e \"Primeiro Grumete\".\nPaesi Bassi.\nNella Regia Marina olandese il grado dove \u00e8 il grado pi\u00f9 basso della gerarchia militare, il grado \u00e8 Matroos der 3e klasse e Marinier der 3e klasse nella fanteria di marina omologo al Soldaat der 3e klasse delle altre forze armate olandesi. Il grado immediatamente superiore \u00e8 Matroos der 2e klasse e Marinier der 2e klasse nella fanteria di marina.\nStati Uniti d'America.\nNgli Stati Uniti, nella US Navy, nella Guardia costiera americana e dei cadetti della US Navy, l'allievo (Apprentice) \u00e8 il secondo grado pi\u00f9 basso della gerarchia, preceduta dal grado di recluta (Recruit), in precedenza denominato marinaio di 2\u00aa classe. \nLa qualifica con cui vengono inquadrati nella US Navy varia secondo la specialit\u00e0, e i distintivi variano secondo quali sono le specialit\u00e0 alla quali appartiene il militare che sono quattro:\nColoro che hanno il grado pi\u00f9 basso non hanno alcun distintivo di grado. Il grado successivo a Seaman Apprentice \u00e8 Seaman (marinaio). Il grado di Seaman Recruit non ha alcuna corrispondenza nella Marina Militare Italiana, mentre i gradi di Seaman Apprentice e Seaman, corrispondono rispettivamente al comune di 2\u00aa classe, al comune di 1\u00aa classe della Marina Militare Italiana."}
{"id": "3077176", "revid": "1543377", "url": "https://it.wikipedia.org/wiki?curid=3077176", "title": "Avon (Massachusetts)", "text": "Avon \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077183", "revid": "1543377", "url": "https://it.wikipedia.org/wiki?curid=3077183", "title": "Bellingham (Massachusetts)", "text": "Bellingham \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077190", "revid": "287204", "url": "https://it.wikipedia.org/wiki?curid=3077190", "title": "Canton (Massachusetts)", "text": "Canton \u00e8 un comune (\"town\") degli Stati Uniti d'America della contea di Norfolk nello Stato del Massachusetts. La popolazione era di 21,561 abitanti al censimento del 2010. Canton fa parte della Greater Boston, e si trova circa 15 miglia (24 km) a sud-ovest dal centro di Boston.\nGeografia fisica.\nSecondo lo United States Census Bureau, la citt\u00e0 ha una superficie totale di 50,8 km\u00b2, dei quali 48,68\u00a0km\u00b2 di territorio e 2,11\u00a0km\u00b2 di acque interne (4,16% del totale).\nStoria.\nCanton fu ufficialmente incorporata il 23 febbraio 1797 per distacco dalla citt\u00e0 di Stoughton. Il nome \"Canton\" fu suggerito da Elijah Dunbar e proviene dalla convinzione che l'omonima citt\u00e0 della Cina era sul lato opposto della Terra (antipodale). Oltre ad essere un prominente cittadino di Canton, Elijah Dunbar fu il primo presidente della Stoughton Musical Society dal 1786 al 1808. Oggi si chiama Old Stoughton Music Society, ed \u00e8 la pi\u00f9 antica societ\u00e0 corale negli Stati Uniti.\nSociet\u00e0.\nEvoluzione demografica.\nSecondo il censimento del 2010, la popolazione era di 21,561 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'84,75% di bianchi, il 6,32% di afroamericani, lo 0,11% di nativi americani, il 6,12% di asiatici, lo 0,01% di oceanici, lo 0,99% di altre etnie, e l'1,7% di due o pi\u00f9 etnie. Ispanici o latinos di qualunque etnia erano il 2,76% della popolazione."}
{"id": "3077192", "revid": "182396", "url": "https://it.wikipedia.org/wiki?curid=3077192", "title": "Battaglia di Nisibi", "text": ""}
{"id": "3077195", "revid": "767487", "url": "https://it.wikipedia.org/wiki?curid=3077195", "title": "Blood of the Nations", "text": "Blood of the Nations \u00e8 il dodicesimo lavoro in studio della band heavy metal tedesca Accept il 20 agosto 2010. \u00c8 anche il primo lavoro di inediti in 14 anni (dopo il precedente Predator del 1996) e con un nuovo cantante, Mark Tornillo, dopo l'abbandono del gruppo da parte di Udo Dirkschneider.\nInoltre, vede il rientro dopo 26 anni del chitarrista Herman Frank.\nFormazione.\nLe parti per tastiera del brano \"Kill the Pain\" e \"Shades of Death\" \u00e8 stata composta ed eseguita da Melo Mafali."}
{"id": "3077200", "revid": "24443", "url": "https://it.wikipedia.org/wiki?curid=3077200", "title": "Rifugio Bosi", "text": ""}
{"id": "3077201", "revid": "24443", "url": "https://it.wikipedia.org/wiki?curid=3077201", "title": "Rifugio Maggiore Angelo Bosi", "text": ""}
{"id": "3077202", "revid": "1543377", "url": "https://it.wikipedia.org/wiki?curid=3077202", "title": "Cohasset (Massachusetts)", "text": "Cohasset \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077210", "revid": "122490338", "url": "https://it.wikipedia.org/wiki?curid=3077210", "title": "Dover (Massachusetts)", "text": "Dover \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077217", "revid": "583334", "url": "https://it.wikipedia.org/wiki?curid=3077217", "title": "Sorella Radio", "text": "Sorella Radio fu una delle pi\u00f9 longeve trasmissioni radiofoniche della RAI.\nIn onda sulla Rete Rossa a partire dal sabato 24 febbraio 1951 dalle 15:45 alle 16:25, nasceva da una vecchia trasmissione dedicata ai malati \"Radio Igea\". Presentato da Silvio Gigli, il programma continu\u00f2 almeno fino al 1970 con la conduzione di Corrado. L'ultima puntata and\u00f2 in onda il 30 dicembre 1977. Il programma veniva trasmesso settimanalmente da Ospedali e Case di cura, con l'intervento di attori e artisti vari.\nIn esso si alternavano conversazioni, scenette e si esibivano cantanti come Rino Loddo, Giorgio Onorato, Rino Salviati e complessi musicali emergenti.\nAll'inizio i testi erano curati da Michele Galdieri, successivamente da Antonio Amurri, Isidori, ed altri. Fra le partecipazioni Maria Luisa Boncompagni, che introduceva l'inizio del programma, era stata la prima annunciatrice della Radio italiana."}
{"id": "3077225", "revid": "110157", "url": "https://it.wikipedia.org/wiki?curid=3077225", "title": "Vol\u017eskij rajon (Oblast' di Samara)", "text": "Il Vol\u017eskij rajon () \u00e8 un rajon dell'Oblast' di Samara, nella Russia europea; il capoluogo \u00e8 Samara. Istituito nel 1937, occupa una superficie di 2.481 chilometri quadrati e ospita una popolazione di circa 73.000 abitanti."}
{"id": "3077227", "revid": "539568", "url": "https://it.wikipedia.org/wiki?curid=3077227", "title": "Maria Haukaas Storeng", "text": ""}
{"id": "3077231", "revid": "170423", "url": "https://it.wikipedia.org/wiki?curid=3077231", "title": "Aleksandr Brjuchankov", "text": "Carriera.\nNel 2006 ha vinto la medaglia d'argento ai campionati del mondo di triathlon - categoria \"junior\" - di Losanna e ai campionati europei di Autun.\nNel 2009 si \u00e8 classificato al 3\u00ba posto assoluto (bronzo) ai campionati europei - categoria \"\u00e9lite\" - di Holten."}
{"id": "3077248", "revid": "1543377", "url": "https://it.wikipedia.org/wiki?curid=3077248", "title": "Holbrook (Massachusetts)", "text": "Holbrook \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077250", "revid": "298229", "url": "https://it.wikipedia.org/wiki?curid=3077250", "title": "Erik van der Linden", "text": "Carriera.\nHa vinto la medaglia di bronzo sia ai campionati europei di Stein del 2000 che a quelli di Karlovy Vary del 2001."}
{"id": "3077252", "revid": "729019", "url": "https://it.wikipedia.org/wiki?curid=3077252", "title": "Centrale nucleare di Fangchenggang", "text": "La centrale nucleare di Fangchenggang \u00e8 una centrale nucleare cinese situata presso il villaggio di Hongsha nella zona economica del golfo di Beibu vicino a Bailong presso la citt\u00e0 costiera di Fangchenggang, nella provincia del Guangxi, dista pochi km dal confine con il Vietnam. La centrale sar\u00e0 composta da 2 reattori CPR1000, 2 HPR1000 e 2 AP1000.\nQuesto \u00e8 il primo impianto cinese a sorgere in una zona di minoranze etniche cinesi."}
{"id": "3077254", "revid": "1543377", "url": "https://it.wikipedia.org/wiki?curid=3077254", "title": "Medfield (Massachusetts)", "text": "Medfield \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077258", "revid": "1543377", "url": "https://it.wikipedia.org/wiki?curid=3077258", "title": "Medway (Massachusetts)", "text": "Medway \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077264", "revid": "1543377", "url": "https://it.wikipedia.org/wiki?curid=3077264", "title": "Millis", "text": "Millis \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077269", "revid": "307923", "url": "https://it.wikipedia.org/wiki?curid=3077269", "title": "Franco Ferlenga", "text": "Biografia.\nNato a Castiglione delle Stiviere, in provincia di Mantova, il 22 marzo 1916, fin dalla giovane et\u00e0 inizi\u00f2 la sua attivit\u00e0 artistica, diplomandosi nel 1939 presso l'Accademia di Brera a Milano.\nSuccessivamente frequent\u00f2 il Politecnico della citt\u00e0, mosso da un crescente interesse per l'architettura.\nQuelli della seconda guerra mondiale furono per Ferlenga prima gli anni del servizio militare e poi gli anni della Resistenza.\nNel dopoguerra vinse alcuni concorsi e realizz\u00f2 grandi cicli di opere e dagli anni sessanta.\nNel 1978 il Presidente della Repubblica Sandro Pertini lo nomin\u00f2 Cavaliere della Repubblica per meriti culturali.\nNel 1989 dipinse la pala d'altare per il Duomo di Castiglione delle Stiviere.\nAll'artista nel 2006 \u00e8 stata dedicata una mostra antologica, comprensiva di 150 opere, a Palazzo Menghini di Castiglione delle Stiviere."}
{"id": "3077271", "revid": "1543377", "url": "https://it.wikipedia.org/wiki?curid=3077271", "title": "Milton (Massachusetts)", "text": "Milton \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077272", "revid": "2034231", "url": "https://it.wikipedia.org/wiki?curid=3077272", "title": "Frederic Horace Clark", "text": "Conosciuto anche come Horace F. Clark-Steiniger oppure con lo pseudonimo Leo St. Damian, \u00e8 stato anche didatta e teorico della tecnica pianistica.\nBiografia.\nEbbe la sua formazione musicale in Germania e, come la sua connazionale Amy Fay, studi\u00f2 pianoforte con Deppe, i cui principi innovativi fu tra i primi ad interpretare e divulgare con alcuni importanti scritti sulla tecnica pianistica. Effettu\u00f2 ricerche di natura fisiologica sui movimenti pianistici, anticipando in qualche modo gli studi di Steinhausen, e polemizz\u00f2 con Elizabeth Caland, anch'essa allieva di Deppe, per rivendicare la priorit\u00e0 nell'illustrazione del \"metodo Deppe\"."}
{"id": "3077273", "revid": "36426", "url": "https://it.wikipedia.org/wiki?curid=3077273", "title": "Filippo il Bello di Francia", "text": ""}
{"id": "3077278", "revid": "944090", "url": "https://it.wikipedia.org/wiki?curid=3077278", "title": "Terremoto di El Salvador del 2001", "text": " \nPer terremoto di El Salvador si intendono i due sismi che colpirono il paese il 13 gennaio e il 13 febbraio 2001 che causarono oltre 1.200 morti e pi\u00f9 di 8.500 feriti.\nTerremoto del 13 gennaio.\nLa prima scossa devastante avvenne il 13 gennaio alle ore 17:33 (UTC), ed ebbe una magnitudo di 7,7 gradi sulla scala Richter. L'epicentro fu a 100\u00a0km a Sud-Ovest di San Miguel, ad una profondit\u00e0 di 60\u00a0km. Il violentissimo sisma provoc\u00f2 944 vittime e 5.565 feriti solo in El Salvador, con la distruzione di oltre 100.000 edifici. Circa 585 morti furono provocati da enormi frane nelle zone di Santa Tecla e Comasagua. Le strade furono danneggiate da pi\u00f9 di 16.000 smottamenti, mentre danni e feriti si verificarono in tutto l'El Salvador, soprattutto nei dipartimenti di La Libertad e Usulut\u00e1n. Altre 8 vittime furono registrate in Guatemala. Il terremoto fu avvertito in una vastissima area, che va da Citt\u00e0 del Messico alla Colombia. Il 15 gennaio una scossa di assestamento di magnitudo 5.7 fece tremare la zona; a partire dal 2 febbraio furono registrate oltre 2.500 scosse di assestamento, causando terrore tra la popolazione e ulteriori danni. L'emergenza fu anche sotto l'aspetto umanitario, infatti divennero precari i servizi igienici e l'acqua potabile con il rischio del diffondersi di malattie.\nTerremoto del 13 febbraio.\nAd un mese esatto dalla devastante scossa di 7.7 un altro fortissimo terremoto colp\u00ec l'El Salvador. Alle ore 14:22 (UTC) del 13 febbraio una scossa di magnitudo 6.6 avvenne a 30\u00a0km ad Est della capitale San Salvador ad una profondit\u00e0 di soli 10\u00a0km, provocando 315 morti e 3.399 feriti. Quasi 45.000 le abitazioni andate distrutte ed altre 16.000 gravemente danneggiate. I danni pi\u00f9 gravi si verificarono nelle zone di San Juan Tepezontes, San Vicente e Cojutepeque, mentre frane si verificarono in molte zone del paese. Il sisma fu avvertito in tutto l'El Salvador, ma anche nei vicini Guatemala e Honduras.\nTerritorio dove avvennero i sismi.\nI due sismi che colpirono El Salvador avvennero in una zona storicamente sismica, nella Placca caraibica, zona di Subduzione sovrapposta alla Placca di Cocos e situate al confine con quelle nordamericana, sudamericana e di Nazca."}
{"id": "3077301", "revid": "74801", "url": "https://it.wikipedia.org/wiki?curid=3077301", "title": "Needham (Massachusetts)", "text": "Needham \u00e8 un comune degli Stati Uniti d'America facente parte della contea di Norfolk nello stato del Massachusetts.\nSi trova circa a est di Boston."}
{"id": "3077307", "revid": "1776051", "url": "https://it.wikipedia.org/wiki?curid=3077307", "title": "Luciano Angeloni", "text": "Biografia.\nDopo aver compiuto gli studi liceali, filosofici e teologici nel seminario diocesano, in Albenga, fu ordinato sacerdote dal vescovo di Albenga, mons. Angelo Cambiaso, il 18 agosto 1940.\nInizialmente fu assegnato all'insegnamento delle materie letterarie nei corsi del seminario minore diocesano e poi, dal 1945 al 1950, fu assistente ecclesiastico del ramo maschile dell'Azione Cattolica diocesana e, nella nativa citt\u00e0 di Imperia, fu insegnante di religione nel liceo classico statale e canonico della Basilica di San Maurizio.Negli anni 1950-1955 frequent\u00f2, in Roma, i corsi dell'Accademia Ecclesiastica, dove si formano i diplomatici della Chiesa e, contemporaneamente, si laure\u00f2 in Diritto Canonico presso la Pontificia Universit\u00e0 Lateranense. Assegnato poi alle sedi diplomatiche di Pretoria, Nairobi, Bagdad, Parigi, approd\u00f2 infine in Vaticano, presso il Consiglio per gli Affari Pubblici della Chiesa. Dal papa Paolo VI, nominato Nunzio Apostolico ed eletto Arcivescovo titolare di Vibo Valentia, ricevette dal Card. Paolo Bertoli la consacrazione episcopale, il 7 febbraio 1971, nella Basilica di San Maurizio di Imperia.\nFu Nunzio Apostolico in Zambia e Malawi (1970-1978), in Corea del Sud (1978-1982), in Libano (1982-1989), dove molto si adoper\u00f2 per pacificare le parti in guerra da anni e, infine, in Portogallo (1989-1993), dove accolse nel 1991 il papa Giovanni Paolo II, pellegrino al Santuario della Madonna di F\u00e1tima nel decimo anniversario (13 maggio 1981) dell'attentato alla sua vita, in Piazza San Pietro a Roma, da parte del terrorista Al\u00ec Agka.\nPer sopraggiunti limiti d'et\u00e0 rassegn\u00f2 le dimissioni (1993) e fiss\u00f2 la propria residenza a Roma, dove svolse ancora l'incarico, presso la Santa Sede, di consultore della Segreteria di Stato e della Congregazione per l'Evangelizzazione dei Popoli.\nPer le sue benemerenze al servizio dei popoli presso i quali prest\u00f2 il servizio diplomatico, fu insignito di varie onorificenze, tra le quali, la Legion d'Onore francese e gli ordini al merito della Corea del Sud, del Libano e del Portogallo; fu anche Ufficiale di Gran Croce dell'Ordine Equestre del Santo Sepolcro di Gerusalemme. La citt\u00e0 di Imperia, nel XXV anniversario della sua consacrazione episcopale (1996), lo onor\u00f2 con il 'Premio Flamalgal', che \u00e8 conferito a quei suoi cittadini che abbiano illustrato la citt\u00e0 nel mondo.\nDopo un'improvvisa e rapida malattia, mor\u00ec nel seminario diocesano, in Albenga, dove stava trascorrendo le festivit\u00e0 pasquali, il 9 maggio 1996 all'et\u00e0 di 78 anni; venne sepolto, secondo i suoi desideri, nella cappella del cimitero di Imperia Porto Maurizio, in un'artistica urna marmorea."}
{"id": "3077308", "revid": "1543377", "url": "https://it.wikipedia.org/wiki?curid=3077308", "title": "Norfolk (Massachusetts)", "text": "Norfolk \u00e8 un comune degli Stati Uniti d'America facente parte della contea omonima nello stato del Massachusetts."}
{"id": "3077312", "revid": "1543377", "url": "https://it.wikipedia.org/wiki?curid=3077312", "title": "Hold My Hand (Michael Jackson)", "text": "Hold My Hand \u00e8 un singolo del cantautore statunitense Michael Jackson, pubblicato il 15 novembre 2010 come primo estratto dal primo album postumo \"Michael\".\nDescrizione.\nIl singolo, cantato assieme ad Akon, \u00e8 stato registrato nel 2007. Michael Jackson desiderava che questa canzone fosse il primo singolo del suo nuovo lavoro. Ci\u00f2 nonostante, in fase ancora incompleta, la canzone \u00e8 circolata su internet nel 2008, il suo completamento, invece, \u00e8 stato effettuato da Akon nel 2010.\nLa presentazione della canzone \u00e8 stata effettuata il 15 novembre 2010 nelle radio internazionali, mentre la premi\u00e8re era gi\u00e0 disponibile nel sito ufficiale. La canzone ha raggiunto la n\u00b04 nella classifica delle canzoni pi\u00f9 scaricate.\nVideo musicale.\nIl videoclip \u00e8 stato girato in California con la regia di Mark Pellington. La canzone \u00e8 raccontata attraverso un montaggio di immagini di Michael ed Akon, oltre a persone che rappresentano l'eredit\u00e0 del re del Pop."}
{"id": "3077313", "revid": "767487", "url": "https://it.wikipedia.org/wiki?curid=3077313", "title": "Hypo Group Tennis International 1986", "text": "L'Hypo Group Tennis International 1986 \u00e8 stato un torneo di tennis giocato sulla terra rossa. \u00c8 stata la 6\u00aa edizione dell'Hypo Group Tennis International, che fa parte del Nabisco Grand Prix 1986. Si \u00e8 giocato a Bari in Italia, dal 7 al 13 aprile 1986.\nCampioni.\nSingolare.\n Kent Carlsson ha battuto in finale Horacio de la Pe\u00f1a 7-5, 6-7, 7-5\nDoppio.\n Gary Donnelly / Tom\u00e1\u0161 \u0160m\u00edd hanno battuto in finale Sergio Casal / Emilio S\u00e1nchez 2\u20136, 6\u20134, 6\u20134"}
{"id": "3077315", "revid": "1543377", "url": "https://it.wikipedia.org/wiki?curid=3077315", "title": "Norwood (Massachusetts)", "text": "Norwood \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077318", "revid": "287204", "url": "https://it.wikipedia.org/wiki?curid=3077318", "title": "ATP Nizza 1986", "text": "L'ATP Nizza 1986 \u00e8 stato un torneo di tennis giocato sulla terra rossa. \u00c8 stata la 15\u00aa edizione del torneo, che fa parte del Nabisco Grand Prix 1986. Si \u00e8 giocato a Nizza in Francia dal 14 al 20 aprile 1986.\nCampioni.\nSingolare maschile.\n Emilio S\u00e1nchez ha battuto in finale Paul McNamee 6\u20131, 6\u20133\nDoppio maschile.\n Jakob Hlasek / Pavel Slo\u017eil hanno battuto in finale Gary Donnelly / Colin Dowdeswell 6-3, 4-6, 11-9"}
{"id": "3077320", "revid": "536103", "url": "https://it.wikipedia.org/wiki?curid=3077320", "title": "Nanny Loy", "text": ""}
{"id": "3077325", "revid": "1543377", "url": "https://it.wikipedia.org/wiki?curid=3077325", "title": "Plainville (Massachusetts)", "text": "Plainville \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077326", "revid": "1690183", "url": "https://it.wikipedia.org/wiki?curid=3077326", "title": "Lactobacillus delbrueckii subsp. bulgaricus", "text": "Il Lactobacillus delbrueckii\" sottospecie \"bulgaricus (conosciuto fino al 1984 come Lactobacillus bulgaricus) \u00e8 uno dei molti batteri utilizzati nella produzione dello yogurt. Si trova anche in altri prodotti fermentati naturalmente. Identificato per la prima volta nel 1905 dal medico bulgaro Stamen Grigorov, ne ha assunto il nome. \u00c8 un bacillo Gram-positivo che pu\u00f2 apparire lungo e filamentoso. Non \u00e8 mobile e non produce spore. Questo batterio \u00e8 considerato acidurico e acidofilo, dal momento che richiede pH bassi (range 5.4-4.6) per svilupparsi.\nIl batterio ha complesse necessit\u00e0 nutrizionali, inclusa l'incapacit\u00e0 di far fermentare altri zuccheri differenti dal lattosio, da cui produce acido lattico, che conferisce allo yogurt il sapore aspro, coagula le proteine del latte e agisce da conservante. \u00c8 spesso utile per gli intolleranti al lattosio, il cui sistema digerente non \u00e8 dotato degli enzimi che scindono il lattosio in zuccheri pi\u00f9 semplici. Facendo fermentare il latte, produce acetaldeide, uno dei principali componenti aromatici dello yogurt.\nTra i maggiori importatori del batterio troviamo il Giappone, gli Stati Uniti e l'Unione europea.\nStoria.\nDopo la scoperta ad opera del medico bulgaro Grigorov, Ilya Metchnikoff se ne interess\u00f2 e all'inizio del XX secolo, lo scienziato russo colleg\u00f2 la longevit\u00e0 dei bulgari al consumo di yogurt. Metchnikoff, all'epoca professore all'Istituto Pasteur di Parigi, elabor\u00f2 la teoria che il processo di invecchiamento risultasse dall'attivit\u00e0 di microbi proteolitici che produrrebbe sostanze tossiche nelle viscere. I batteri proteolitici come il clostridia, parte comune del normale microbiota umano producono sostanze tossiche tra cui fenoli, indoli e ammoniaca dalla digestione delle proteine.\nSecondo Metchnikoff questi composti sarebbero stati responsabili di quella che chiam\u00f2 \"auto-intossicazione intestinale\", che causerebbe i cambiamenti fisici associati all'et\u00e0. Era all'epoca noto che il latte fermentato con batteri lattacidi inibiva la crescita dei batteri proteolitici a causa del basso pH prodotto dalla fermentazione del lattosio. Metchnikoff aveva pure osservato che alcune popolazioni rurali in Europa, ad esempio in Bulgaria e nelle steppe russe che avevano una dieta fortemente composta da latte fermentato da batteri lattacidi erano eccezionalmente longevi per l'epoca. Basandosi su tali fatti, Metchnikoff propose che il consumo di latte fermentato stimolerebbe la crescita nell'intestino di batteri lattacidi e inibirebbe quindi, abbassando il pH, la crescita di quelli proteolitici."}
{"id": "3077328", "revid": "287204", "url": "https://it.wikipedia.org/wiki?curid=3077328", "title": "U.S. Men's Clay Court Championships 1986", "text": "L'U.S. Men's Clay Court Championships 1986 \u00e8 stato un torneo di tennis giocato sulla terra. \u00c8 stata la 18\u00aa edizione del U.S. Men's Clay Court Championships, che fa parte del Nabisco Grand Prix 1986. Si \u00e8 giocato a Indianapolis negli Stati Uniti dal 28 aprile al 4 maggio 1986.\nCampioni.\nSingolare.\n Andr\u00e9s G\u00f3mez ha battuto in finale Thierry Tulasne 6-4, 7-6\nDoppio.\n Andr\u00e9s G\u00f3mez / Hans Gildemeister hanno battuto in finale John Fitzgerald / Sherwood Stewart 6-4, 6-3"}
{"id": "3077333", "revid": "767487", "url": "https://it.wikipedia.org/wiki?curid=3077333", "title": "Madrid Tennis Grand Prix 1986", "text": "Il Madrid Tennis Grand Prix 1986 \u00e8 stato un torneo di tennis giocato sulla terra battuta. \u00c8 stata la 15\u00aa edizione del Madrid Tennis Grand Prix che fa parte del Nabisco Grand Prix 1986. Si \u00e8 giocato a Madrid in Spagna dal 28 aprile al 4 maggio 1986.\nCampioni.\nSingolare.\n Joakim Nystr\u00f6m ha battuto in finale Kent Carlsson 6-1, 6-1\nDoppio.\n Anders J\u00e4rryd / Joakim Nystr\u00f6m hanno battuto in finale Jes\u00fas Col\u00e1s / David de Miguel Lapiedra 6-2, 6-2"}
{"id": "3077336", "revid": "1543377", "url": "https://it.wikipedia.org/wiki?curid=3077336", "title": "Sharon (Massachusetts)", "text": "Sharon \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077338", "revid": "128096", "url": "https://it.wikipedia.org/wiki?curid=3077338", "title": "Nonsense", "text": ""}
{"id": "3077345", "revid": "767487", "url": "https://it.wikipedia.org/wiki?curid=3077345", "title": "WCT Tournament of Champions 1986", "text": "Il WCT Tournament of Champions 1986 \u00e8 stato un torneo di tennis giocato sulla terra battuta. Si \u00e8 giocato al West Side Tennis Club di Forest Hills negli Stati Uniti. \u00c8 stata la 10\u00aa edizione del singolare, la 7a del doppio. L'evento fa parte del Nabisco Grand Prix 1986. Si \u00e8 giocato dal 5 all'11 maggio 1986.\nCampioni.\nSingolare maschile.\n Yannick Noah ha battuto in finale Guillermo Vilas 7\u20136, 6\u20130\nDoppio maschile.\n Hans Gildemeister / Andr\u00e9s G\u00f3mez hanno battuto in finale Boris Becker / Slobodan \u017divojinovi\u0107 7\u20136, 7\u20135"}
{"id": "3077347", "revid": "348618", "url": "https://it.wikipedia.org/wiki?curid=3077347", "title": "Dorian Yates", "text": "Vincitore di sei titoli consecutivi di Mr. Olympia dal 1992 al 1997 (che lo collocano al terzo posto come numero di vittorie nella storia della competizione), si \u00e8 guadagnato il soprannome \"The Shadow\" (\"l'ombra\") per la sua propensione a partecipare come outsider alle competizioni per poi vincerle e per le sue scarsissime apparizioni in pubblico.\nBiografia.\nDopo aver aperto una sua palestra, la \"Temple Gym\", a Birmingham nel 1987 e aver vinto il titolo assoluto ai campionati britannici l'anno successivo, Yates fece il suo esordio fra i pro della IFBB nel 1990 a New York, classificandosi secondo alla Night of Champions (dietro a Mohammed Benaziza), che l'anno successivo vinse battendo il neozelandese Sonny Schimdt.\nSempre nel 1991 prese parte per la prima volta al Mr. Olympia classificandosi secondo dietro a Lee Haney, che in quell'occasione stabil\u00ec il primato di otto vittorie consecutive, e ottenne la prima delle sue tre vittorie al Grand Prix d'Inghilterra. Nel 1992 conquist\u00f2 il titolo di Mr. Olympia, che riconferm\u00f2 nei cinque anni successivi.\nNel 1994, assieme a Mike e Ray Mentzer, form\u00f2 la compagnia \"Heavy Duty Inc\" mentre nel 1998, assieme a Kerry Kayes, lanci\u00f2 una linea di integratori per il body building denominata \"Chemical Warfare\" (ora \"CNP Professional\"), che ha lasciato nel 2006 per fondare la \"Dorian Yates Ultimate Formulas\". Nello stesso anno ha aperto tre palestre in Inghilterra e una all'estero.\nNel corso degli anni affront\u00f2 avversari come Shawn Ray, Kevin Levrone, Flex Wheeler e Paul Dillett e si ritir\u00f2 dalle competizioni nel 1997: la scelta del ritiro fu in gran parte dovuta ai diversi infortuni accumulati nel corso della carriera (dopo un precedente strappo ne sub\u00ec un altro sia ai bicipiti che ai tricipiti tre settimane prima del Mr. Olympia 1997, sua ultima gara). Oggi \u00e8 giudice IFBB.\nYates basava i suoi allenamenti sui principi del cosiddetto \"HIT\" (\"High Intensity Training\", \"Allenamento ad alta intensit\u00e0\") di Mike Mentzer: ad alcune serie di riscaldamento (2-3), seguiva un'unica serie di allenamento di un determinato esercizio."}
{"id": "3077348", "revid": "729019", "url": "https://it.wikipedia.org/wiki?curid=3077348", "title": "Battaglia di Beaune-la-Rolande", "text": "La battaglia di Beaune-la-Rolande del 28 novembre 1870 fu una battaglia della guerra franco-prussiana vinta dal Regno di Prussia.\nPer alleviare la pressione sui parigini cinti d'assedio dal 19 settembre, il generale francese Jean-Constant Crouzat lanci\u00f2 un attacco con il suo XX corpo d'armata contro tre brigate del X corpo d'armata prussiano (il cui compito era appunto quello di vigilare su possibili contrattacchi francesi) stanziate vicino a Beaune-la-Rolande. I francesi impiegarono circa 60.000 uomini, prevalentemente della \"Garde nationale mobile\", e 140 cannoni a cui i loro nemici contrapposero 9.000 uomini e 70 cannoni. Nonostante la netta superiorit\u00e0 numerica, l'attacco francese fu fermato ed infine respinto dai rinforzi prussiani.\nLo scontr\u00f2 dimostr\u00f2 la debolezza di un esercito formato da coscritti regolari, raffazzonato e privo di una rigorosa organizzazione. Nella battaglia perse la vita il pittore francese Jean-Fr\u00e9d\u00e9ric Bazille e rimase ferito l'ingegnere tedesco Alexander Siemens, premiato inoltre con la Croce di Ferro per il coraggio dimostrato in azione.\nPremesse.\nL'esercito prussiano riusc\u00ec dopo la vittoriosa battaglia di Sedan a raggiungere Parigi e ad iniziare le operazioni di assedio. Il generale Louis d'Aurelle de Paladines ordin\u00f2 quindi al XX corpo d'armata di Crouzat di muovere contro il X corpo d'armata prussiano comandato da Federico Carlo di Prussia per alleggerire la pressione sulla capitale, all'interno di una strategia, mantenuta per tutto il corso dell'ultima fase della guerra, tesa a forzare le truppe prussiane d'assedio con attacchi contestuali alle sortite. Le tre brigate prussiane che si trovavano a Beaune-la-Rolande erano agli ordini di Konstantin Bernhard von Voigts-Rhetz, che disponeva di rinforzi pi\u00f9 vicini a circa 16 km dalle sue posizioni, a Pithiviers, guidati da Constantin von Alvensleben.\nCrouzat poteva fare ricorso, oltre all'effetto sorpresa, anche ad un armamento ritenuto superiore, in quanto le truppe erano equipaggiate col fucile Chassepot e disponevano di 140 cannoni contro i 9.000 soldati e 70 bocche da fuoco prussiane.\nI tre attacchi francesi.\nDue brigate francesi, circa 6.000 uomini, attaccarono Beaune-la-Rolande, protetta solamente da un fragile muro difensivo, verso le 11:30 del 28 novembre. I prussiani, sotto pesante fuoco di artiglieria francese, ritirarono tutti i loro soldati barricandosi nel villaggio dove si prepararono a respingere gli assalti nemici, il migliore dei quali fu condotto dal 3\u00ba reggimento zuavi che pag\u00f2 il fatto di sfondare le barricate a prezzo di 700 caduti, tra morti e feriti (tra cui anche Jean-Fr\u00e9d\u00e9ric Bazille, caduto mentre stava guidando la sua unit\u00e0 al posto dell'ufficiale ferito).\nUn secondo attacco fu iniziato alle 13:30 con i prussiani sempre pi\u00f9 a corto di munizioni. I difensori furono quindi costretti a trattenere il fuoco e ad ingaggiare feroci combattimenti corpo a corpo riuscendo infine a respingere ancora una volta i francesi. Una piccola parte della fanteria prussiana, compresa tutta l'artiglieria, che si era precedentemente ritirata nella vicina Romainville, si un\u00ec ai rinforzi inviati da von Alvensleben per attaccare il lato orientale di Beaune-la-Rolande, riuscendo a sedare l'iniziativa francese.\nDeterminato a non cedere, Crouzat ordin\u00f2 un ultimo attacco nel cuore della notte. I francesi entrarono dalla strada principale del villaggio riuscendo per poco a sloggiare del tutto i prussiani dalle case, ma dovettero infine ripiegare sotto al concentratissimo fuoco prussiano. Molti soldati francesi inoltre, demoralizzati, si rifiutarono di eseguire gli ordini dei loro ufficiali o spararono tutti i colpi del proprio fucile a caso per poi fuggire.\nConseguenze.\nLe perdite francesi ammontarono a 8.000 tra morti e feriti oltre a 100 prigionieri. I prussiani persero invece solo 817 soldati e 37 ufficiali.\nGli assediati a Parigi programmarono una sortita dalla citt\u00e0 in concomitanza con l'attacco a Beau-la-Rolande, ma lo procrastinarono al 30 novembre, giorno in cui finalmente riuscirono a partire, favorite dal vento, alcune mongolfiere che portarono a Louis d'Aurelle de Paladines le intenzioni degli assediati. L'esercito della \"Loira\" quindi si impegn\u00f2 fin dall'inizio nell'aggirare Beaune-la-Rolande per raggiungere Parigi.\nAnalisi.\nLa notizia che 60.000 francesi furono fermati da 9.000 prussiani ha scioccato gli analisti militari che hanno cercato di capire le cause dell'esito finale della battaglia. Spesso si fa riferimento al basso morale dei francesi, per la maggior parte provenienti dalla \"Garde nationale mobile\" e con all'attivo altre sconfitte, oltre al fatto che i tedeschi stavano assediando la loro capitale. In aggiunta, il generale Louis d'Aurelle de Paladines, noto per la sua durezza verso le truppe, viet\u00f2 loro nei 20 giorni antecedenti la battaglia di acquartierarsi nei villaggi costringendoli a bivaccare all'aperto.\nLa battaglia di Beaune-la-Rolande \u00e8 riportata come uno degli esempi di cosa pu\u00f2 portare una leva di massa richiamante troppi uomini. \u00c8 da tenere comunque presente che il grosso dell'esercito francese and\u00f2 perso nella battaglia di Sedan e nell'assedio di Metz."}
{"id": "3077349", "revid": "767487", "url": "https://it.wikipedia.org/wiki?curid=3077349", "title": "ATP Firenze 1986", "text": "L'ATP Firenze 1986 \u00e8 stato un torneo di tennis giocato sulla terra battuta. \u00c8 stata la 14\u00aa edizione dell'ATP Firenze che fa parte del Nabisco Grand Prix 1986. Si \u00e8 giocato a Firenze in Italia dal 19 al 25 maggio 1986.\nCampioni.\nSingolare.\n Andr\u00e9s G\u00f3mez ha battuto in finale Henrik Sundstr\u00f6m 6-3, 6-4\nDoppio.\n Sergio Casal / Emilio S\u00e1nchez hanno battuto in finale Mike De Palmer / Gary Donnelly 6-4, 7-6"}
{"id": "3077352", "revid": "1543377", "url": "https://it.wikipedia.org/wiki?curid=3077352", "title": "Stoughton (Massachusetts)", "text": "Stoughton \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077354", "revid": "767487", "url": "https://it.wikipedia.org/wiki?curid=3077354", "title": "Bologna Open 1986", "text": "L'ATP Bologna Outdoor 1986 \u00e8 stato un torneo di tennis giocato sulla terra rossa. \u00c8 stata la 2\u00aa edizione dell'ATP Bologna Outdoor, che fa parte del Nabisco Grand Prix 1986. Si \u00e8 giocato a Bologna in Italia, dal 9 al 15 giugno 1986.\nCampioni.\nSingolare.\n Mart\u00edn Jaite ha battuto in finale Paolo Can\u00e8 6\u20132, 4\u20136, 6\u20134\nDoppio.\n Paolo Can\u00e8 / Simone Colombo hanno battuto in finale Claudio Panatta / Blaine Willenborg 6\u20131, 6\u20132"}
{"id": "3077357", "revid": "1442080", "url": "https://it.wikipedia.org/wiki?curid=3077357", "title": "Jos\u00e9 Pastoriza", "text": "Caratteristiche tecniche.\nGiocava come centrocampista; avendo iniziato dapprima come centrale, si spost\u00f2 sulla destra e arriv\u00f2 a interpretare anche il ruolo di centrocampista offensivo puro. Aveva una particolare abilit\u00e0 nell'esecuzione dei calci di punizione e uno spiccato temperamento da leader.\nCarriera.\nGiocatore.\nClub.\nInizi\u00f2 nel settore giovanile del Rosario Central, squadra della sua citt\u00e0 natale, e pass\u00f2 al Col\u00f3n di Santa Fe nel 1961. A ventidue anni si trasfer\u00ec per volere di N\u00e9stor Rossi al Racing di Avellaneda, ove rimase per\u00f2 solo per una stagione: esigenze economiche costrinsero la societ\u00e0 a cederlo ai rivali dell'Independiente. Con questa societ\u00e0 Pastoriza costru\u00ec la maggior parte della sua fortuna calcistica: praticamente appena arrivato, partecip\u00f2 alla vittoria del campionato, e si conferm\u00f2 come uno dei migliori centrocampisti del panorama nazionale, vincendo anche il titolo di miglior calciatore argentino nel 1971. In seguito alla vittoria della Coppa Libertadores 1972, per\u00f2, si risolse a lasciare la patria per trasferirsi in Europa; l'anno precedente era stato a capo di uno sciopero che aveva coinvolto i calciatori di tutta l'Argentina, e la scelta di andare a giocare all'estero fu quasi obbligata. La destinazione prescelta fu la Francia, e con il Monaco Pastoriza continu\u00f2 a esprimere il buon calcio che lo aveva contraddistinto anche in Sudamerica. Nel 1976 ha chiuso la carriera dopo 237 partite e 34 gol, iniziando quasi simultaneamente la carriera di allenatore.\nNazionale.\nArriv\u00f2 a essere convocato per la Nazionale Argentina a ventiquattro anni \u2014 due soli anni dopo il suo debutto in Primera Divisi\u00f3n \u2014 e vi rimase fino al 1972. Venne anche incluso nella lista per il , ma non gioc\u00f2 mai alcuna partita nella competizione. In totale ha collezionato diciotto presenze con un gol segnato con la maglia della sua selezione.\nAllenatore.\nAppena ritiratosi dall'attivit\u00e0 agonistica venne chiamato da Julio Grondona, allora presidente dell'Independiente, per ricoprire l'incarico di allenatore. Con lo stesso club che lo aveva visto vincere svariati titoli da giocatore, Pastoriza riusc\u00ec a imporsi anche come tecnico a livello nazionale \u2014 vincendo due titoli Nacional nel 1977 e nel 1978 \u2014 e internazionale, conquistando la Libertadores nel 1984, entrando cos\u00ec a far parte del ristretto novero di allenatori in grado di vincere tale competizione sia in campo che in panchina. Nello stesso 1984 si trasfer\u00ec in Brasile, dapprima al Gr\u00eamio di Porto Alegre e successivamente al Fluminense, con cui vinse il campionato Carioca nel 1985; prosegu\u00ec la carriera al Boca Juniors e all'Atl\u00e9tico Madrid, dove per\u00f2 fu esonerato dopo poco tempo per contrasti con il presidente Jes\u00fas Gil. In seguito ebbe due esperienze come commissario tecnico \u2014 una con El Salvador e l'altra con il Venezuela \u2014 e nel 2003 torn\u00f2 all'Independiente per la quinta volta: il 2 agosto del 2004 un attacco cardiaco lo ha ucciso nella sua casa di Buenos Aires."}
{"id": "3077358", "revid": "179980", "url": "https://it.wikipedia.org/wiki?curid=3077358", "title": "Jos\u00e9 Omar Pastoriza", "text": ""}
{"id": "3077359", "revid": "108948402", "url": "https://it.wikipedia.org/wiki?curid=3077359", "title": "Monique Pistolato", "text": "Biografia.\nNasce alla periferia di Parigi da genitori italiani emigrati. Si forma come educatrice professionale - animatrice occupandosi di preadolescenti e dello studio psicologico e sociale dei gruppi.\nNel 1997 esordisce nella narrativa vincendo il Premio Emilio Salgari. Riceve diversi riconoscimenti (Premio Emilio Salgari 1997, Premio Lune di Primavera 2003, Premio Ore Contate Pavia 2004, Premio Storie del Novecento 2005) e comincia a pubblicare in quotidiani riviste e antologie.\nDiverse sue storie hanno avuto una trasposizione teatrale \"La farmacia delle storie\", curata dall'attrice e regista Giorgia Reberschak, vince per due anni di seguito la coppa Vittorio Pregel per gradimento del pubblico (stagione 2008/2009 e 2009/2010).\nPer un'emittente televisiva locale ha curato e condotto una striscia settimanale dedicata alle buone letture. Collabora con alcune testate nazionali di viaggio.\nHa pubblicato:\n \"Bum Bum\"(2004);\n \"Un'altra stanza in laguna\" (2005);\n \"Un tempo necessario\"(2007);\n \"Venezia: guida alla citt\u00e0 invisibile\"(2010);\n \"La carta non \u00e8 impaziente\"(2012).\n\"Cari libri. La lettura condivisa come laboratorio di umanit\u00e0,\" Paoline, 2014\nSotto il cielo di tutti, ibis, 2016"}
{"id": "3077361", "revid": "547992", "url": "https://it.wikipedia.org/wiki?curid=3077361", "title": "Amy Charles", "text": "Biografia.\nHa partecipato per diverse stagioni al celebre programma televisivo \"Colpo Grosso\" andato in onda in Italia in seconda serata sulla syndication Italia 7 nel periodo a cavallo tra la fine degli anni ottanta e l'inizio degli anni novanta, affiancando il conduttore Umberto Smaila. Originaria di Cardiff, si \u00e8 fatta notare e apprezzare dal pubblico televisivo per le sue forme prorompenti, il carattere mite e riservato e le buone doti canore che ha avuto modo di esibire all'interno dello stesso programma. Negli anni successivi alla chiusura della trasmissione ha tentato la carriera di cantante, incidendo svariati singoli come \"Weekend\", \"Gimme Some\" e \"Iko Iko\", brani dance spesso inseriti in raccolte di musica di genere. Ha lavorato anche per la BBC, per la quale ha condotto un programma intitolato \"In Full View\". Vive e lavora a Cardiff."}
{"id": "3077362", "revid": "287204", "url": "https://it.wikipedia.org/wiki?curid=3077362", "title": "Swiss Open Gstaad 1986", "text": "Lo Swiss Open Gstaad 1986 \u00e8 stato un torneo di tennis giocato sulla terra rossa. \u00c8 la 19\u00aa edizione dell'Swiss Open, che fa parte del Nabisco Grand Prix 1986. Si \u00e8 giocato al Roy Emerson Arena di Gstaad in Svizzera, dal 7 al 13 luglio 1986.\nCampioni.\nSingolare.\n Stefan Edberg ha battuto in finale Roland Stadler 7-5, 4-6, 6-1, 4-6, 6-2\nDoppio.\n Sergio Casal / Emilio S\u00e1nchez hanno battuto in finale Stefan Edberg / Joakim Nystr\u00f6m 6-3, 3-6, 6-3"}
{"id": "3077364", "revid": "74801", "url": "https://it.wikipedia.org/wiki?curid=3077364", "title": "Walpole (Massachusetts)", "text": "Walpole \u00e8 un comune degli Stati Uniti d'America facente parte della contea di Norfolk nello stato del Massachusetts.\nSi trova a circa a sud di Boston.\nPrende il nome da Sir Robert Walpole."}
{"id": "3077368", "revid": "287204", "url": "https://it.wikipedia.org/wiki?curid=3077368", "title": "Hall of Fame Tennis Championships 1986", "text": "L'Hall of Fame Tennis Championships 1986 \u00e8 stato un torneo di tennis giocato sull'erba dell'International Tennis Hall of Fame di Newport negli Stati Uniti. \u00c8 stata l'11\u00aa edizione del torneo che fa parte del Nabisco Grand Prix 1986 e del Virginia Slims World Championship Series 1986. Il torneo si \u00e8 giocato dal 7 al 13 luglio 1986.\nCampioni.\nSingolare maschile.\n Bill Scanlon ha battuto in finale Tim Wilkison 7-5, 6-4\nDoppio maschile.\n Vijay Amritraj / Tim Wilkison hanno battuto in finale Eddie Edwards / Francisco Gonz\u00e1lez 4-6, 7-5, 7-6\nSingolare femminile.\n Pam Shriver ha battuto in finale Lori McNeil 6-4, 6-2\nDoppio femminile.\n Terry Holladay / Heather Ludloff hanno battuto in finale Cammy MacGregor / Gretchen Rush 6-1, 6-7, 6-3"}
{"id": "3077372", "revid": "1431409", "url": "https://it.wikipedia.org/wiki?curid=3077372", "title": "Filipe Oliveira", "text": "Carriera.\nClub.\nViene acquistato in giovane et\u00e0 dal , all'epoca allenato da Jos\u00e9 Mourinho.\nRitorna quindi in patria tra le file del Mar\u00edtimo, conquistando una maglia nell'Under-21 portoghese.\nDopo una breve parentesi al Leixoes viene acquistato dallo Sporting Braga, dove gioca la Champions e si guadagna le attenzioni del che lo acquista e lo inserisce, il 12 luglio 2010, in uno scambio di terzini con il : Oliveira approda a Torino in prestito con diritto di riscatto, mentre Marco Pisano effettua il percorso inverso.\nIn granata disputa alcune partite ma delude le attese; Torino e Parma decidono dunque il suo ritorno in Emilia nel mercato invernale. Esordisce con il Parma il 22 maggio in Cagliari-Parma (1-1). La stagione successiva il centrocampista portoghese \u00e8 ceduto in prestito al Videoton campione d'Ungheria.\nIn seguito viene riscatto dal club rossoblu, con la cui maglia nel 2014-2015 conquista anche il titolo di Campione d'Ungheria, secondo alloro nella storia del Videoton. Nella stagione successiva disputer\u00e0 anche la Champions League, fermandosi al terzo turno preliminare per mano del BATE."}
{"id": "3077376", "revid": "119501968", "url": "https://it.wikipedia.org/wiki?curid=3077376", "title": "Una mattina d'estate/Count down", "text": "Una mattina d'estate/Count down \u00e8 il 38\u00b0 singolo di Patty Pravo, pubblicato nel 2000 dall'etichetta discografica Pensiero stupendo/Sony.\nIl disco.\nIl singolo contiene uno dei brani di punta dell'album \"Una donna da sognare\". Il secondo che venne utilizzato per la promozione dell'album. Sfortunatamente nemmeno questo raggiunge le alte classifiche di vendita e non risulta, di conseguenza, fra i 100 pi\u00f9 venduti dello stesso anno.\nUna mattina d'estate.\nUna mattina d'estate \u00e8 una canzone scritta da Andrea Fornili e Bettina Baldasarri; l'arrangiamento \u00e8 di Fornili/Blancato. produzione di Gaetano Curreri e Vasco Rossi.\nIl brano fu inserito nell'album \"Una donna da sognare\".\nDel brano venne realizzato un videoclip che vede protagonista Patty Pravo con indosso un vestito bianco, in un grande giardino.\nCount down.\nCount down \u00e8 una canzone scritta da Giampaolo Blancato, Bettina Baldassarri e Pia Tuccitto, l'arrangiamento \u00e8 di Giampaolo Blancato. produzione Gaetano Curreri e Vasco Rossi.\nIl brano fu inserito nell'album \"Una donna da sognare\", del 2000.\nCover.\nIl brano fu inciso nel 2008, dal Pia Tuccitto, una delle coautrici di testi e musiche dell'album, nel suo album \"L'URLO\"."}
{"id": "3077377", "revid": "287204", "url": "https://it.wikipedia.org/wiki?curid=3077377", "title": "Bordeaux Open 1986", "text": "L'ATP Bordeaux 1986 \u00e8 stato un torneo di tennis giocato sulla terra rossa. \u00c8 stata l'8\u00aa edizione dell'ATP Bordeaux, che fa parte del Nabisco Grand Prix 1986. Il torneo si \u00e8 giocato a Bordeaux in Francia, dal 7 al 13 luglio 1986.\nCampioni.\nSingolare maschile.\n Paolo Can\u00e8 ha battuto in finale Kent Carlsson 6\u20134, 1\u20136, 7\u20135\nDoppio maschile.\n Jordi Arrese / David de Miguel Lapiedra hanno battuto in finale Ronald Ag\u00e9nor / Mansour Bahrami 7-5, 6-4"}
{"id": "3077378", "revid": "767487", "url": "https://it.wikipedia.org/wiki?curid=3077378", "title": "Taylor York", "text": "Biografia.\nTaylor York \u00e8 nato il 17 dicembre 1989 a Nashville, nel Tennessee. Ultimo di tre fratelli (Chris, Justin e lui), suo padre \u00e8 Peter York, dirigente della Sparrow Records e abile chitarrista.\nYork era stato in una band con i fratelli Farro (Josh e Zac Farro) prima che i due si incontrassero con Hayley Williams per formare il gruppo musicale Paramore, e ha scritto qualche canzone, come \"Conspiracy\", per l'album di debutto del gruppo \"All We Know Is Falling\". Taylor ha suonato con i Paramore come turnista per due anni (dal 2007 al 2009), ma non \u00e8 mai stato un membro effettivo sino al 2009: dopo l'uscita di \"Riot!\" (in cui compare nei ringraziamenti di Hayley, Josh e Jeremy) i Paramore pubblicano due album dal vivo, \"Live in the UK 2008\" e \"The Final Riot!\", dove Taylor suona ed \u00e8 accreditato come un membro della band.\nIl 16 giugno 2009 Taylor viene ufficialmente riconosciuto dai Paramore come loro secondo chitarrista e partecipa alla registrazione del loro terzo album in studio \"Brand New Eyes\". Dal 2011, dopo l'uscita dalla band di Josh Farro, diventa chitarrista solista e coautore dei brani del gruppo, oltre che coproduttore di entrambi gli album \"Paramore\" e \"After Laughter\". Nel 2020 \u00e8 produttore del progetto da solista di Hayley Williams, \"Petals for Armor\".\nYork cita tra i suoi gruppi preferiti mewithoutYou, Radiohead, Jimmy Eat World, Bon Iver, The Blood Brothers, Emil\u00edana Torrini e Bj\u00f6rk."}
{"id": "3077379", "revid": "1543377", "url": "https://it.wikipedia.org/wiki?curid=3077379", "title": "Wellesley (Massachusetts)", "text": "Wellesley \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077382", "revid": "424221", "url": "https://it.wikipedia.org/wiki?curid=3077382", "title": "Una mattina d\u2019estate", "text": ""}
{"id": "3077388", "revid": "1543377", "url": "https://it.wikipedia.org/wiki?curid=3077388", "title": "Westwood (Massachusetts)", "text": "Westwood \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077392", "revid": "287204", "url": "https://it.wikipedia.org/wiki?curid=3077392", "title": "Swedish Open 1986", "text": "Lo Swedish Open 1986 \u00e8 stato un torneo di tennis giocato sulla terra battuta. \u00c8 stata la 39\u00aa edizione del torneo, che fa parte della categoria del Nabisco Grand Prix 1986 e dei Tornei di tennis femminili indipendenti nel 1986. Il torneo si \u00e8 giocato a B\u00e5stad in Svezia dal 21 al 27 luglio 1986.\nCampioni.\nSingolare maschile.\n Emilio S\u00e1nchez ha battuto in finale Mats Wilander 7-6 4-6 6-4\nDoppio maschile.\n Sergio Casal / Emilio S\u00e1nchez hanno battuto in finale Craig Campbell / Joey Rive 6-4, 6-2\nSingolare femminile.\n Catarina Lindqvist ha battuto in finale Catrin Jexell 6-2, 6-0\nDoppio femminile.\n Catarina Lindqvist / Maria Lindstr\u00f6m hanno battuto in finale Christina Singer / Ellen Walliser 6-3, 6-2"}
{"id": "3077394", "revid": "636500", "url": "https://it.wikipedia.org/wiki?curid=3077394", "title": "Societ\u00e0 Nazionale per l'Assistenza al Volo", "text": ""}
{"id": "3077402", "revid": "1543377", "url": "https://it.wikipedia.org/wiki?curid=3077402", "title": "Wrentham (Massachusetts)", "text": "Wrentham \u00e8 un comune degli Stati Uniti d'America facente parte della contea di Norfolk nello stato del Massachusetts."}
{"id": "3077403", "revid": "767487", "url": "https://it.wikipedia.org/wiki?curid=3077403", "title": "U.S. Pro Tennis Championships 1986", "text": "Lo U.S. Pro Tennis Championships 1986 \u00e8 stato un torneo di tennis giocato sulla terra battuta. \u00c8 stata la 59\u00aa edizione del torneo, che fa parte del Nabisco Grand Prix 1986. Il torneo si \u00e8 giocato al Longwood Cricket Club di Boston negli Stati Uniti, dal 21 al 27 luglio 1986.\nCampioni.\nSingolare maschile.\n Andr\u00e9s G\u00f3mez ha battuto in finale Mart\u00edn Jaite 7-5, 6-4\nDoppio maschile.\n Hans Gildemeister / Andr\u00e9s G\u00f3mez hanno battuto in finale Dan Cassidy / Mel Purcell 4-6, 7-5, 6-0"}
{"id": "3077409", "revid": "287204", "url": "https://it.wikipedia.org/wiki?curid=3077409", "title": "Sovran Bank Classic 1986", "text": "Il Sovran Bank Classic 1986 \u00e8 stato un torneo di tennis giocato sulla terra battuta. \u00c8 stata la 18\u00aa edizione del torneo, che fa parte del Nabisco Grand Prix 1986. Si \u00e8 giocato al William H.G. FitzGerald Tennis Center di Washington negli Stati Uniti dal 28 luglio al 3 agosto 1986.\nCampioni.\nSingolare maschile.\n Karel Nov\u00e1\u010dek ha battuto in finale Thierry Tulasne 6-1, 7-6\nDoppio maschile.\n Hans Gildemeister / Andr\u00e9s G\u00f3mez hanno battuto in finale Ricardo Acioly / C\u00e9sar Kist 6-3, 7-5"}
{"id": "3077411", "revid": "743200", "url": "https://it.wikipedia.org/wiki?curid=3077411", "title": "Dutch Open 1986", "text": "Il Dutch Open 1986 \u00e8 stato un torneo di tennis giocato sulla terra battuta. \u00c8 stata la 28\u00aa edizione del torneo, che fa parte del Nabisco Grand Prix 1986. Il torneo si \u00e8 giocato a Hilversum nei Paesi Bassi dal 28 luglio al 3 agosto 1986.\nCampioni.\nSingolare maschile.\n Thomas Muster ha battuto in finale Jakob Hlasek 6-1 6-3 6-3\nDoppio maschile.\n Miloslav Me\u010d\u00ed\u0159 / Tom\u00e1\u0161 \u0160m\u00edd hanno battuto in finale Tom Nijssen / Johan Vekemans 6-4 6-2"}
{"id": "3077425", "revid": "287204", "url": "https://it.wikipedia.org/wiki?curid=3077425", "title": "Austrian Open 1986", "text": "L'Austrian Open 1986 \u00e8 stato un torneo di tennis giocato sulla terra battuta. \u00c8 stata la 16\u00aa edizione del torneo, che fa parte del Nabisco Grand Prix 1986. Si \u00e8 giocato a Kitzb\u00fchel in Austria dal 4 al 10 agosto 1986.\nCampioni.\nSingolare maschile.\n Miloslav Me\u010d\u00ed\u0159 ha battuto in finale Andr\u00e9s G\u00f3mez 6\u20134, 4\u20136, 6\u20131, 2\u20136, 6\u20133\nDoppio maschile.\n Heinz G\u00fcnthardt / Tom\u00e1\u0161 \u0160m\u00edd hanno battuto in finale Hans Gildemeister / Andr\u00e9s G\u00f3mez 4\u20136, 6\u20133, 7\u20136"}
{"id": "3077432", "revid": "767487", "url": "https://it.wikipedia.org/wiki?curid=3077432", "title": "ATP Saint-Vincent 1986", "text": "L'ATP Saint-Vincent 1986 \u00e8 stato un torneo di tennis giocato sulla terra battuta. \u00c8 stata la 1\u00aa edizione dell'ATP Saint-Vincent che fa parte del Nabisco Grand Prix 1986. Si \u00e8 giocato a Saint-Vincent in Italia dall'11 al 17 agosto 1986.\nCampioni.\nSingolare.\n Simone Colombo ha battuto in finale Paul McNamee 2\u20136, 6\u20133, 7\u20136\nDoppio.\n Libor Pimek / Pavel Slo\u017eil hanno battuto in finale Charles Cox / Jake Spicer 6\u20133, 6\u20133"}
{"id": "3077434", "revid": "38120", "url": "https://it.wikipedia.org/wiki?curid=3077434", "title": "Notiziario della Marina", "text": ""}
{"id": "3077437", "revid": "100792756", "url": "https://it.wikipedia.org/wiki?curid=3077437", "title": "Monte Jbel Saghro", "text": "Lo Jbel Saghro in (berbero: Adrar n Se\u0263ru) \u00e8 una montagna del Marocco alta 2\u00a0592\u00a0m, che si trova nel sudest del Paese nord-africano.\nLo Jbel Saghro \u00e8 il punto pi\u00f9 orientale della catena montuosa dell'Anti Atlante, situato a circa 100\u00a0km dall'Alto Atlante. La montagna offre paesaggi ricchi di alberi di mandorli, grani, palme da dattero e rocce dappertutto. Gli abitanti della zona hanno costruito diversi oasi verdi che si estendono per molti chilometri.\nIl clima del \"Jbel Saghro\" \u00e8 desertico. Le temperature variano dai 6 a 9\u00a0\u00b0C d'inverno ai 27 a 30\u00a0\u00b0C d'estate con temperature massime che possono arrivare fino a 50\u00a0\u00b0C.\nSaghro \u00e8 noto per essere la capitale della trib\u00f9 berbera degli Ait Atta, una delle ultime trib\u00f9 a resistere alla conquista francese del Marocco."}
{"id": "3077439", "revid": "287204", "url": "https://it.wikipedia.org/wiki?curid=3077439", "title": "Mercedes Cup 1986", "text": "Il Mercedes Cup 1986 \u00e8 stato un torneo di tennis giocato sulla terra rossa. \u00c8 stata la 9\u00aa edizione del Mercedes Cup, che fa parte del Nabisco Grand Prix 1986. Si \u00e8 giocato a Stoccarda in Germania, dall'8 al 14 settembre 1986.\nCampioni.\nSingolare.\n Mart\u00edn Jaite ha battuto in finale Jonas Svensson 7-5, 6-2\nDoppio.\n Hans Gildemeister / Andr\u00e9s G\u00f3mez hanno battuto in finale Mansour Bahrami / Diego P\u00e9rez 6-4, 6-3"}
{"id": "3077445", "revid": "729019", "url": "https://it.wikipedia.org/wiki?curid=3077445", "title": "Los Angeles Open 1986", "text": "Il Los Angeles Open 1986 \u00e8 stato un torneo di tennis giocato sul cemento del Tennis Center di Los Angeles negli Stati Uniti. \u00c8 stata la 60\u00aa edizione del torneo, che fa parte del Nabisco Grand Prix 1986. Si \u00e8 giocato dal 15 al 21 settembre 1986.\nCampioni.\nSingolare.\n John McEnroe ha battuto in finale Stefan Edberg 6-2 6-3\nDoppio.\n Stefan Edberg / Anders J\u00e4rryd hanno battuto in finale Peter Fleming / John McEnroe 3-6, 7-5, 7-6"}
{"id": "3077452", "revid": "729019", "url": "https://it.wikipedia.org/wiki?curid=3077452", "title": "Pacific Coast Championships 1986", "text": "Il Pacific Coast Championships 1986 \u00e8 stato un torneo di tennis giocato sul sintetico indoor. \u00c8 stata la 97\u00aa edizione del Pacific Coast Championships, che fa parte del Nabisco Grand Prix 1986. Si \u00e8 giocato a San Francisco negli Stati Uniti, dal 22 al 28 settembre 1986.\nCampioni.\nSingolare.\n John McEnroe ha battuto in finale Jimmy Connors 7-6, 6-3\nDoppio.\n Peter Fleming / John McEnroe hanno battuto in finale Mike De Palmer / Gary Donnelly 6-4, 7-6"}
{"id": "3077456", "revid": "729019", "url": "https://it.wikipedia.org/wiki?curid=3077456", "title": "Torneo God\u00f3 1986", "text": "Il Torneo God\u00f3 1986 \u00e8 stato un torneo di tennis giocato sulla terra rossa. \u00c8 stata la 35\u00aa edizione del Torneo God\u00f3,\nche fa parte del Nabisco Grand Prix 1986. Si \u00e8 giocato al Real Club de Tenis Barcelona di Barcellona in Spagna, dal 22 al 28 settembre 1986.\nCampioni.\nSingolare.\n Kent Carlsson ha battuto in finale Andreas Maurer 6-2, 6-2, 6-0\nDoppio.\n Jan Gunnarsson / Joakim Nystr\u00f6m hanno battuto in finale Carlos Di Laura / Claudio Panatta 6-3, 6-4"}
{"id": "3077458", "revid": "228587", "url": "https://it.wikipedia.org/wiki?curid=3077458", "title": "Trattato della pittura", "text": "Il Libro della pittura \u00e8 un codice del XVI secolo basato su annotazioni di Leonardo da Vinci sulla pittura, probabilmente realizzato da Francesco Melzi attorno al 1540.\nStoria.\nL'origine del manoscritto \u00e8 ignota. Il volume nel 1626 era a Casteldurante nella biblioteca di Francesco Maria II Della Rovere, ultimo duca di Urbino; pass\u00f2 in seguito in eredit\u00e0 al Papato e nel 1631 fu trasferito ad Urbino, passando poi nella Biblioteca alessandrina e infine alla Biblioteca vaticana.\nIl testo del trattato \u00e8 una ricostruzione postuma di annotazioni e teorie di Leonardo da Vinci su aspetti teorici e pratici della pittura. Secondo Luca Pacioli il trattato della pittura era gi\u00e0 concluso nel 1498, ma non esistono versioni complete del testo di mano di Leonardo.\nSi suppone che l'autore della rielaborazione sia stato Francesco Melzi, che nel 1519 eredit\u00f2 i manoscritti di Leonardo. Apparentemente una prima versione manoscritta circolava gi\u00e0 nel 1542, come testimonia un acquisto fatto da Benvenuto Cellini.\nAl termine del manoscritto (330v-331r) \u00e8 presente l'elenco di 18 codici di Leonardo utilizzati per la stesura del testo; solo una parte di essi \u00e8 giunta fino ad oggi. Nell'elenco sono stati identificati i manoscritti oggi segnati come A (in parte oggi mancante), C, E, G, L, M, Trivulziano 2162 e Madrid II; una fonte \u00e8 data anche dal foglio 12604 della Raccolta di Windsor.\nEsistono diverse versioni manoscritte del \"Trattato della pittura\" che sono per\u00f2 prive di alcune parti del testo. Anche le edizioni italiana e francese pubblicate nel 1651 a Parigi contengono edizioni incomplete del testo rispetto a quella del codice urbinate. Solo nel 1817 fu realizzata la pubblicazione del testo basata su questo manoscritto.\nDescrizione.\nL'organicit\u00e0 della trattazione fa pensare che lo stesso Leonardo avesse concepito il \"Trattato\", suddividendolo in due macrosezioni: una prima teorica, dove si affermano i principi filosofici e ideali della pittura paragonandola anche alle altre arti meccaniche e liberali, con i principi dell'applicazione della prospettiva (lineare, aerea e cromatica), di luci e ombre; una seconda pratica, in cui Leonardo d\u00e0 una serie di consigli e precetti al giovane pittore, su come assimilare le proporzioni di corpi e figure, e sulla rappresentazione dei moti e degli elementi naturali.\nIn relazione al processo di apprendimento dell\u2019arte pittorica il precetto 69, che riguarda il \u201cModo di bene imparare a mente\u201d, sostiene quanto segue: \u201c[\u2026] quando hai disegnato una cosa medesima tante volte [\u2026] prova a farla senza lo esempio [\u2026] e dove trovi aver errato, l\u00ec [\u2026] ritorna all' esempio a ritrarre tante volte [\u2026]\u201d. Questo significa che, applicando questo precetto, il praticante pu\u00f2 instaurare delle forme mentali che, ripetendosi anche involontariamente, ne consentono il riconoscimento. Pi\u00f9 in generale, si potrebbe dire che l\u2019applicazione di precetti permette la diretta individuazione di stili e correnti artistiche.\nIl filo conduttore del \"Trattato\", cos\u00ec diverso dalla tradizione didascalica del \"Libro dell'Arte\" di Cennino Cennini, \u00e8 l'esercizio della \"filosofia del vedere\", cio\u00e8 il saper cogliere la rivelazione della Natura tramite l'osservazione penetrante. Ogni aspetto viene infatti ricondotto alla comprensione sistematica di quei fenomeni fisici, matematici e geometrici che ne determinano la percezione visiva. Per Leonardo \u00e8 proprio l'applicazione della logica, delle discipline matematiche e geometriche, dell'anatomia e dell'ottica che nobilita la pittura, tale da poterla equiparare alle altre arti liberali (cio\u00e8 speculative), quali la filosofia, la poesia, la teologia, ecc.\nIl tratto distintivo della scienza pittorica \u00e8 la sua universalit\u00e0, poich\u00e9 l'occhio veicola una comunicazione che, a differenza dell'orecchio, non \u00e8 soggetta a variazioni linguistiche, quindi \"non ha bisogno di interpreti [...] come hanno le lettere\".\nContenuti.\nLa pittura, per Leonardo, \u00e8 scienza, rappresentando \u00abal senso con pi\u00f9 verit\u00e0 e certezza le opere di natura\u00bb, mentre \u00able lettere rappresentano con pi\u00f9 verit\u00e0 le parole al senso\u00bb. Ma, aggiunge Leonardo riprendendo un concetto aristotelico, \u00e8 \u00abpi\u00f9 mirabile quella scienza che rappresenta le opere di natura, che quella che rappresenta [...] le opere degli uomini, com'\u00e8 la poesia, e simili, che passano per la umana lingua\u00bb.\nFra le scienze la pittura \u00ab\u00e8 la prima; questa non s'insegna a chi natura nol concede, come fan le matematiche, delle quali tanto ne piglia il discepolo, quanto il maestro gliene legge. Questa non si copia, come si fa le lettere [...] questa non s'impronta, come si fa la scultura [...] questa non fa infiniti figliuoli come fa i libri stampati; questa sola si resta nobile, questa sola onora il suo autore, e resta preziosa e unica, e non partorisce mai figliuoli uguali a s\u00e9\u00bb. Gli scrittori a torto non hanno considerato la pittura nel novero delle arti liberali, dal momento che essa non solo \u00aballe opere di natura, ma ad infinite attende, che natura mai cre\u00f2\u00bb. E non \u00e8 colpa della pittura se i pittori non hanno saputo mostrare la sua dignit\u00e0 di scienza, poich\u00e9 essi non fanno professione di scienza e \u00abperch\u00e9 la lor vita non basta ad intender quella\u00bb.\n\u00abIl primo principio della scienza della pittura \u00e8 il punto, il secondo \u00e8 la linea, il terzo \u00e8 la superficie, il quarto \u00e8 il corpo [...] il secondo principio della pittura \u00e8 l'ombra\u00bb; e si estende alla prospettiva, che tratta della diminuzione dei corpi, dei colori e della \u00abperdita della cognizione de' corpi in varie distanze\u00bb. Dal disegno, che tratta della figurazione dei corpi, deriva la scienza \u00abche si estende in ombra e lume, o vuoi dire chiaro e scuro; la qual scienza \u00e8 di gran discorso\u00bb.\nLa pittura \u00e8 superiore alla scultura, non solo perch\u00e9 lo scultore opera \u00abcon esercizio meccanicissimo, accompagnato spesse volte da gran sudore composto di polvere e convertito in fango, con la faccia impastata, e tutto infarinato di polvere di marmo che pare un fornaio, e coperto di minute scaglie, che pare gli sia fioccato addosso; e l'abitazione imbrattata e piena di scaglie e di polvere di pietre\u00bb, mentre il pittore \u00abcon grande agio siede dinanzi alla sua opera ben vestito e muove il lievissimo pennello co' vaghi colori, ed ornato di vestimenti come a lui piace; ed \u00e8 l'abitazione sua piena di vaghe pitture, e pulita, ed accompagnata spesse volte di musiche, o lettori di varie e belle opere, le quali senza strepito di martelli od altro rumore misto, sono con gran piacere udite\u00bb; lo \u00e8 soprattutto perch\u00e9 il pittore \u00abha dieci vari discorsi, co' quali esso conduce al fine le sue opere, cio\u00e8 luce, tenebre, colore, corpo, figura, sito, remozione, propinquit\u00e0, moto e quiete\u00bb, mentre lo scultore deve solo considerare \u00abcorpo, figura, sito, moto e quiete; nelle tenebre o luce non s'impaccia, perch\u00e9 la natura da s\u00e9 le genera nelle sue sculture; del colore nulla\u00bb.\nE la pittura supera anche la poesia, perch\u00e9 mostra fatti, non parole; la pittura \u00abnon parla, ma per s\u00e9 si dimostra e termina ne' fatti; e la poesia finisce in parole, con le quali come briosa s\u00e9 stessa lauda\u00bb.\nI colori.\nAttingendo dunque alle teorie di Aristotele, che contro lo scetticismo aveva difeso la verit\u00e0 dei sensi in relazione agli oggetti da loro rispettivamente percepiti, Leonardo concepiva arte e scienza come un tutt'uno, e vedeva in particolare nel bianco e nel nero gli estremi fondamentali della gamma cromatica, a partire dai quali studi\u00f2 il modo in cui due colori complementari si pongono reciprocamente in risalto, distinguendo le tinte prodotte dalla luce, come il giallo e il rosso, dai colori delle ombre, spesso tendenti al verde e all'azzurro.\nLeonardo distingueva cos\u00ec sei colori fondamentali: il bianco, il giallo, il verde, l'azzurro, il rosso, il nero."}
{"id": "3077459", "revid": "36426", "url": "https://it.wikipedia.org/wiki?curid=3077459", "title": "Trattato della Pittura", "text": ""}
{"id": "3077463", "revid": "1543377", "url": "https://it.wikipedia.org/wiki?curid=3077463", "title": "Campionati Internazionali di Sicilia 1986", "text": "I Campionati Internazionali di Sicilia 1986 sono stati un torneo di tennis giocato sulla terra battuta. \u00c8 stata la 7\u00aa edizione dei Campionati Internazionali di Sicilia, che fanno parte del Nabisco Grand Prix 1986. Si sono giocati a Palermo in Italia, dal 29 settembre al 5 ottobre 1986.\nCampioni.\nSingolare.\n Ulf Stenlund ha battuto in finale Pablo Arraya 6\u20132, 6\u20133\nDoppio.\n Paolo Can\u00e8 / Simone Colombo hanno battuto in finale Claudio Mezzadri / Gianni Ocleppo 7-5, 6-3"}
{"id": "3077466", "revid": "767487", "url": "https://it.wikipedia.org/wiki?curid=3077466", "title": "Grand Prix de Tennis de Toulouse 1986", "text": "Il Grand Prix de Tennis de Toulouse 1986 \u00e8 stato un torneo di tennis giocato sul cemento indoor. \u00c8 stata la 5\u00aa edizione del Grand Prix de Tennis de Toulouse, che fa parte del Nabisco Grand Prix 1986. Il torneo si \u00e8 giocato a Tolosa in Francia, dal 6 al 12 ottobre 1986.\nCampioni.\nSingolare maschile.\n Guy Forget ha battuto in finale Jan Gunnarsson 4-6, 6-3, 6-2\nDoppio maschile.\n Miloslav Me\u010d\u00ed\u0159 / Tom\u00e1\u0161 \u0160m\u00edd hanno battuto in finale Jakob Hlasek / Pavel Slo\u017eil 6-2, 3-6, 6-4"}
{"id": "3077471", "revid": "767487", "url": "https://it.wikipedia.org/wiki?curid=3077471", "title": "Shalom Hanoch", "text": "Considerato il padre dei cantanti Rock israeliani ed \u00e8 uno dei pi\u00f9 importanti artisti dell'area. I suoi lavori hanno profondamente influenzato il rock e la musica moderna israeliana. La sua collaborazione con Arik Einstein ha prodotto alcuni dei primi album rock israeliani.\nBiografia.\nFiglio di Sarah e Haim Hanoch, originari della Lettonia. Sin da bambino il suo talento musicale era noto nel kibbutz, e fintanto che non ha scoperto la musica rock ha ascoltato una larga variet\u00e0 di generi, dalla classica a quella popolare russa, al Gospel e al Blues).\nDopo aver ricevuto la sua prima chitarra Jazz, all'et\u00e0 circa di 12 anni, Shalom comincia a scrivere le sue prime canzoni."}
{"id": "3077479", "revid": "287204", "url": "https://it.wikipedia.org/wiki?curid=3077479", "title": "Campeon de Campeones", "text": ""}
{"id": "3077481", "revid": "287204", "url": "https://it.wikipedia.org/wiki?curid=3077481", "title": "Davidoff Swiss Indoors 1986", "text": "Il Davidoff Swiss Indoors 1986 \u00e8 stato un torneo di tennis giocato sul cemento indoor. \u00c8 stata la 17\u00aa edizione del torneo, che fa parte del Nabisco Grand Prix 1986. Si \u00e8 giocato a Basilea in Svizzera dal 13 al 19 ottobre 1986.\nCampioni.\nSingolare maschile.\n Stefan Edberg ha battuto in finale Yannick Noah 7-6, 6-2, 6-7, 7-6\nDoppio maschile.\n Guy Forget / Yannick Noah hanno battuto in finale Jan Gunnarsson / Tom\u00e1\u0161 \u0160m\u00edd 7-6, 6-4"}
{"id": "3077486", "revid": "110157", "url": "https://it.wikipedia.org/wiki?curid=3077486", "title": "Akka (Marocco)", "text": "Akka (in arabo: \u0623\u0642\u0627; in berbero: \u2d30\u2d47\u2d47\u2d30) \u00e8 una piccola citt\u00e0 marocchina situata nella regione Souss-Massa. \"Akka\" \u00e8 un toponimo di origine berbera: \"aqa\" e significa \"Uadi\".\nPur essendo una piccola citt\u00e0, Akka \u00e8 molto nota per aver dato natalit\u00e0 al rabbino Mardoch\u00e9e Aby Serour."}
{"id": "3077494", "revid": "287204", "url": "https://it.wikipedia.org/wiki?curid=3077494", "title": "Japan Open Tennis Championships 1986", "text": "Il Japan Open Tennis Championships 1986 \u00e8 stato un torneo di tennis giocato sul cemento. \n\u00c8 stata la 14\u00aa edizione del Japan Open Tennis Championships, che fa parte della categoria del Nabisco Grand Prix 1986 e del Virginia Slims World Championship Series 1986. Sia il torneo maschile che quello femminile si sono giocati a Tokyo in Giappone, dal 13 al 19 \nottobre 1986.\nCampioni.\nSingolare maschile.\n Ramesh Krishnan ha battuto in finale Johan Carlsson 6-3, 6-1\nSingolare femminile.\n Helen Kelesi ha battuto in finale Bettina Fulco-Villella 6-2, 6-2\nDoppio maschile.\n Matt Anger / Ken Flach hanno battuto in finale Jimmy Arias / Greg Holmes 6-2, 6-3\nDoppio femminile.\n Sandy Collins / Sharon Walsh hanno battuto in finale Susan Mascarin / Betsy Nagelsen 6-1, 6-2"}
{"id": "3077504", "revid": "2091899", "url": "https://it.wikipedia.org/wiki?curid=3077504", "title": "Terremoto del Per\u00f9 meridionale del 2001", "text": "Il terremoto del Per\u00f9 del 2001 fu un terremoto di magnitudo 8,4 che avvenne il 23 giugno 2001 nel sud del Per\u00f9, alle ore 15:33 locali. Il sisma, provocato dal movimento della placca di Nazca e di quella sudamericana, provoc\u00f2 la morte di 240 persone (di cui 26 uccise da uno tsunami conseguente al sisma), 2.687 feriti, 17.510 case distrutte e 35.549 danneggiate nelle zone di Arequipa, Tacna e Caman\u00e1. Altre 70 persone disperse a causa dello tsunami nelle zone di Caman\u00e1 e Chala. Danneggiata la cattedrale di Arequipa."}
{"id": "3077514", "revid": "743200", "url": "https://it.wikipedia.org/wiki?curid=3077514", "title": "Tokyo Indoor 1986", "text": "Il Tokyo Indoor 1986 \u00e8 stato un torneo di tennis giocato sintetico indoor. \u00c8 stata la 9\u00aa edizione del Tokyo Indoor, che fa parte del Nabisco Grand Prix 1986. Si \u00e8 giocato a Tokyo in Giappone dal 20 al 26 ottobre 1986.\nCampioni.\nSingolare maschile.\n Boris Becker ha battuto in finale Stefan Edberg 7-6, 6-1\nDoppio maschile.\n Mike De Palmer / Gary Donnelly hanno battuto in finale Andr\u00e9s G\u00f3mez / Ivan Lendl 6-3, 7-5"}
{"id": "3077517", "revid": "767487", "url": "https://it.wikipedia.org/wiki?curid=3077517", "title": "Hong Kong Open 1986", "text": "L'Hong Kong Open 1986 \u00e8 stato un torneo di tennis giocato sul cemento. \u00c8 stata la 13\u00aa edizione dell'Hong Kong Open che fa del Nabisco Grand Prix 1986. Si \u00e8 giocato a Hong Kong dal 27 ottobre al 2 novembre 1986.\nCampioni.\nSingolare.\n Ramesh Krishnan ha battuto in finale Andr\u00e9s G\u00f3mez 7-6, 6-0, 7-5\nDoppio.\n Mike De Palmer / Gary Donnelly hanno battuto in finale Pat Cash / Mark Kratzmann 7\u20136, 6\u20137, 7\u20135"}
{"id": "3077518", "revid": "297059", "url": "https://it.wikipedia.org/wiki?curid=3077518", "title": "Adiaphora", "text": "Il termine adiaphora (dal greco \u1f00\u03b4\u03b9\u03ac\u03c6\u03bf\u03c1\u03b1, \u201ccose indifferenti\u201d) era un concetto usato dalla filosofia stoica per indicare cose che sono al di fuori dalla legge morale, cio\u00e8 azioni che non sono n\u00e9 moralmente prescritte n\u00e9 moralmente proibite. Per lo scettico Pirrone, l\u2019adiaforia \u00e8 l\u2019indifferenza rispetto alle cose, le quali risultano \u201cindiscernibili\u201d e dunque di fatto inesistenti (non potendosi distinguere il bene dal male, il vero dal falso, etc.).\nNella teologia cristiana questo termine si riferisce a questioni considerate non essenziali per la fede che possono essere o non essere praticate a seconda delle usanze e delle opportunit\u00e0. Che cosa possa essere considerato \"adiaphora\" dipende dalla prospettiva teologica di riferimento.\nAdiaphora nello stoicismo.\nGli stoici distinguevano tutti gli oggetti dell'agire umano in quattro categorie: virt\u00f9, sapienza, giustizia, temperanza e simili erano denominate \u201cil bene\u201d; i loro opposti \u201cmale\u201d. Oltre a questi, per\u00f2, vi sono molti altri oggetti della vita umana come ricchezza, fama, ecc. che, in s\u00e9 stessi non sono n\u00e9 buoni n\u00e9 cattivi. Essi venivano cos\u00ec considerati occupare, nel campo dell'etica un territorio neutrale, ed erano denominati \"adiaphora\". Questa distinzione equivaleva praticamente all'esclusione degli adiaphora dal campo della morale.\nAdiaphora nel Nuovo Testamento.\nL'apostolo Paolo ci fornisce esempi di \"adiaphora\" nella prima epistola ai Corinzi. Rispondendo alla questione che gli era stata proposta se fosse o non fosse permesso ai cristiani nutrirsi di carne offerta in sacrificio a idoli, Paolo replica: Questo non vuol dire, per\u00f2, secondo l'insegnamento dell'Apostolo che vi siano cose che possano essere considerate in s\u00e9 stesse \"adiaphora\", perch\u00e9 questo dipende dal contesto in cui ci si trova: se, infatti, qualcosa che per me \u00e8 indifferente \u00e8 di scandalo o, provocando qualcuno senza motivo, io lo offendo, io devo astenermene: Gli \"adiaphora\" sono quindi moralmente accettabili o inaccettabili in base alla motivazione e al fine della persona che ne fa uso. In questo senso non esistono cose indifferenti.\nLa controversia adiaforistica nel luteranesimo.\nLa questione su che cosa possa o non possa costituire \"adiaphora\" diventa occasione di grande controversia durante la Riforma protestante. Nel 1548, due anni dopo la morte di Martin Lutero, l'imperatore Carlo V cerca di unire cattolici e protestanti nel suo regno con una legge chiamata l'Interim di Augusta. Questa legge viene respinta da Filippo Melantone, sulla base che essa non assicura la preservazione della giustificazione per fede come dottrina fondamentale. Pi\u00f9 tardi Melantone \u00e8 persuaso ad accettare un compromesso, conosciuto come l'Interim di Lipsia, il quale decide che le differenze dottrinali non connesse alla giustificazione per fede sono \"adiaphora\", cio\u00e8 questioni indifferenti. Il compromesso di Melantone, per\u00f2, \u00e8 respinto con forza da Mattia Flacio e dai suoi seguaci a Magdeburgo, i quali sostenevano che gli \"adiaphora\" cessano di essere tali se essi arrecano scandalo o pregiudicano la confessione di fede. Nel 1576 queste due opposte concezioni sono respinte dalla maggioranza dei luterani guidati da Martin Chemnitz e dai redattori della Formula di Concordia.\nNel 1577 \u00e8 la Formula di Concordia che appiana la questione su che cosa possa essere considerato autentiche \"adiaphora\", cio\u00e8.\nLa Confessione luterana di Augusta afferma che:\nGli adiaphora nel culto puritano.\nLa Confessione di fede di Westminster, scritta dai puritani e una fra le principali espressioni confessionali del calvinismo, fa una distinzione fra gli elementi e gli atti del culto (il culto propriamente detto) e quelle cose che possono considerarsi circostanziali. A differenza dalla posizione luterana che lascia libert\u00e0 nell'espressione del culto ammettendo che possano essere introdotti elementi indifferenti basta che non siano proibiti dalle Sacre Scritture, la posizione calvinista dichiara che nel culto cristiano possa essere praticato solo quello che \u00e8 esplicitamente comandato o legittimamente dedotto dall'insegnamento del Nuovo Testamento (questo \u00e8 chiamato il \u201cprincipio regolatore del culto\u201d. Questioni indifferenti, per\u00f2, sono le \u201ccircostanze\u201d del culto (luogo, edificio, suppellettili, orario del culto):\nVi \u00e8 stato e rimane un dibattito fra le chiese di ispirazione calvinista se l'uso di strumenti musicali e il canto di inni nel culto siano da considerarsi elementi o circostanze del culto. Alcune chiese cantano perci\u00f2 solo Salmi e/o testi biblici senza accompagnamento musicale. L'uso di qualsivoglia immagini o di danze nel culto, ad esempio, \u00e8 escluso da chi si attiene a questo principio.\nLa questione degli adiaphora fra i cristiani pu\u00f2 essere cos\u00ec appianata rispettando il detto latino: \"In necessariis unitas, in dubiis libertas, in omnibus caritas\" (Unit\u00e0 nelle cose fondamentali, libert\u00e0 dove c'\u00e8 il dubbio, carit\u00e0 in tutto)."}
{"id": "3077521", "revid": "34155484", "url": "https://it.wikipedia.org/wiki?curid=3077521", "title": "Fiume Liri", "text": ""}
{"id": "3077523", "revid": "34155507", "url": "https://it.wikipedia.org/wiki?curid=3077523", "title": "Fiume Giovenco", "text": ""}
{"id": "3077528", "revid": "277947", "url": "https://it.wikipedia.org/wiki?curid=3077528", "title": "Balthasar van der Ast", "text": "Van der Ast si specializz\u00f2 in nature morte aventi fiori e frutti come soggetti, anche se ne dipinse un considerevole numero con conchiglie; a tal proposito \u00e8 considerato un pioniere nella rappresentazione di questo genere. Le sue nature morte contengono inoltre spesso insetti e lucertole.\nBiografia.\nVan der Ast nacque a Middelburg, nella provincia di Zelanda, nella famiglia di un ricco commerciante di lana. La sua data di nascita non fu registrata, ma il 30 giugno 1618 il fratello Jacob indica in un atto legale che Balthasar aveva 25 anni al momento della stesura. Il padre, Hans, era vedovo, e quando mor\u00ec nel 1609 Balthasar si trasfer\u00ec insieme alla sorella Maria e al cognato Ambrosius Bosschaert, che lei aveva sposato nel 1604. Bosschaert fu maestro di Van der Ast, e la sua influenza si pu\u00f2 riconoscere chiaramente nei primi lavori dell'artista. A sua volta Balthasar insegn\u00f2 ai tre figli di Bosschaert, Ambrosius il Giovane, Johannes e Abraham. Insieme, questo gruppo di pittori \u00e8 a volte definito come \"Dinastia Bosschaert\".\nVan der Ast accompagn\u00f2 la famiglia Bosschaert a Bergen op Zoom nel 1615 e nel 1619 a Utrecht, dove entr\u00f2 a far parte della Corporazione di San Luca, nello stesso periodo di Roelant Savery. Savery ebbe un grande influsso sull'opera di Van der Ast in questo periodo, specialmente per quel che riguarda l'interesse verso toni e colori. Si sa anche che durante questi anni Jan Davidsz. de Heem fu allievo di Van der Ast.\nRimase ad Utrecht fino al 1632, quando raggiunse Delft e si iscrisse alla gilda locale di San Luca. Il 26 febbraio 1633 sposa Margrieta Jans van Buijeren, dal quale avr\u00e0 due figlie, Maria e Helena."}
{"id": "3077531", "revid": "420108", "url": "https://it.wikipedia.org/wiki?curid=3077531", "title": "Raganella italiana", "text": ""}
{"id": "3077536", "revid": "767487", "url": "https://it.wikipedia.org/wiki?curid=3077536", "title": "Campionato mondiale di hockey su ghiaccio Under-18 2009", "text": "L'11\u00ba Campionato mondiale di hockey su ghiaccio U-18 \u00e8 stato assegnato dall'International Ice Hockey Federation agli Stati Uniti d'America, che lo hanno ospitato a Fargo e a Moorhead nel periodo tra il 9 e il 19 aprile 2009. Le partite giocate a Fargo si sono disputate all'interno dell'Urban Plains Center, mentre i match giocati a Moorhead si sono svolti nel Moorhead Sports Center. Le due citt\u00e0 del Midwest hanno battuto la concorrenza di Providence e Saint Cloud. Nella finale gli si sono aggiudicati in casa il quarto titolo battendo la con il punteggio di 5-0. Al terzo posto \u00e8 giunta la , che ha avuto la meglio sul per 5-4 dopo gli shootout.\nCampionato di gruppo A.\nPartecipanti.\nAl torneo prendono parte 10 squadre:\nGironi preliminari.\nLe dieci squadre partecipanti sono state divise in due gironi da 5 cinque squadre ciascuno: le compagini che si classificano al primo posto nel rispettivo girone si qualificano direttamente alle semifinali. La seconda e la terza classifica di ciascun raggruppamento disputano invece i quarti di finale. La quarta e la quinta giocano infine un ulteriore girone al termine del quale le ultime due classificate vengono retrocesse in Prima Divisione.\nGirone per non retrocedere.\nLe ultime due classificate di ogni raggruppamento si sfidano in un girone all'italiana di sola andata. Le prime due classificate guadagnano la permanenza nel Gruppo A, mentre le ultime vengono retrocesse in Prima Divisione. Le sfide tra squadre provenienti dallo stesso girone si disputano, ma tutte le squadre ereditano i punti e la differenza reti delle partite precedentemente giocate. Pertanto Svizzera e Slovacchia partono da 3 punti in virt\u00f9 delle vittorie rispettivamente su Germania e Norvegia.\nClassifica finale.\nRiconoscimenti.\nRiconoscimenti individuali\nAll-Star Team\nPrima Divisione.\nIl Campionato di Prima Divisione si \u00e8 svolto in due gironi all'italiana. Il Gruppo A ha giocato a Minsk, in Bielorussia, fra il 6 e il 12 aprile 2009. Il Gruppo B ha giocato ad Asiago, in Italia, fra il 29 marzo e il 5 aprile 2009:\nSeconda Divisione.\nIl Campionato di Seconda Divisione si \u00e8 svolto in due gironi all'italiana. Il Gruppo A ha giocato a Maribor, in Slovenia, fra il 22 e il 28 marzo 2009. Il Gruppo B ha giocato a Narva, in Estonia, fra il 16 e il 22 marzo 2009:\nTerza Divisione.\nIl Campionato di Terza Divisione si \u00e8 svolto in due gironi all'italiana. Il Gruppo A ha giocato a Taipei, in Taiwan, fra il 27 febbraio e il 5 marzo 2009. Il Gruppo B ha giocato a Erzurum, in Turchia, fra il 9 e il 15 marzo 2009:"}
{"id": "3077537", "revid": "767487", "url": "https://it.wikipedia.org/wiki?curid=3077537", "title": "Wembley Championship 1986", "text": "Il Wembley Championship 1986 \u00e8 stato un torneo di tennis giocato sintetico indoor della Wembley Arena di Londra in inghilterra. \u00c8 stata la 38\u00aa edizione del torneo che fa parte del Nabisco Grand Prix 1986. Il torneo si \u00e8 giocato dal 10 al 16 novembre 1986.\nCampioni.\nSingolare maschile.\n Yannick Noah ha battuto in finale Jonas Svensson 6-2, 6-3, 6-7, 4-6, 7-5\nDoppio maschile.\n John McEnroe / Peter Fleming hanno battuto in finale Sherwood Stewart / Kim Warwick 3-6, 7-6, 6-2"}
{"id": "3077541", "revid": "729019", "url": "https://it.wikipedia.org/wiki?curid=3077541", "title": "South African Open 1986", "text": "Il South African Open 1986 \u00e8 stato un torneo di tennis giocato cemento indoor. \u00c8 stata la 10\u00aa edizione del torneo che fa parte del Nabisco Grand Prix 1986. Il torneo si \u00e8 giocato a Johannesburg in Sudafrica dal 17 al 23 novembre 1986.\nCampioni.\nSingolare maschile.\n Amos Mansdorf ha battuto in finale Matt Anger 6\u20133, 3\u20136, 6\u20132, 7\u20135\nDoppio maschile.\n Mike De Palmer / Christo van Rensburg hanno battuto in finale Andr\u00e9s G\u00f3mez / Sherwood Stewart 3-6, 6-2, 7-6"}
{"id": "3077546", "revid": "124423535", "url": "https://it.wikipedia.org/wiki?curid=3077546", "title": "Margherita Clementina d'Asburgo-Lorena", "text": "Biografia.\nInfanzia.\nMargherita Clementina era la terza figlia maggiore dell'arciduca Giuseppe Carlo d'Austria e di sua moglie la Principessa Clotilde di Sassonia-Coburgo-Gotha. Attraverso il padre Giuseppe Carlo, Margherita Clementina era la bisnipote di Leopoldo II d'Asburgo-Lorena. Attraverso sua madre, era la pronipote di Luigi Filippo d'Orl\u00e9ans, re dei Francesi.\nMatrimonio.\nIl 15 luglio del 1890, Margherita Clementina spos\u00f2 a Budapest, Alberto, VIII Principe di Thurn und Taxis, figlio minore di Massimiliano Antonio Lamoral, Principe Ereditario di Thurn und Taxis e della Duchessa Elena in Baviera. Margherita Clementina ed Alberto ebbero otto figli.\nMorte.\nLa principessa Margherita Carolina mor\u00ec a Ratisbona il 2 maggio 1955.\nDiscendenza.\nL'arciduchessa Margherita Clementina ed il principe Alberto I di Thurn und Taxis ebbero otto figli:"}
{"id": "3077547", "revid": "1305772", "url": "https://it.wikipedia.org/wiki?curid=3077547", "title": "Callalta", "text": "La Callalta (in latino \"Callis Alta\") \u00e8 l'arteria stradale che collega Treviso a Oderzo. Corrisponde a un tratto della SR 53 \"Postumia\".\nIn epoca romana il collegamento pi\u00f9 diretto tra \"Tarvisium\" e \"Opitergium\" era rappresentato dalla via Postumia ma, dopo la caduta dell'Impero romano d'Occidente, l'incuria e le devastanti alluvioni del Piave avevano reso inagibile la strada. \nSolo dopo il 1000 fu costruita una nuova arteria (i primi accenni scritti sono del Duecento), che prese il nome di Callalta perch\u00e9 realizzata su un terrapieno, in posizione sopraelevata rispetto al territorio circostante. Giunta al Piave presso Sant'Andrea di Barbarana, superava il fiume tramite un ponte di legno (costruito nella prima met\u00e0 del Duecento), da cui il toponimo \"Ponte di Piave\".\nLa strada giungeva a Oderzo attraverso il \"Torresin\" e da l\u00ec si poteva proseguire sino a Motta di Livenza.\nIl fulcro vitale delle zone attraversate dalla Callalta fin\u00ec per spostarsi lungo la strada: da qui la formazione dell'odierna San Biagio e la decadenza delle pi\u00f9 antiche Cavri\u00e8 e Rovar\u00e8."}
{"id": "3077550", "revid": "767487", "url": "https://it.wikipedia.org/wiki?curid=3077550", "title": "ATP Itaparica 1986", "text": "L'ATP Itaparica 1986 \u00e8 stato un torneo di tennis giocato sul cemento. \u00c8 stata la 1\u00aa edizione dell'ATP Itaparica, che fa parte del Nabisco Grand Prix 1986. Il torneo si \u00e8 giocato a Itaparica in Brasile, dal 24 al 30 novembre 1986.\nCampioni.\nSingolare maschile.\n Andr\u00e9s G\u00f3mez ha battuto in finale Jean-Philippe Fleurian 4\u20136, 6\u20134, 6\u20134\nDoppio maschile.\n Chip Hooper / Mike Leach hanno battuto in finale Lo\u00efc Courteau / Guy Forget 7\u20135, 6\u20133"}
{"id": "3077556", "revid": "1564499", "url": "https://it.wikipedia.org/wiki?curid=3077556", "title": "Distretto di Sant'Angelo de' Lombardi", "text": "Il distretto di Sant'Angelo de' Lombardi fu una delle suddivisioni amministrative del Regno delle Due Sicilie, subordinate alla provincia di Principato Ultra, soppressa nel 1860.\nIstituzione e soppressione.\nFu istituito con una legge varata l'11 ottobre 1817 che riform\u00f2 la ripartizione territoriale del Regno delle Due Sicilie a seguito della fusione della corona napoletana con quella siciliana.\nCon l'occupazione garibaldina e annessione al Regno di Sardegna del 1860 l'ente fu soppresso. Tutti i comuni rimasero nella nuova provincia di Avellino.\nSuddivisione in circondari.\nIl distretto era suddiviso in successivi livelli amministrativi gerarchicamente dipendenti dal precedente. Al livello immediatamente successivo, infatti, individuiamo i \"circondari\", che, a loro volta, erano costituiti dai \"comuni\", l'unit\u00e0 di base della struttura politico-amministrativa dello Stato moderno. A questi ultimi potevano far capo i \"villaggi\", centri a carattere prevalentemente rurale. I circondari del distretto di Sant'Angelo dei Lombardi ammontavano a dieci ed erano i seguenti:"}
{"id": "3077557", "revid": "414361", "url": "https://it.wikipedia.org/wiki?curid=3077557", "title": "Distretto di Sant'Angelo dei Lombardi", "text": ""}
{"id": "3077564", "revid": "767487", "url": "https://it.wikipedia.org/wiki?curid=3077564", "title": "Zen Guerrilla", "text": "Gli Zen Guerrilla sono stati un gruppo alternative rock statunitense formato nel 1989 nel Delaware da Marcus Durant (voce), Andy Duvall (batteria), Carl Home (basso) e Rich Millman (chitarra). \nLo stile della band, una fusione di blues, gospel e rock and roll, fu notato da Jello Biafra, che nel 1995 li mise sotto contratto con la sua Alternative Tentacles, pubblicando il secondo album \"Positronic Raygun\" e la ristampa dei primi due EP \"Invisible \"Liftee\" Pad/Gap-Tooth Clown\". Nel 1999 fu la volta del terzo album di studio \"Trance State in Tongues\", che fu pubblicato negli USA da Sub Pop e in Europa da Epitaph Records. In seguito gli Zen Guerrilla pubblicarono l'ultimo disco \"Shadows on the Sun\" prima di sciogliersi nel 2003.\nAndy Duvall e Rich Millman hanno proseguito l'attivit\u00e0 all'interno dei Carlton Melton"}
{"id": "3077569", "revid": "757396", "url": "https://it.wikipedia.org/wiki?curid=3077569", "title": "Societ\u00e0 Sportiva Felice Scandone 2010-2011", "text": "Questa voce raccoglie le informazioni riguardanti la Societ\u00e0 Sportiva Felice Scandone nelle competizioni ufficiali della stagione 2010-2011.\nVerdetti stagionali.\nCompetizioni nazionali\nStagione.\nLa stagione 2010-2011 della Societ\u00e0 Sportiva Felice Scandone sponsorizzata Air, \u00e8 l'11\u00aa nel massimo campionato italiano di pallacanestro, la Serie A. \nAll'inizio della nuova stagione la Lega Basket decise di modificare il regolamento riguardo al numero di giocatori stranieri da schierare contemporaneamente in campo. Si decise cos\u00ec di optare per la scelta della formula con 6 giocatori stranieri di cui massimo 2 non appartenenti a Paesi appartenenti alla FIBA Europe.\nLa nuova stagione inizia con la conferma di Szymon Szewczyk, Roberto Casoli, Chevon Troutman, la nomina di Francesco Vitucci come allenatore ed i ritorni di Tonino Zorzi come Senior Assistant e Marques Green, entrambi tesserati al momento della vittoria della Coppa Italia 2008. Si aggiungono al roster i nuovi acquisti Omar Thomas, Taquan Dean, Valerio Spinelli, Linton Johnson e Merab Bokolishvili, aggregato alla formazione Under19. Dal 28 settembre si aggiunge al roster della stagione Alessandro Infanti, gi\u00e0 aggregato alla squadra in occasione delle amichevoli precampionato.\nIl precampionato vede la societ\u00e0 vittoriosa 8 volte su 11 incontri ufficiali disputati (4-3 vs squadre di Serie A). Con 19 punti di media complessiva, Chevon Troutman \u00e8 risultato essere il top-scorer assoluto prestagionale.\nLa prima giornata di campionato, disputatasi il 17 ottobre, vede il club sconfitto da Treviso in trasferta per 88-70. La settimana successiva Avellino supera Varese con il punteggio di 85-69, per essere nuovamente sconfitto la settimana seguente al Futurshow Station di Bologna. Nella 4\u00aa giornata di campionato Roma cede in trasferta con il punteggio di 72-65 in favore della formazione irpina. La settimana successiva l'Air batte Montegranaro (prima vittoria esterna stagionale), guadagnando 2 posizioni in classifica. Le successive 4 giornate sono caratterizzate da una serie di sconfitte che si protrassero dal 20 novembre contro Cant\u00f9 al 12 dicembre contro Milano che portano la societ\u00e0 in 12\u00aa posizione. Nelle successive tre giornate la Scandone batte rispettivamente Cremona, Caserta e Sassari portandosi a 12 punti complessivi. Il 6 gennaio Avellino \u00e8 sconfitta da Siena per 4 punti dopo aver rimontato lo svantaggio di 18 maturato al termine del terzo quarto. Nella 14\u00aa giornata la Scandone supera Pesaro, portandosi in 6\u00aa posizione ed ipotecando la qualificazione alle Final Eight svoltesi a Torino dal 10 al 13 febbraio. Complice la vittoria di Caserta a Treviso nell'anticipo settimanale, la qualificazione diventa matematica. L'ultimo incontro \u00e8 caratterizzato dalla vittoria di Brindisi al PalaDelMauro per 80-79 (ultimo canestro di Dixon sul suono della sirena) complice il secondo quarto mal disputato dalla formazione di casa (parziale di 12-26) e qualche dubbia decisione arbitrale nei momenti decisivi del match come evidenziato da Francesco Vitucci nella conferenza stampa post-gara. A seguito delle proteste scaturite al termine dell'incontro, la FIP ha decretato la squalifica per 3 incontri (poi ridotti ad 1 a seguito del parziale accoglimento del ricorso presentato dal club) nei confronti di Marques Green, un'ammenda per la societ\u00e0 e la deplorazione di Francesco Vitucci e Tonino Zorzi. Il girone d'andata termina con il club in 7\u00aa posizione in classifica a 14 punti derivanti da 7 vittorie e 8 sconfitte (2 punti in meno rispetto alla stagione precedente e 79,3 punti di media ad incontro). Nel corso dello stesso, la societ\u00e0 ha attraversato momenti di gestione difficili come evidenziato dalle dichiarazioni del presidente Ercolino.\nIl girone di ritorno si apre con una serie di 3 successi consecutivi rispettivamente contro Treviso (26-1 il parziale del 3\u00b0quarto), Varese e Bologna (36 punti di Szymon Szewczyk in 44 minuti disputati). Nel corso del 4\u00b0 quarto dell'incontro con Treviso, Chevon Troutman subisce la rottura del legamento crociato del ginocchio destro. L'infortunio richiede uno stop di 4/6 mesi e un intervento chirurgico necessario. L'11 febbraio la Scandone supera Milano nei quarti di finale di Coppa Italia, accedendo alle semifinali dove subisce la sconfitta da parte di Cant\u00f9 per 82-65, complice l'infortunio di Johnson al termine del primo quarto. Nel corso dei quarti di finale Marques Green fa registrare il record assoluto di assist (20) delle Final Eight e del Campionato italiano. Il precedente primato in coppa (10), ottenuto nel 2009, apparteneva a Terrell McIntyre e Earl Boykins. Quello del campionato, invece, era 16 e, inizialmente apparteneva a Toni Kuko\u010d per poi venire eguagliato dallo stesso Green e da Dee Brown. La 4\u00aa giornata del girone di ritorno vede Avellino cedere a Roma con il punteggio di 80-70. Non prendono parte all'incontro gli infortunati Taquan Dean (stop di 3-4 mesi), Valerio Spinelli e Linton Johnson, ai quali si aggiunge Szymon Szewczyk infortunatesi nel corso del 2\u00b0 quarto. La settimana seguente la Scandone supera Montegranaro, per poi cedere, il 5 marzo, in trasferta a Cant\u00f9 con il punteggio di 91-67. Il 4 marzo Giuseppe Sampietro viene nominato nuovo Amministratore Unico societario, subentrando ai dimissionari Vincenzo e Luigi Ercolino. Il 20 marzo Avellino supera Biella in casa per 83-76, per poi cedere, le settimane seguenti, a Teramo (squalificati per l'incontro successivo Tonino Zorzi per le proteste arbitrali post-partita e Francesco Vitucci, pena sostituita con ammenda), Milano e Cremona. Il 17 aprile la Scandone supera in trasferta Caserta, per poi ripetersi le settimane seguenti contro Sassari, Siena e Pesaro. La gara registra il rientro in campo di Taquan Dean dall'infortunio dello scorso febbraio (5 minuti disputati, nessun punto). Sempre nel corso dello stesso Avellino conquista la matematica qualificazione ai play-off, conservando la 4\u00aa posizione in classifica. Il 15 maggio, ultima giornata di campionato, la Scandone supera Brindisi con il punteggio di 68-112, terminando la stagione regolare in 4\u00aa posizione con 32 punti (8 in pi\u00f9 della precedente stagione, 82,3 punti effettuati e 79,3 subiti in media). Il 16 maggio Omar Thomas viene eletto MVP della stagione regolare\nNella post-season Avellino affronta Treviso, classificatosi 5\u00ba durante la stagione regolare. La gara 1 si conclude per 78-82 a favore della formazione ospite, complice il 13-23 dalla lunetta. Il 22 maggio la Scandone supera Treviso con il punteggio di 87-68 nonostante il 14-25 ai tiri liberi (34 punti complessivi di Szymon Szewczyk), riportando in pari la serie. Non prende parte all'incontro Omar Thomas, infortunatosi in un contatto di gioco con Alessandro Gentile nel corso del primo incontro. La G3, disputata al PalaVerde di Treviso, vede la vittoria della formazione di casa per 74-64. La gara 4 si chiude con il punteggio di 69-59 a favore di Treviso, che conclude la serie per 3-1. Non prende parte alle ultime due gare Riccardo Cortese, infortunatosi alla mano in allenamento dopo la prima gara. Considerato il piazzamento al termine della stagione, Avellino si qualifica al turno preliminare di EuroCup, alla quale rinuncia a partecipare a causa del dispendio in termini economici e atletici."}
{"id": "3077579", "revid": "93556", "url": "https://it.wikipedia.org/wiki?curid=3077579", "title": "Segretario del lavoro degli Stati Uniti d'America", "text": "Il segretario del lavoro degli Stati Uniti d'America (in inglese \"United States Secretary of Labor\") \u00e8 un membro del gabinetto del presidente degli Stati Uniti d'America ed \u00e8 il capo del Dipartimento del lavoro degli Stati Uniti d'America.\nIn precedenza esisteva un segretario del commercio e del lavoro, finch\u00e9 il dipartimento non fu scisso in due dipartimenti differenti, quello del Commercio e quello del Lavoro.\nIl segretariato del lavoro detiene il primato di aver avuto a capo, nel corso degli anni, ben sette donne."}
{"id": "3077585", "revid": "1573940", "url": "https://it.wikipedia.org/wiki?curid=3077585", "title": "Aspidelaps lubricus", "text": "Il serpente corallo del Capo (\"Aspidelaps lubricus\" ) \u00e8 un serpente della famiglia degli Elapidi, diffuso in Sudafrica e Namibia.\nDescrizione.\nQuesto serpente mostra adattamenti alla vita sotterranea come muso largo e rotondeggiante, estremit\u00e0 della coda ottusa, squame lisce. \nGli occhi hanno pupilla verticale.\nLa taglia di questa specie si aggira mediamente sui 40\u00a0cm, fino a 70 di lunghezza massima.\nDistribuzione e habitat.\n\"Aspidelaps lubricus\" \u00e8 diffuso in Sud Africa, in Angola ed in Namibia in zone aride, spesso rocciose..\nBiologia.\nPassa gran parte del suo tempo sotto le pietre o all'interno di buchi, da cui esce di notte per cacciare.\nAlimentazione.\nSi ciba soprattutto di altri rettili che sorprende nel sonno.\nVeleno e tossicit\u00e0.\nSi tratta di una specie considerata non molto pericolosa, anche se pu\u00f2 mettere in pericolo di vita persone deboli per et\u00e0 o per cattive condizioni di salute. Abbastanza aggressivo, spesso per\u00f2 attacca a bocca chiusa. Non esiste alcun siero specifico."}
{"id": "3077593", "revid": "110157", "url": "https://it.wikipedia.org/wiki?curid=3077593", "title": "Houston Open", "text": "Lo Houston Open \u00e8 stato un torneo di tennis facente parte del Grand Prix e del World Championship Tennis giocato dal 1971 al 1986 a Houston negli Stati Uniti su campi in terra battuta e successivamente in sintetico indoor. Prima dell'Era Open era conosciuto come River Oaks International Tennis Tournament e la sua prima edizione venne disputata nel 1931 al River Oaks Country Club di Houston. Nel 2008 il River Oaks International si \u00e8 fuso con lo U.S. Men's Clay Court Championships."}
{"id": "3077600", "revid": "767487", "url": "https://it.wikipedia.org/wiki?curid=3077600", "title": "Dragon Ball - Il torneo di Miifan", "text": " \u00e8 un film d'animazione del 1988 diretto da Kazuhisa Takenouchi e Minoru Okazaki.\nSi tratta del terzo film tratto dalla prima serie di \"Dragon Ball\", proiettato per la prima volta in Giappone il 9 luglio del 1988 al film festival \"Toei Manga Matsuri\", insieme ad altri tre lungometraggi, ovvero il secondo film di \"Bikkuriman\", la versione cinematografica di \"Tatakae!! Ramenman\" ed il secondo film di \"Kamen Rider Black\".\nA differenza dei precedenti due film di \"Dragon Ball\", \"Il torneo di Miifan\" non introduce alcun personaggio originale, bens\u00ec riprende vari personaggi provenienti dagli archi del Red Ribbon e del 22\u00ba Torneo Tenkaichi, gi\u00e0 comparsi nel manga, e li adatta nella storyline originale del lungometraggio.\nTrama.\nI giovani Goku e Crilin si stanno allenando sotto la guida del Maestro Muten, per partecipare ad un Torneo Mondiale d'Arti Marziali che si terr\u00e0 nel paese di Miifan. L'imperatore del luogo, Jiaozi, sta cercando di ritrovare la sua promessa sposa \"Ran Ran\" (Lan Lan nel doppiaggio italiano), scomparsa misteriosamente. In quel mentre l'Eremita della Gru, ministro dell'imperatore, avendo fatto costruire al suo servo Pilaf un Dragon Radar, ha preso l'arnese ed ora lo sta usando per localizzare le sfere del drago; l'Eremita e suo fratello, il mercenario Taobaibai, sostengono che useranno il desiderio di Shenron per ritrovare \"Ran Ran\", ma in realt\u00e0 stanno pianificando di uccidere Jiaozi con l'aiuto di Tenshinhan ed impossessarsi di tutto il paese. Il Generale Blu annuncia che Ran Ran si trova prigioniera nella stanza dell'Eremita della Gru, ma per questo motivo viene ucciso da Taobaibai. Intanto Bora ed Upa hanno raccolto una delle sfere del drago e la stanno portando a Miifan, in modo da chiedere all'imperatore che i soldati del paese abbandonino la terra presso la Torre di Karin.\nBora viene indotto a partecipare al Torneo (al vincitore della competizione sar\u00e0 concesso un desiderio da Jiaozi), venendo poi ucciso da Taobaibai. Nel frattempo, Bulma, Olong, Lunch e Pual sono alla ricerca delle altre sei sfere del drago, in modo che Bulma possa esprimere il desiderio di avere un fidanzato. Tuttavia, quando vengono finalmente raccolte le sfere, i quattro cadono accidentalmente nel fossato che circonda il castello dell'imperatore. Tenshinhan si rende conto d'essere molto affezionato a Jiaozi, e si rifiuta di uccidere il suo amico; al contrario, si libera dell'Eremita della Gru con un Kik\u014dh\u014d. Dopodich\u00e9 consegna a Jiaozi Ran Ran (in realt\u00e0 una bambola di porcellana) dicendogli che l'aveva nascosta perch\u00e9 aveva un brutto presentimento. A questo punto viene ripreso il crossover di Goku ed il Generale Blu che giungono al Villaggio Pinguino, ma questa volta, invece, sono Goku e Taobaibai ad incontrare Arale, la quale aiuta il giovane guerriero ad uccidere il temibile mercenario.\nAlla fine, dato che le sei sfere del drago raccolte da Bulma sono cadute nel fossato del castello, Goku vi getta l'ultima per radunarla insieme alle altre ed evocare Shenron, col cui desiderio fa resuscitare Bora.\nDistribuzione.\nEdizioni home video.\nIl film \u00e8 stato distribuito in VHS da Dynamic Italia col primo doppiaggio e successivamente in DVD col doppiaggio di Mediaset.\n\"Dragon Ball - La saga\".\nIl film \u00e8 stato anche incluso in \"Dragon Ball - La saga\", l'accorpamento realizzato da Mediaset di 15 dei 22 film tratti dall'omonima saga.\n\"Il torneo di Miifan\" \u00e8 l'unico film tratto dalla prima serie di \"Dragon Ball\" a far parte dell'accorpamento (gli altri due erano stati trasmessi in prima serata qualche anno prima), dato che tutti gli altri film che ne fanno parte sono tratti dalla seconda serie, ovvero da \"Dragon Ball Z\"."}
{"id": "3077603", "revid": "767487", "url": "https://it.wikipedia.org/wiki?curid=3077603", "title": "Paride Pelli", "text": " \u00c8 stato sindaco di Lugano e deputato al Gran Consiglio del Cantone Ticino.\nBiografia.\nOriginario di Aranno, era figlio di un emigrante malcantonese, del Cantone Ticino, Francesco, fornaciaio, imprenditore e proprietario di una cava di argilla per laterizi. La madre, Enrichetta Repossi, era di Gropello Cairoli, localit\u00e0 non distante da Cava Manara.\nFrequentati Ginnasio e Liceo classico a Pavia, si laure\u00f2 in giurisprudenza nel 1933, presso la locale Universit\u00e0. Ritorn\u00f2 quindi nel Cantone Ticino, dove inizi\u00f2 la sua carriera professionale e politica. Fu procuratore pubblico del Sopraceneri dal 1937 al 1942, distinguendosi per l'abilit\u00e0 oratoria sostenuta da una profonda cultura umanistica.\nRientrato nella libera professione, fu protagonista dei principali processi penali degli anni cinquanta e sessanta del XX secolo nel Cantone Ticino, dove dal banco della difesa peror\u00f2 in favore di chi a lui si affidava. In ambito politico grazie alla sua popolarit\u00e0 venne eletto nel municipio della citt\u00e0 di Lugano nel 1947 e nel 1948, dopo una brillante votazione, divenne sindaco, portando il Partito Liberale Radicale alla maggioranza assoluta in Municipio, sconfiggendo il \"pateracchio\" conservatore - socialista.\nSempre rieletto alla guida della sua citt\u00e0, dopo aver conseguito il sesto mandato, moriva, improvvisamente, il 2 aprile del 1968, a soli 58 anni, a Locarno, durante un'arringa penale in uno dei primi processi per inquinamento nel Ticino. Fu un protagonista anche come deputato al Gran Consiglio ticinese dove fu ininterrottamente presente dal 1951 al 1968.\nSuo figlio Erasmo Pelli, seguendo le orme paterne nella professione e nella politica, \u00e8 stato deputato al Gran Consiglio negli anni Ottanta e municipale di Lugano dal 1992 (vicesindaco dal 1996) per il Partito Liberale Radicale svizzero."}
{"id": "3077610", "revid": "116944", "url": "https://it.wikipedia.org/wiki?curid=3077610", "title": "Bernardo di Baden Baden", "text": ""}
{"id": "3077616", "revid": "1543377", "url": "https://it.wikipedia.org/wiki?curid=3077616", "title": "WTCC 2010", "text": "La stagione 2010 del Campionato mondiale Turismo (World Touring Car Championship) \u00e8 la settima edizione del campionato gestito dalla FIA, la sesta dal suo ritorno nel 2005. Essa \u00e8 iniziata il 7 marzo, ed \u00e8 terminata il 21 novembre, dopo 22 gare. Il campionato, riservato a vetture con 2000\u00a0cm\u00b3, comprende due titoli, uno per i piloti e uno per i costruttori.\nDa quest'anno \u00e8 stato introdotto un nuovo sistema di punti che premia fino alla decima posizione, allineandosi alla Formula 1 e al Mondiale WRC. Il vincitore ricever\u00e0 25 punti, continuando 18, 15, 12, 10, 8, 6, 4, 2 e un punto per il 10\u00ba classificato.\nPiloti e Team.\nCambiamenti tra i piloti.\nCambio di team \nEntranti\n Uscenti\nCalendario.\nIl primo calendario provvisorio \u00e8 stato emesso il 24 giugno 2009, quello ufficiale dopo il Consiglio Mondiale della FIA \u00e8 uscito e pubblicato il 21 ottobre 2009.\nTra le novit\u00e0, la \"Race of Mexico\" all'Aut\u00f2dromo Miguel E. Abed di Puebla programmato per l'11 aprile 2010 \u00e8 stato cancellato per ragioni di sicurezza sollevate nella regione. Gli organizzatori pensarono di rimpiazzare con un circuito sostitutivo, ma le negoziazioni non hanno raggiunto requisiti logistici e promozionali, tantoch\u00e9 il mondiale \u00e8 stato ridotto ad 11 tappe.\nRisultati e classifiche.\nCampionato costruttori.\nIl titolo Costruttori sar\u00e0 assegnato al costruttore che marcher\u00e0 pi\u00f9 punti, tenendo conto dei risultati ottenuto dalle due vetture meglio piazzate per ogni costruttori in ognuna delle gare. Tutte le altre vetture del medesimo costruttore sono considerate invisibili per quanto riguarda i punti di questa classifica.\nTrofeo Yokohama Indipendenti.\nNota \u2013 Dopo aver conquistato la Pole position a Brno, a Colin Turkington \u00e8 stato rimosso lo status di Indipendente. Un altro cambiamento attuato a Brno \u00e8 stato l'abolizione dei punti extra per il campionato, se un pilota avesse concluso nella top ten generale, dopo che Turkington aveva ottenuto 33 punti bonus a Brands Hatch.\nTrofeo per i team indipendenti \"Yokohama\".\nIl Trofeo per team indipendenti Yokohama utilizza un sistema di punteggio simile a quello per la classifica generale, anche se vengono premiati con un punto sia la pole che il giro pi\u00f9 veloce. Inoltre a Brno si \u00e8 decisa la rimozione dei punti extra per il campionato se il conducente finiva in top ten generale.\nNel trofeo per team, sono eligibili per i punti solo quelli che prendono parte a tutte le gare e prendono punti solo le prime due vetture all'arrivo."}
{"id": "3077618", "revid": "729019", "url": "https://it.wikipedia.org/wiki?curid=3077618", "title": "Assedio di Belfort", "text": "L'assedio di Belfort si svolse dal 3 novembre 1870 al 18 febbraio 1871 presso la citt\u00e0 francese di Belfort e si protrasse complessivamente per 103 giorni. Fu combattuto tra le forze della neonata Repubblica francese e l'esercito del Regno di Prussia durante la guerra franco-prussiana. Le truppe francesi resistettero fino al febbraio 1871, quando gli uomini di Belfort, costretti alla resa, deposero le armi ponendo fine alle ostilit\u00e0.\nOperazioni preliminari.\nLa localit\u00e0 di Belfort, situata in una zona di campo libero tra la parte meridionale dei Vosgi ed il massiccio del Giura, era strategicamente posizionata a costituire un canale di ingresso tra l'Alsazia e la Francia centrale. All'inizio delle ostilit\u00e0, l'Armata del Reno fu inviata nell'Alsazia settentrionale. La caduta di Strasburgo, il 28 settembre 1870, permise all'esercito tedesco sotto il comando di August von Werder di muovere verso sud, in direzione di Belfort. Non appena ebbe saputo dell'avvicinamento dell'armata tedesca, Pierre Philippe Denfert-Rochereau, comandante della guarnigione, inizi\u00f2 la costruzione delle fortificazioni intorno alla citt\u00e0, ampliando le difese preesistenti che erano state edificate due secoli prima da Vauban. Le forze di Werder raggiunsero la citt\u00e0 il 3 novembre e la attaccarono. I francesi tuttavia resistettero, impedendo ai prussiani di completare un efficace accerchiamento della citt\u00e0.\nL'assedio.\nIl generale Charles Denis Bourbaki radun\u00f2 quindi un'armata con l'intenzione di soccorrere la guarnigione di Belfort. Il 15 gennaio 1871, Bourbaki attacc\u00f2 Werder lungo il fiume Lisaine, ma dopo tre giorni di scontri venne respinto e costretto a riparare in Svizzera con le sue truppe. Le forze tedesche, spazientite dalla lunghezza dell'assedio, attaccarono nuovamente il 27 gennaio, ma anche in questo caso vennero respinte.\nIl 28 gennaio entrava in vigore l'armistizio che poneva fine alle ostilit\u00e0 tra le forze repubblicane e quelle di Von Moltke. Adolphe Thiers, presidente del \"Gouvernement de la D\u00e9fense Nationale\", invi\u00f2 un messaggio urgente al comandante Denfert-Rochereau, ordinandogli di cedere la fortezza. Il 18 dello stesso mese, il giorno prima della fine dell'armistizio, la guarnigione di Belfort usc\u00ec dalla citt\u00e0 e si arrese ai tedeschi."}
{"id": "3077619", "revid": "767487", "url": "https://it.wikipedia.org/wiki?curid=3077619", "title": "Liquidmetal", "text": "Liquidmetal e Vitreloy sono i nomi commerciali di una serie di leghe di metallo amorfo sviluppate da un gruppo di ricerca del California Institute of Technology, ora commercializzato dalla ditta Liquidmetal Technologies.\nUtilizzatori.\nSono state autorizzate all'utilizzo delle leghe le seguenti aziende:"}
{"id": "3077624", "revid": "275371", "url": "https://it.wikipedia.org/wiki?curid=3077624", "title": "Mondiale WRC", "text": ""}
{"id": "3077627", "revid": "1372005", "url": "https://it.wikipedia.org/wiki?curid=3077627", "title": "Conone di B\u00e9thune", "text": "Biografia.\nNato nel 1150, era il decimo figlio di Roberto V, signore di B\u00e9thune e ufficiale giudiziario (\"avou\u00e9\") dell'abazia di Saint-Vaast di Arras (nell'attuale Passo di Calais), morto nell'assedio di San Giovanni d'Acri nel 1191. Tramite sua nonna, Conon de B\u00e9thune era imparentato con la famiglia governante degli Hainaut nelle Fiandre. \u00c8 probabile (dalle considerazioni fatte in uno dei suoi commenti poetici) che Conon fosse apparso davanti alla corte francese in occasione del matrimonio del re Filippo Augusto con Isabella di Hainaut nel 1180 e che suonasse le sue canzoni davanti a Maria di Champagne (nota per i suoi legami con Chr\u00e9tien de Troyes).\nDopo aver preso parte alla terza crociata, Conon de B\u00e9thune partecipa (con suo fratello Guglielmo) anche alla quarta crociata nel 1200, associandosi ai cavalieri di Baldovino, conte delle Fiandre per servire come oratore ufficiale. La sua eloquenza, saggezza e cavalleria erano elogiate da Goffredo di Villehardouin (il quale disse di Conon: \"Bon chevalier et sage estoit et bien eloquens\", ). Dopo la conquista di Costantinopoli (1204), Conon de B\u00e9thune assunse un certo numero di posizioni di rilievo nel governo di Baldovino (e poi di Enrico di Fiandra e Pietro II di Courtenay) e svolse un ruolo chiave sia nella riconciliazione tra Baldovino e Bonifacio I del Monferrato che nella Battaglia di Adrianopoli. Dopo la morte dell'imperatrice Iolanda di Fiandra nel 1219, venne scelto dai baroni come Reggente dell'Impero, ma mor\u00ec subito dopo, nel 1219 o 1220, nella citt\u00e0 di Adrianopoli (adesso Edirne, Turchia Europea).\nPoesia.\nSolo 14 componimenti poetici rimasti vengono attribuiti a Conon de B\u00e9thune e molti di queste attribuzioni potrebbero essere dubbie. Venne educato da un parente, Huon d'Oisy, castellano di Cambrai, che gli insegn\u00f2 l'arte della poesia. I suoi componimenti erano scritti per essere cantati e dieci delle sue poesie possiedono notazione musicale. La maggior parte dei suoi componimenti sono canzoni d'amor cortese, ma due di esse sono delle notevoli \"chansons de croisade\" (canzoni di crociata) in cui l'amante del poeta deplora la sua imminente partenza, ma tuttavia accetta la \"nobile richiamo al dovere\" del crociato. Conon de B\u00e9thune si dimostra a volte lui stesso ironico o satirico e in uno dei suoi poemi di crociata impreca con veemenza contro gli abusi finanziari di coloro che accumulano fondi destinati ai crociati.\nAlcuni suoi componimenti poetici sono:"}
{"id": "3077629", "revid": "74801", "url": "https://it.wikipedia.org/wiki?curid=3077629", "title": "Anna Harrison", "text": "Biografia.\nEra la figlia del giudice John Cleves Symmes e di Anna Tuthill Symmes. Il padre era a capo della Corte Suprema del New Jersey.\nNell'aprile del 1795 Anna Tuthill Symmes conobbe William Henry Harrison, mentre era con il padre nel Kentucky in visita ad alcuni parenti. Harrison, all'epoca luogotenente dell'esercito, era in citt\u00e0 invece per affari militari. Nonostante l'iniziale opposizione paterna, i due giovani iniziarono a frequentarsi ed il 22 novembre 1795 si sposarono. La coppia ebbe dieci figli: Elizabeth Bassett Harrison (1796-1846), John Cleves Symmes Harrison (1798-1830), Lucy Singleton Harrison (1800-1826), William Henry Harrison Jr (1802-1838), John Scott Harrison (1804-1878), Benjamin Harrison (1806-1840), Mary Symmes Harrison (1809-1842), Carter Bassett Harrison (1811-1839), Anna Tuthill Harrison (1813-1845) e James Findlay Harrison (1814-1817).\nQuando il marito William Harrison fu eletto presidente nel 1841, Anna era bloccata da una malattia nella propria casa a North Bend, e non pot\u00e9 accompagnare il marito a Washington. Il presidente Harrison si fece accompagnare quindi dalla nuora Jane Irwin Harrison, vedova del figlio a cui aveva dato il proprio nome, che avrebbe dovuto assolvere a tutte le funzioni della \"first lady\", fino al momento in cui Anna non si sarebbe ristabilita in salute. Tuttavia il 4 aprile, esattamente un mese dopo la sua elezione, il presidente Harrison mor\u00ec ed Anna non ebbe mai modo di entrare effettivamente alla Casa Bianca.\nA giugno 1841 Anna Harrison fu la prima vedova di un presidente ad ottenere una pensione dal Congresso, dollari, garantiti da una legge firmata dal presidente John Tyler. Anna Harrison mor\u00ec il 25 febbraio 1864 all'et\u00e0 di ottantotto anni e fu sepolta a North Bend."}
{"id": "3077635", "revid": "287204", "url": "https://it.wikipedia.org/wiki?curid=3077635", "title": "Creede", "text": "Creede \u00e8 un centro abitato (\"town\") degli Stati Uniti d'America, situato nella contea di Mineral dello Stato del Colorado. Nel censimento del 2010 la popolazione era di 290 abitanti.\nLa citt\u00e0 \u00e8 situata a nord della caldera La Garita.\nGeografia fisica.\nSecondo i rilevamenti dell'United States Census Bureau, Creede si estende su una superficie di 1,6 km\u00b2."}
{"id": "3077642", "revid": "300067", "url": "https://it.wikipedia.org/wiki?curid=3077642", "title": "Cevher \u00d6zer", "text": ""}
{"id": "3077655", "revid": "125370231", "url": "https://it.wikipedia.org/wiki?curid=3077655", "title": "A tutto reality", "text": "A tutto reality (\"Total Drama\") \u00e8 una serie animata canadese, parodia dei reality show. La serie va in onda dal 2007 in Canada sulla rete satellitare Teletoon e negli Stati Uniti dal 2008 su Cartoon Network. In Italia la serie viene trasmessa dal 2010, in fasi differenti, su K2, Frisbee e GXT. Lo stile della serie \u00e8 una parodia dei reality show tipo \"Survivor\" e \"L'isola dei famosi\". Ogni stagione ha due finali alternativi con un vincitore differente. In Canada e negli Stati Uniti d'America il vincitore viene scelto tramite un sondaggio, mentre negli altri paesi, come in Italia, la rete trasmittente sceglie autonomamente il finale da trasmettere.\nLa serie \u00e8 composta dalle stagioni intitolate \"A tutto reality - L'isola\", \"A tutto reality - Azione!\", \"A tutto reality - Il tour\", \"A tutto reality - La vendetta dell'isola\", \"A tutto reality - All-Stars\" e \"A tutto reality - L'isola di Pahkitew\". Nel 2015 \u00e8 stato trasmesso uno spin-off della serie principale, \"\", seguito da un ulteriore spin-off nel 2018, \"A tutto reality - Le origini\".\nNel 2018 Tom McGillis, il produttore della serie, ha annunciato la cancellazione della serie. Nonostante le precedenti dichiarazioni, il 17 febbraio 2021 sono state annunciate due nuove stagioni revival di \"A tutto reality - L'isola\", che verranno trasmesse su Cartoon Network e pubblicate su HBO Max.\nProduzione.\nI creatori della serie sono Jennifer Pertsch e Tom McGillis (che hanno esaminato le caratteristiche degli adolescenti di oggi per conoscere cosa pu\u00f2 e non pu\u00f2 piacere a loro nelle loro serie) ed essa \u00e8 sviluppata da Teletoon e Fresh TV Inc., distribuito da Cake Entertainment, ed \u00e8 diretto da Todd Kauffman e Mark Thornton (di Neptoon Studios) nelle prime due stagioni e da Keith Oliver e Chad Hicks nella parte restante. Tom McGillis dice che hanno usato un progetto di ricerche nazionali in Internet per determinare i piaceri dei telespettatori. I personaggi sono stati disegnati da Todd Kauffman, mentre i soci di Fresh TV Inc., Tom McGillis, Jennifer Pertsch, George Elliott e Brian Irving, hanno prodotto la serie. Essa \u00e8 stata animata in Adobe Flash, in uno studio di animazione di Elliott a Toronto. La serie \u00e8 in parte finanziata dal \"Canada Media Fund\" (precedentemente dal \"Canadian Television Fund\") e dal \"Canadian Film or Video Production Tax Credit\". La 1\u00aa stagione \u00e8 stata finanziata anche da \"Xenpohile Media\", \"Bell Broadcast\" e \"New Media Fund\" e il bilancio, sempre della 1\u00aa stagione, \u00e8 stato di 8 milioni di dollari.. Ogni membro del cast e della troupe della serie canadese hanno firmato un accordo di riservatezza per non rivelare chi era il vincitore prima di trasmettere la puntata finale di ogni stagione. Inizialmente quando era cominciata la produzione nel 2006 il titolo originale della serie doveva essere \"Camp TV\"; successivamente, prima di andare in onda in Canada, \u00e8 stato adottato l'attuale titolo di \"Total Drama\", tradotto poi in italiano in \"A tutto reality\".\nTrama.\nOgni stagione \u00e8 la parodia di determinati reality ed \u00e8 ambientata in luoghi diversi: la prima stagione al Campo Wawanakwa, un'isola immaginaria situata in una zona non precisata in Muskoka, Ontario; la seconda in uno studio cinematografico abbandonato a Toronto in Ontario; nella terza stagione i concorrenti girano il mondo a bordo del Jumbo Jet, che sembra essere strutturalmente instabile. Nella quarta stagione si torna al Campo Wawanakwa, diventato radioattivo con 13 nuovi concorrenti. Nella quinta stagione si \u00e8 sempre al Campo Wawanakwa, questa volta (parzialmente) decontaminato. La sesta stagione \u00e8 svolta sull'isola di Pahkitew, anch'essa un'isola immaginaria (prevalentemente meccanica) in una zona non precisata in Canada occidentale, con 14 nuovi concorrenti.\nLo spin-off \"\" prevede invece un giro del mondo di tappa in tappa con lo scopo di arrivare alla meta finale per vincere 1 milione di dollari. Alcuni dei concorrenti sono gi\u00e0 conosciuti per aver partecipato ad \"A tutto reality\", come Owen, Noah, Geoff e Leonard. Il tutto condotto da un conduttore nuovo di zecca, Don, a cui si ispirano i famosi \"Don Box\", che servono per dare le dritte sulla prossima tappa.\nStagioni.\n\"A tutto reality - L'isola\".\n\"A tutto reality - L'isola\" (\"Total Drama: Island\") \u00e8 la prima stagione della serie, andata in onda in prima visione in Canada su Teletoon dall'8 luglio 2007 e in Italia dal 14 febbraio 2010 su K2. La stagione \u00e8 ambientata a Campo Wawanakwa, un'isola immaginaria situata in una zona non precisata in Muskoka, nell'Ontario. La competizione \u00e8 basata sul tema del campeggio estivo ed \u00e8 una gara di sopravvivenza tra 22 concorrenti, il vincitore otterr\u00e0 100.000 dollari. I concorrenti della prima stagione sono: Beth, Bridgette, Cody, Courtney, DJ, Duncan, Eva, Ezekiel, Geoff, Gwen, Harold, Heather, Izzy, Justin, Katie, Leshawna, Lindsay, Noah, Owen, Sadie, Trent e Tyler. Nel corso della trasmissione originale canadese, la produzione ha realizzato due episodi alternativi in cui a vincere erano Owen o Gwen, decidendo poi quale trasmettere in base al risultato di un sondaggio indetto sul sito ufficiale del cartone animato. Molte nazioni hanno adottato lo stesso sistema per decidere quale episodio trasmettere, come gli Stati Uniti, mentre altre hanno scelto autonomamente il finale. L'Italia ha trasmesso il finale in cui vince Owen, nel finale alternativo la vincitrice \u00e8 Gwen.\n\"A tutto reality - Azione!\".\n\"A tutto reality - Azione!\" (\"Total Drama: Action\") \u00e8 la seconda stagione. Ha debuttato in Canada su Teletoon l'11 gennaio 2009 e in Italia su K2 il 31 ottobre 2010. I concorrenti sono 14 personaggi di \"A tutto reality - L'isola\": Beth, Bridgette, DJ, Duncan, Geoff, Gwen, Harold, Heather, Izzy, Justin, Leshawna, Lindsay, Owen e Trent. Courtney debutta a met\u00e0 stagione, dopo aver fatto causa al programma. In questa stagione, i concorrenti vengono portati in uno studio cinematografico abbandonato nel centro di Toronto, nell'Ontario. Le sfide sono basate sui generi dei film e il premio finale \u00e8 di 1 milione di dollari. Cody, Eva, Ezekiel, Katie, Noah, Sadie e Tyler, che non competono, appaiono nel doposhow, uno spettacolo supplementare condotto da Bridgette e Geoff, i primi due concorrenti eliminati. Nel corso della trasmissione originale canadese, la produzione ha realizzato due episodi alternativi in cui a vincere erano Duncan o Beth, decidendo poi quale trasmettere in base al risultato di un sondaggio indetto sul sito ufficiale del cartone animato. Molte nazioni hanno adottato lo stesso sistema per decidere quale episodio trasmettere, come gli Stati Uniti, mentre altre hanno scelto autonomamente quale dei due finali trasmettere. L'Italia ha trasmesso il finale in cui vince Beth, nel finale alternativo vince Duncan.\n\"A tutto reality - Il tour\".\n\"A tutto reality - Il tour\" (\"Total Drama: World Tour\") \u00e8 la terza stagione del franchise. In questa stagione, 17 concorrenti girano intorno al mondo, e competono in sfide a tema culturale dei paesi o delle regioni che visitano. Oltre a quindici concorrenti gi\u00e0 conosciuti (Bridgette, Cody, Courtney, DJ, Duncan, Ezekiel, Gwen, Harold, Heather, Izzy, Leshawna, Lindsay, Noah, Owen e Tyler), ne vengono presentati due nuovi, Alejandro e Sierra. Inoltre, un terzo personaggio nuovo, Blaineley, compete a met\u00e0 della stagione. Beth, Eva, Geoff, Justin, Katie, Sadie e Trent appaiono nel doposhow. Il premio per questa stagione \u00e8 nuovamente di 1 milione di dollari. Come nella stagione precedente, nel corso della trasmissione originale canadese, la produzione ha realizzato due episodi alternativi in cui a vincere erano Heather o Alejandro, decidendo poi quale trasmettere in base al risultato di un sondaggio indetto sul sito ufficiale del cartone animato. In Canada il pubblico ha scelto di far vincere Alejandro. Molte nazioni hanno adottato lo stesso sistema per decidere quale episodio trasmettere, come gli Stati Uniti, mentre altre hanno scelto autonomamente quale dei due finali trasmettere. L'Italia ha trasmesso il finale in cui \u00e8 Heather a vincere.\n\"A tutto reality - La vendetta dell'isola\".\n\"A tutto reality - La vendetta dell'isola\" (\"Total Drama: Revenge of the Island\") \u00e8 la quarta stagione, composta da 13 episodi. In Canada \u00e8 stata trasmessa dal 5 gennaio 2012, in Italia la prima puntata \u00e8 andata in onda in anteprima su K2 il 9 gennaio 2012. 13 nuovi concorrenti si affrontano nuovamente a Campo Wawanakwa, che \u00e8 diventato radioattivo in seguito al deposito di scorie radioattive depositate da una ditta di smaltimento di rifiuti tossici. Vengono formate due squadre: i Ratti Tossici e le Larve Mutanti. I nomi dei nuovi concorrenti sono Anne Maria, B, Brick, Cameron, Dakota, Dawn, Jo, Lightning, Mike, Sam, Scott, Staci e Zoey. Il premio \u00e8 ancora di 1 milione di dollari. Nel finale canadese vince Cameron, nel finale alternativo il vincitore \u00e8 Lightning. Questa \u00e8 la prima stagione ad avere solo 13 episodi (la met\u00e0 rispetto a quelle precedenti) e a presentare concorrenti mai apparsi in stagioni precedenti.\n\"A tutto reality - All-Stars\" e \"A tutto reality - L'isola di Pahkitew\".\n\"A tutto reality - All Stars\" (\"Total Drama: All Stars\") \u00e8 la prima met\u00e0 della quinta stagione, composta da 13 episodi. \u00c8 stata trasmessa negli Stati Uniti dal 10 settembre 2013 su Cartoon Network, mentre in Canada \u00e8 andata in onda dal 9 gennaio 2014 su Teletoon e in Italia dal 3 marzo 2014 su K2. I concorrenti sono 14 partecipanti delle precedenti stagioni (Alejandro, Cameron, Courtney, Duncan, Gwen, Heather, Jo, Lightning, Lindsay, Mike, Sam, Scott, Sierra e Zoey), che si sfidano per la terza volta a Campo Wawanakwa, che \u00e8 stato decontaminato dai rifiuti tossici. Vengono formate due squadre: i Criceti Eroici e gli Avvoltoi Malvagi. Il montepremi \u00e8 ancora una volta di 1 milione di dollari. Come le precedenti stagioni, i produttori canadesi hanno creato due finali alternativi, che vedono Mike/Mal o Zoey come vincitori, scelti dai fan sui siti internet ufficiali del canale di messa in onda (nel caso di Stati Uniti e Canada) o dai produttori (nel caso degli altri paesi). Il finale andato in onda negli Stati Uniti \u00e8 quello di Mike, nel finale italiano la vincitrice \u00e8 Zoey.\n\"A tutto reality - L'isola di Pahkitew\" (\"Total Drama: Pahkitew Island\") \u00e8 la seconda met\u00e0 di episodi della quinta stagione, composta da 13 episodi. Negli Stati Uniti la stagione \u00e8 andata in onda dal 7 luglio 2014 su Cartoon Network, mentre in Canada dal 4 settembre 2014 su Teletoon. L'Italia \u00e8 stata il primo paese a trasmettere la stagione, che \u00e8 andata in onda dal 13 giugno 2014 in anteprima mondiale su K2. 14 nuovi concorrenti (Amy, Beardo, Dave, Ella, Jasmine, Leonard, Max, Rodney, Samey, Scarlett, Shawn, Sky, Sugar e Topher) si sfidano per la prima volta in una nuova isola chiamata Pahkitew. Vengono formate due squadre: la Waneyihtam\u00a0Maskwak e la Pimapotew Kinosewak. Il montepremi \u00e8 1 milione di dollari. Come in ogni altra stagione ci sono due finali alternativi che vengono scelti dai fan sui siti internet ufficiali del canale di messa in onda (negli Stati Uniti e Canada) o dai produttori (negli altri paesi). Il finale canadese \u00e8 quello di Sky, negli Stati Uniti il vincitore \u00e8 Shawn.\nSpin-off.\n\"A tutto reality presenta: Missione Cosmo Ridicola\".\n\"A tutto reality presenta: Missione Cosmo Ridicola\" (\"Total Drama Presents: The Ridonculous Race\") \u00e8 uno spin-off della serie originale, composto da 26 episodi. \u00c8 stato trasmesso negli Stati Uniti dal 7 settembre 2015 su Cartoon Network, in Canada dal 4 gennaio 2016 su Teletoon e in Italia dal 7 gennaio 2016 su K2. Si tratta di una parodia del reality show statunitense \"The Amazing Race\", a cui partecipa un cast completamente rinnovato e diviso in coppie, con la partecipazione di qualche vecchio concorrente e Don, un nuovo presentatore. Il montepremi \u00e8 di un milione di dollari. Nel finale canadese, trasmesso anche in Italia, la coppia vincitrice \u00e8 quella di MacArthur e Sanders. Nel finale alternativo i vincitori sono Geoff e Brody.\n\"A tutto reality - Le origini\".\n\"A tutto reality - Le origini\" (\"Total DramaRama\") \u00e8 un ulteriore spin-off della serie, composto da 52 episodi di 11 minuti ciascuno. Inizialmente si sarebbe dovuto chiamare \"Total Drama Daycare.\" Il primo episodio \u00e8 stato pubblicato online il 30 luglio 2018, in Italia \u00e8 stato trasmesso dall'8 aprile 2019 su K2. Lo spin-off \u00e8 ambientato in un universo alternativo in cui i personaggi frequentano un asilo nido, sono presenti alcuni concorrenti della prima stagione e alcuni personaggi della serie animata \"6teen\". I personaggi di questa stagione sono Chef Hatchet, Duncan, Beth, Owen, Jude (da 6teen), Izzy, Courtney, LeShawna, Harold, Noah, Bridgette, Cody e Gwen.\nEdizioni Home video.\nLa Teletoon Canada Inc ha stretto un accordo con la NBC Universal di distribuire \"A tutto reality\" nel mercato home video; in seguito sono state distribuite dalla Universal Pictures Home Entertainment le versioni complete in DVD di ogni stagione.\nRevival.\nNel febbraio 2021 \u00e8 stata annunciata la produzione di due nuove stagioni, revival di \"A tutto reality - L'isola\", che verranno trasmesse su Cartoon Network e pubblicate sulla piattaforma di streaming HBO Max.\nTrasmissione.\nA tutto reality ha debuttato in Canada dall'8 luglio 2007 su Teletoon, mentre negli Stati Uniti la serie \u00e8 andata in onda dal 5 giugno 2008 su Cartoon Network, poi successivamente seguito da tutti gli altri paesi, arrivando a partire da settembre 2011 che la 1\u00aa stagione di A tutto reality \u00e8 stata trasmessa gi\u00e0 in oltre 188 paesi nel mondo (su un totale di 204) e ad oltre 100 paesi fino alla 3\u00aa stagione, diventando uno dei maggiori successi di Fresh TV Inc. e di Teletoon. Al momento attuale anche la 4\u00aa stagione \u00e8 stata trasmessa in oltre 100 paesi.\nLa seguente lista mostra i principali paesi del mondo e i relativi canali televisivi che hanno trasmesso almeno la 1\u00aa stagione di \"A tutto reality\":\nAccoglienza.\nLa serie ha ricevuto recensioni positive. Cake Entertainment, il principale distributore della serie, definisce \"A tutto reality\" \"straordinariamente popolare\", mentre i creatori della serie dicono che \"per gli adolescenti di tutto il mondo, \"A tutto reality\" \u00e8 molto pi\u00f9 di una parodia di un reality show. \u00c8 il reality show!\".\nCritica.\nLa prima stagione \"A tutto reality - L'isola\" ha ricevuto il plauso generale da critica e fan. Gli utenti da TV.com hanno dato un voto di 8,6 su 10, mentre gli utenti da IMDb hanno dato un 7,5 su 10 e Common Sense Media ha dato 4 stelle su 5, definendolo una \"intelligente parodia a cartoni di un reality show\".\nLa seconda stagione \"A tutto reality - Azione!\", tuttavia, ha ricevuto meno consensi, anche se alcuni critici la considerano una stagione ottima quanto quella della prima.\nLa terza stagione \"A tutto reality - Il tour\" ha ricevuto ottime critiche dai critici e ha inoltre vinto diversi premi, tra cui \"Migliore serie animata\", bench\u00e9 qualche critica non sia mancata per via della trama tra Gwen, Duncan e Courtney.\nLa quarta stagione \"A tutto reality - La vendetta dell'isola\" ha ricevuto recensioni positive.\nLa quinta stagione \"A tutto reality - All-Stars\" ha ricevuto pi\u00f9 critiche negative, per via della trama fra Gwen e Courtney. Tuttavia per\u00f2 ha ricevuto anche alcune critiche positive dovute alla presenza di Mal.\nLa sesta stagione \"A tutto reality - L'isola di Pahkitew\" ha ricevuto un notevole successo dalle critiche, dovuto in particolare dall'eterogeneit\u00e0 dei nuovi concorrenti.\nIl primo spin-off \"\" ha avuto molte critiche positive, ma anche molte critiche negative. La maggiore motivazione delle critiche negative \u00e8 dovuta dalla mancanza del presentatore Chris McLean e dal cambiamento delle regole nel gioco.\nSigle.\nSigla iniziale.\nLa sigla della serie \u00e8 il brano \"I Wanna Be Famous\". Nelle prime trasmissioni italiane delle prime due stagioni era stata usata la versione originale in lingua inglese, mentre a partire dalla terza stagione ne viene utilizzata una versione tradotta in italiano (successivamente impiegate anche per le successive repliche delle due stagioni precedenti). Per la 5\u00aa e la 6\u00aa viene usata una versione ridotta e modificata di \"I Wanna Be Famous\" della durata di solo 20 secondi, come richiesto dalla Cartoon Network. Nell'adattamento italiano \u00e8 stata lasciata la versione inglese, visto che nella sigla in italiano delle due precedenti la sigla era stata tradotta, lasciando per\u00f2 in inglese \"I Wanna Be Famous\". Lo spin-off \"A tutto reality presenta: Missione Cosmo-Ridicola\" (su richiesta della rete Cartoon Network) utilizza una nuova canzone totalmente musicale, sempre della durata di 20 secondi.\nSigla finale.\nLa sigla finale \u00e8 messa dopo che Chris annuncia l'appuntamento alla puntata successiva. Solo nell'ultimo episodio della 3\u00aa stagione la sigla finale non porta alla fine dell'episodio. A partire dalla 5\u00aa stagione in poi, la sigla finale \u00e8 stata rifatta e dura sempre 30 secondi. Nello spin-off la sigla \u00e8 nuova ed \u00e8 anch'essa della durata di 30 secondi."}
{"id": "3077657", "revid": "1543377", "url": "https://it.wikipedia.org/wiki?curid=3077657", "title": "Saguache", "text": "Saguache \u00e8 un centro abitato (\"town\") degli Stati Uniti d'America, capoluogo di contea della contea di Saguache dello Stato del Colorado. Nel censimento del 2000 la popolazione era di 578 abitanti.\nGeografia fisica.\nSecondo i rilevamenti dell'United States Census Bureau, Saguache si estende su una superficie di 1,0 km\u00b2."}
{"id": "3077665", "revid": "767487", "url": "https://it.wikipedia.org/wiki?curid=3077665", "title": "Bonanza (Colorado)", "text": "Bonanza \u00e8 un centro abitato (\"town\") degli Stati Uniti d'America, situato nella contea di Saguache dello Stato del Colorado. Nel censimento del 2000 la popolazione era di 14 abitanti, ed era il comune meno popoloso dello Stato.\nGeografia fisica.\nSecondo i rilevamenti dell'United States Census Bureau, Bonanza si estende su una superficie di 1,1 km\u00b2."}
{"id": "3077668", "revid": "767487", "url": "https://it.wikipedia.org/wiki?curid=3077668", "title": "Center (Colorado)", "text": "Center \u00e8 un centro abitato (\"town\") degli Stati Uniti d'America, situato nella contea di Saguache dello Stato del Colorado. Nel censimento del 2000 la popolazione era di 2.392 abitanti.\nGeografia.\nSecondo i rilevamenti dell'United States Census Bureau, Center si estende su una superficie di 2,2 km\u00b2."}
{"id": "3077670", "revid": "1442080", "url": "https://it.wikipedia.org/wiki?curid=3077670", "title": "Tim Ream", "text": ""}
{"id": "3077673", "revid": "1543377", "url": "https://it.wikipedia.org/wiki?curid=3077673", "title": "Crestone", "text": "Crestone \u00e8 un centro abitato (\"town\") degli Stati Uniti d'America, situato nella contea di Saguache dello Stato del Colorado. Nel censimento del 2000 la popolazione era di 73 abitanti.\nGeografia fisica.\nSecondo i rilevamenti dell'United States Census Bureau, Crestone si estende su una superficie di 0,7 km\u00b2."}
{"id": "3077675", "revid": "1543377", "url": "https://it.wikipedia.org/wiki?curid=3077675", "title": "Moffat (Colorado)", "text": "Moffat \u00e8 un centro abitato (\"town\") degli Stati Uniti d'America, situato nella contea di Saguache dello Stato del Colorado. Nel censimento del 2000 la popolazione era di 114 abitanti.\nGeografia fisica.\nSecondo i rilevamenti dell'United States Census Bureau, Moffat si estende su una superficie di 3,6 km\u00b2."}
{"id": "3077685", "revid": "78425715", "url": "https://it.wikipedia.org/wiki?curid=3077685", "title": "ATI Trasporti Interurbani", "text": ""}
{"id": "3077687", "revid": "986213", "url": "https://it.wikipedia.org/wiki?curid=3077687", "title": "Guglielmo I di Nassau-Dillenburg", "text": "Biografia.\nGuglielmo era il pi\u00f9 giovane dei figli del conte Giovanni V di Nassau-Dillenburg, e di sua moglie, la langravia Elisabetta d'Assia-Marburg, figlia del langravio Enrico III d'Assia-Marburg e di Anna di Katzenelnbogen. \nDivenne conte di Nassau-Dillenburg alla morte del padre nel 1516. Il fratello maggiore Enrico aveva gi\u00e0 ereditato il Nassau nei Paesi Bassi nel 1504.\nRegno.\nDivenne un luterano moderato e introdusse nel 1533 nel Nassau-Dillenburg la Riforma, dal 1535 un membro della Lega di Smalcalda, ma rimase fedele all'imperatore Carlo V.\nPoco ambizioso, Guglielmo rifiut\u00f2 nel 1528 il governatorato del Lussemburgo. Ha promosso l'agricoltura e ha fondato scuole.\nIl 14 novembre 1537 introdusse una completa libert\u00e0 di commercio nelle campagne, dopo che la citt\u00e0 di Siegen gli neg\u00f2 le tasse. \nSuo figlio maggiore, Guglielmo, eredit\u00f2 il principato di Orange ed il primo casato d'Orange-Nassau discende da lui, mentre il secondo casato d'Orange-Nassau (e la famiglia reale olandese) discende sia da primogenito Guglielmo che dal secondogenito Giovanni.\nMatrimoni.\nPrimo Matrimonio.\nSpos\u00f2, il 29 ottobre 1506 a Coblenza, la contessa Walburga di Egmond (29 ottobre 1490\u2013marzo 1529), figlia di Giovanni III d'Egmond. Ebbero due figlie:\nSecondo Matrimonio.\nSpos\u00f2, il 20 settembre 1531 a Siegen, la contessa Giuliana di Stolberg-Wernigerode (15 febbraio 1506\u201318 giugno 1580). La coppia ebbe dodici figli:\nGuglielmo ebbe un figlio illegittimo, Gottfried, che aveva avuto da un'amante e che ricevette il nobile cognome di Nassau. Ricevette un feudo, nel 1547, la cui linea si estinse nel 1636."}
{"id": "3077688", "revid": "74801", "url": "https://it.wikipedia.org/wiki?curid=3077688", "title": "Salida (Colorado)", "text": "Salida \u00e8 un centro abitato (\"city\") degli Stati Uniti d'America, capoluogo di contea della contea di Chaffee dello Stato del Colorado. Nel censimento del 2000 la popolazione era di abitanti.\nGeografia fisica.\nSecondo i rilevamenti dell'United States Census Bureau, Salida si estende su una superficie di ."}
{"id": "3077691", "revid": "1355461", "url": "https://it.wikipedia.org/wiki?curid=3077691", "title": "Germania nella seconda guerra mondiale", "text": "La Germania nella seconda guerra mondiale fu la principale potenza politico-militare dell'Alleanza dell'Asse e, sotto la guida del capo del Partito nazista Adolf Hitler, diede inizio al conflitto attaccando militarmente la Polonia, dopo una serie di azione aggressive e intimidatorie iniziate nel 1936.\nNei primi anni della guerra mondiale, la Germania nazista dimostr\u00f2 la sua schiacciante superiorit\u00e0 militare contro tutti i suoi avversari sul continente europeo; la Wehrmacht travolse rapidamente, dopo la Polonia, la Norvegia, la Danimarca, la Jugoslavia, la Grecia e soprattutto le potenze occidentali. Nel 1941 la Germania di Hitler, dopo il subitaneo e rovinoso crollo della Francia, aveva ormai raggiunto il netto predominio politico-militare in Europa e, nonostante la strenua resistenza del Regno Unito, pot\u00e9 espandere il suo intervento militare, sostenendo il debole alleato italiano in Nord Africa. \nCon l'inizio dell'operazione Barbarossa, nell'estate 1941, la Germania nazista dilag\u00f2 nelle pianure dell'est e sembr\u00f2 poter distruggere l'Unione Sovietica e conquistare lo spazio vitale agognato da Hitler in cui mettere in pratica i suoi brutali e barbarici piani di pulizia etnica, annientamento delle cosiddette razze inferiori, colonizzazione da parte del \"Herrenvolk\" tedesco, completa riorganizzazione geografica e razziale del continente; in questa fase ebbe anche inizio la deportazione all'est e lo sterminio degli ebrei d'Europa.\nMentre procedevano i crudeli piani nazisti nelle terre occupate dell'est, la Germania non fu in grado di concludere la guerra sul Fronte orientale e la Wehrmacht venne sconfitta alle porte di Mosca nel dicembre 1941, e soprattutto, dopo una nuova offensiva tedesca inizialmente vittoriosa all'est nell'estate 1942, la catastrofe di Stalingrado nell'inverno 1942-1943, segn\u00f2 una svolta decisiva del conflitto a favore dell'Armata Rossa.\nMentre la situazione della Wehrmacht all'est diventava, nonostante alcune controffensiva locali e la resistenza delle truppe, sempre pi\u00f9 difficile di fronte alle continue offensive sovietiche per liberare i territori occupati, le condizioni della Germania divennero critiche anche nel settore del Mediterraneo, dove i tedeschi, dopo la sconfitta in Tunisia nella primavera 1943 di fronte alle forze militari nettamente superiori di Regno Unito e Stati Uniti d'America, dovettero impegnarsi a fondo per controbattere la defezione dell'Italia e stabilizzare il fronte lungo la penisola e nei Balcani.\nNonostante le continue ritirate, Hitler rifiut\u00f2 ogni ipotesi di trattativa o di resa e continu\u00f2 a organizzare una tenace resistenza su tutti i fronti cercando di guadagnare tempo e infliggere pesanti perdite ai suoi avversari sperando fino all'ultimo in un crollo sovietico o in una rottura dell'alleanza tra i Tre Grandi. Dopo il riuscito sbarco anglo-americano in Normandia che in poche settimane port\u00f2 alla liberazione dell'Europa occidentale, e la devastante operazione Bagration sovietica in Bielorussia, la situazione della Germania divenne veramente critica. Nell'inverno 1944 mentre l'apparato repressivo del Terzo Reich completava i suoi sanguinosi piani di annientamento e devastazione, Hitler, sopravvissuto all'attentato del 20 luglio 1944, sferr\u00f2 le ultime disperate controffensive all'ovest e all'est che misero inizialmente in difficolt\u00e0 i suoi avversari ma non poterono alterare l'andamento complessivo della guerra. \nDevastata dai bombardamenti strategici angloamericani, sempre pi\u00f9 isolata, attaccata da est, da ovest e da sud, la Germania nazista venne invasa nella primavera 1945; mentre gli Alleati occidentali avanzavano rapidamente oltre il Reno, l'Armata Rossa sferr\u00f2 l'offensiva finale contro Berlino, che difesa dai residui elementi fanatici, si arrese infine dopo accanita resistenza il 2 maggio 1945. Hitler, rimasto nella capitale, si era gi\u00e0 suicidato il 30 aprile 1945, mentre la Germania si arrese ufficialmente il 7 e 8 maggio 1945.\nLa Germania che aveva iniziato la guerra, combattendola fino all'ultimo con spietata energia e infliggendo tremende sofferenze alle popolazioni occupate, venne quindi totalmente sconfitta al termine del conflitto e il suo territorio venne invaso e smembrato tra le potenze occupanti. Il nazismo scomparve con la morte di Hitler lasciando una nazione in rovina; le perdite tedesche durante la guerra furono di oltre 7 milioni di persone, tra cui circa 500\u00a0000 civili morti principalmente nei bombardamenti aerei angloamericani; la Germania sub\u00ec circa l'80% di perdite sul fronte dell'est dove si svolsero le battaglie pi\u00f9 grandi e importanti della guerra in Europa.\nLa marcia della Germania nazista verso la guerra.\nNonostante le apparenze e la disinformazione della propaganda nazista, le concezioni ideologico-politiche generali di Adolf Hitler, divenuto cancelliere della Germania il 30 gennaio 1933, differivano profondamente dalle tradizionali istanze del nazionalismo germanico del periodo di Guglielmo II e dei programmi di Mitteleuropa e impero coloniale. L'obiettivo di Hitler, dittatore e F\u00fchrer del Terzo Reich dopo la morte del presidente Paul von Hindenburg nell'agosto 1934 e la repressione violenta di ogni opposizione politica, si fondava su concezioni razziali ed etnico-biologiche molto pi\u00f9 radicali e prevedeva per la Germania l'acquisizione con ogni mezzo del \"Lebensraum\" (\"spazio vitale\") nelle terre dell'est su cui fondare il predominio assoluto europeo e mondiale. Le concezione di Hitler e dei suoi seguaci pi\u00f9 fanatici identificavano nei tedeschi la razza superiore, minacciata da una cospirazione mondiale guidata dagli ebrei, che avrebbe avuto diritto a predominare a livello globale annientando e asservendo le razze cosiddette inferiori. Gli ebrei, nemico mortale della Germania e artefici secondo Hitler della \"perversa\" utopia bolscevica sovietica, sarebbero stati eliminati dall'Europa, mentre la carta del continente sarebbe stata rivoluzionata non solo dal punto vista politico ma anche etnico con deportazioni, trasferimenti di popolazione e colonizzazione da parte dell'etnia germanica. \nNei primi anni della Germania nazista una politica cos\u00ec estremistica venne per\u00f2 mimetizzata e Hitler si propose invece come un politico revisionista patriottico, impegnato a superare le \"ingiuste\" clausole punitive del trattato di Versailles e a ristabilire il ruolo della Germania con pari diritti delle altre nazioni. La politica revisionista di Hitler si svilupp\u00f2 rapidamente a tappe forzate mettendo le grandi potenze di fronte a continui fatti compiuti. Dopo il plebiscito di riammissione della Saar, la prima tappa fondamentale fu la costituzione il 16 marzo 1935 della nuova Wehrmacht, le forze armate fondate sulla coscrizione obbligatoria e potenziate da un sistematico programma di riarmo allo scopo di sviluppare un nuovo tipo di strategia militare moderna, basata soprattutto sulla mobilit\u00e0 e la rapidit\u00e0 dei Panzer. Nello stesso momento venne rivelata l'esistenza della Luftwaffe, le nuove forze aeree guidate da Hermann G\u00f6ring, equipaggiate con aerei moderni, la cui sbandierata capacit\u00e0 di rappresaglia venne subito utilizzata dal regime nazista per intimidire le altre potenze.\nMentre procedeva rapidamente il programma di riarmo, Hitler fu abile a sfruttare la rottura del cosiddetto \"fronte di Stresa\" a seguito degli sviluppi della guerra d'Etiopia; il F\u00fchrer pot\u00e9 quindi sviluppare il suo rapporto personale con Benito Mussolini e coinvolgere l'Italia fascista nei suoi piani aggressivi, rompendo l'isolamento internazionale. Dopo la clamorosa rimilitarizzazione della Renania il 7 marzo 1936, raggiunta senza alcuna reazione degli anglo-francesi, Hitler strinse ancor pi\u00f9 il rapporto con l'Italia partecipando attivamente con propri reparti militari specializzati alla guerra civile spagnola; il 25 ottobre 1936, venne concluso tra le due potenze l'Asse Roma-Berlino, primo passo verso l'alleanza ideologica, politica e militare. Il 25 novembre 1936 invece venne concluso il patto anticomintern che permise alla Germania di consolidare i suoi legami mondiali coinvolgendo nei programmi di espansione anche il Giappone imperiale.\nLa Germania nazista pot\u00e9 sfruttare in questa fase le incertezze e i timori della potenze occidentali; impressionati dalla crescente potenza tedesca e desiderosi di evitare quasi a ogni costo una nuova guerra europea, la Francia e soprattutto il Regno Unito del primo ministro Neville Chamberlain perseguirono una politica di \"appeasement\" diretta a soddisfare almeno in parte le richieste revisioniste della Germania. I propositi di Hitler erano molto meno pacifici. Nel corso della famosa riunione del 5 novembre 1937 egli illustr\u00f2 con grande chiarezza i suoi programmi e le sue concezioni ai capi militari, feldmaresciallo Werner von Blomberg, generale Werner von Fritsch, ammiraglio Erich Raeder. Obiettivo della politica della Germania nazista avrebbe dovuto essere lo sviluppo della \"sostanza etnica tedesca\"; era necessaria la conquista di un ampio \"spazio vitale\" per costituire un grande Reich mondiale guidato da un compatto \"nucleo razziale\". Hitler afferm\u00f2 inoltre che la \"questione tedesca\" avrebbe dovuto essere risolta al pi\u00f9 presto e comunque entro il 1943-45; si sarebbe iniziato con la dissoluzione delle piccole nazioni confinanti; bisognava prendere in considerazione una guerra contro Francia e Regno Unito che si sarebbero sicuramente opposti ai piani della Germania. La guerra era quindi inevitabile e necessaria anche per assicurare le risorse economiche al Terzo Reich attraverso il saccheggio dei paesi nemici. Gli alti ufficiali rimasero impressionati dalla brutalit\u00e0 e dall'estremismo delle parole del F\u00fchrer, ma entro pochi mesi Hitler riusc\u00ec a sbarazzarsi con dei pretesti dei capi militari pi\u00f9 riluttanti. Il 4 febbraio 1938 von Blomberg e von Fritsch vennero bruscamente destituiti, Hitler assunse personalmente il comando supremo e istitu\u00ec l'OKW affidato al fedele generale Wilhelm Keitel, mentre al comando dell'esercito venne nominato il debole e influenzabile generale Walther von Brauchitsch. \nDa questo momento il programma aggressivo della Germania nazista prosegu\u00ec con grande rapidit\u00e0: dopo aver ottenuto il tacito assenso di Mussolini, Hitler concluse il 12 marzo 1938 con un trionfale successo l'Anschluss dell'Austria che venne subito incorporata nel Terzo Reich; quindi venne sollevato artificiosamente il problema delle minoranze tedesche dei Sudeti per minare la coesione della Cecoslovacchia. In questa occasione le potenze occidentali sembrarono finalmente disposte a opporsi anche con le armi all'aggressione tedesca e si giunse vicini alla guerra; intimoriti dalle minacce tedesche di guerra distruttiva, i dirigenti franco-britannici e in particolare il premier Chamberlain finirono per piegarsi ancora una volta alle pretese di Hitler nel corso della Conferenza di Monaco del 30 settembre 1938 che segn\u00f2 un nuovo trionfo pacifico per la Germania. Il clamoroso successo di Hitler accrebbe ancora il mito del F\u00fchrer tra il popolo tedesco e fece naufragare i piani di complotto che erano stati architettati tra gli alti comandi e alcuni circoli politici, sotto la guida del generale Ludwig Beck, del generale Franz Halder e di Carl Friedrich Goerdeler.\nNei primi mesi del 1939 gli avvenimenti si succedettero sempre pi\u00f9 freneticamente mentre la tensione in Europa, nonostante gli accordi di Monaco, si accresceva a causa delle nuove aggressioni delle potenze dell'Asse. Il 15 marzo 1939, dopo il minaccioso intervento personale di Hitler con i deboli dirigenti cecoslovacchi, le colonne meccanizzate della Wehrmacht entrarono senza trovare opposizione a Praga completando l'occupazione e lo smembramento della Cecoslovacchia. La Germania nazista costitu\u00ec un Protettorato di Boemia e Moravia dove instaur\u00f2 rapidamente un regime terroristico e organizz\u00f2 lo Stato \"satellite\" della Slovacchia. Il 22 marzo 1939 i tedeschi occuparono anche il porto di Memel sul mar Baltico mettendo in allarme la Lituania; infine il 7 aprile entr\u00f2 in azione anche l'Italia fascista che occup\u00f2 rapidamente l'Albania. Inoltre fin dalla fine del 1938 stava sorgendo l'aspro contrasto dello Terzo Reich con la Polonia che, dopo aver seguito in un primo momento una politica revisionista a fianco dei tedeschi, venne bruscamente sollecitata ad aprire trattative per la rapida restituzione alla Germania del corridoio di Danzica. Le potenze occidentali decisero finalmente, di fronte al comportamento violento e inaffidabile di Hitler, di abbandonare la politica di \"appeasement\" e il Regno Unito prese l'iniziativa il 31 marzo 1939 di fornire garanzie unilaterali sulla sua integrit\u00e0 e sicurezza alla Polonia; nelle settimane seguenti i britannici diedero analoghe garanzie anche alle altre nazioni centro-europee e balcaniche che sembravano minacciate dall'espansionismo dell'Asse. \nLa tensione tra Germania e Polonia crebbe continuamente nei mesi di primavera; lo Stato polacco, sostenuto dai britannici, decise di resistere alle minacce tedesche, mentre Hitler, determinato a schiacciare anche militarmente la Polonia, aveva ordinato fin dal 23 marzo 1939 di studiare un piano operativo per attaccare entro il 1\u00ba settembre 1939. Il 23 maggio 1939 in un colloquio segreto con i suoi generali il F\u00fchrer chiar\u00ec francamente che non si trattava di ottenere Danzica ma di \"ampliare lo spazio vitale\" distruggendo completamente lo Stato polacco anche a rischio di una guerra generale. Hitler in realt\u00e0 credeva ancora che fosse possibile paralizzare la reazione delle potenze occidentali con un sensazionale colpo di scena; egli era intenzionato a tentare un riavvicinamento decisivo con il nemico ideologico dell'Unione Sovietica per collaborare alla riorganizzazione dell'Europa orientale a spese della Polonia e delle altre piccole nazioni dell'area. A questo scopo, alla fine di agosto non esit\u00f2 a scrivere a Iosif Stalin e poi a inviare precipitosamente Joachim von Ribbentrop a Mosca per concludere immediatamente un accordo. Stalin, intimorito dalla potenza tedesca, consapevole della debolezza sovietica e diffidente sulle reali intenzioni delle potenze occidentali, prefer\u00ec accettare le allettanti proposte di Hitler e il 23 agosto 1939 venne concluso il cosiddetto patto Molotov-Ribbentrop che organizzava dettagliatamente le reciproche sfere di influenza all'est.\nLa clamorosa notizia in realt\u00e0 non scosse la risolutezza della Polonia, mentre il Regno Unito e la Francia confermarono i loro impegni a intervenire in caso di aggressione tedesca. Hitler decise, dopo qualche incertezza e alcuni confusi tentativi di dialogo con i britannici, di procedere secondo i piani e conferm\u00f2 l'ordine alla Wehrmacht di attaccare la Polonia il 1\u00ba settembre 1939. Alla notizia dell'attacco tedesco, mentre Mussolini colto di sorpresa dichiarava la \"non belligeranza\" dell'Italia, nonostante la conclusione fin dal 22 maggio 1939 del patto d'Acciaio, il 3 settembre il Regno Unito e la Francia dichiararono guerra alla Germania nazista, dando inizio alla nuova guerra europea.\nIl dominio del Terzo Reich sull'Europa.\nL'invasione della Polonia.\nIl 1\u00ba settembre 1939 la Wehrmacht diede inizio al \"Fall Wei\u00df\", il piano operativo progettato per attaccare e distruggere completamente la Polonia con una rapida campagna sfruttando soprattutto la schiacciante superiorit\u00e0 tedesca in mezzi corazzati e forze aeree. L'esercito polacco era apparentemente pronto alla guerra e aveva ottimisticamente schierato le sue truppe a cordone lungo l'intera linea di confine, pericolosamente esposto agli attacchi tedeschi. In realt\u00e0 la dirigenza politico-militare polacca era estremamente fiduciosa, faceva conto sul rapido intervento attivo delle potenze occidentali e credeva nella possibilit\u00e0 di respingere l'attacco e addirittura \"marciare su Berlino\".\nL'offensiva della Wehrmacht invece, condotta dalle famose Panzer-Division con il potente supporto della Luftwaffe, raggiunse subito successi impressionanti e travolse rapidamente le difese dell'esercito polacco in irrimediabile inferiorit\u00e0 di uomini e mezzi. A nord, le unit\u00e0 corazzate del brillante generale Heinz Guderian chiusero rapidamente il corridoio di Danzica raggiungendo la Prussia Orientale, mentre altre forze mobili del Gruppo d'armate B del generale Fedor von Bock, arrivarono a M\u0142awa. L'attacco principale venne sferrato dal raggruppamento corazzato del generale Walter von Reichenau, appartenente al Gruppo d'armate A del generale Gerd von Rundstedt, che avanz\u00f2 con tre Panzer-Division e due divisioni motorizzate di 80 chilometri in 36 ore e raggiunse il fiume Warta; pi\u00f9 a est altre forze tedesche raggiunsero subito la periferia di Cracovia. \nNei giorni seguenti, le truppe motorizzate tedesche continuarono ad avanzare in profondit\u00e0; il primo attacco dei carri armati a Varsavia, il pomeriggio dell'8 settembre, venne respinto ma la capitale, evacuata precipitosamente dal comandante in capo polacco, generale Edward Rydz-\u015amig\u0142y, e dal governo, venne accerchiata dalle truppe discese dalla Prussia orientale dopo la caduta di Mlawa. Nello stesso giorno i tedeschi occuparono Thorn a nord e Cracovia a sud, mentre il disperato contrattacco delle truppe polacche isolate nel saliente di Pozna\u0144 venne respinto dopo qualche difficolt\u00e0 iniziale, dalle divisioni del generale von Rundstedt che chiusero la sacca di Kutno dove sarebbero state accerchiate e distrutte entro il 16 settembre 19 divisione polacche. Coraggiosi ma inutili contrattacchi polacchi con deboli forze mobili e cavalleria vennero facilmente sconfitti dalle Panzer-Division tedesche. \nNel frattempo, sul fronte occidentale, le deboli forze tedesche di seconda linea schierate lungo la linea Sigfrido non ebbero alcuna difficolt\u00e0 a controllare il modesto tentativo offensivo delle truppe francesi nella Saar che, iniziato il 7 settembre venne subito interrotto dopo scarsi successi il 12 settembre, di fronte alle notizie del crollo della Polonia. Gli Alleati franco-britannici preferirono rinunciare a offensive improvvisate e organizzare metodicamente le loro forze in vista di una lunga guerra di logoramento sul tipo della prima guerra mondiale. \n \nIl 17 settembre 1939, mentre le truppe corazzate del generale Guderian dopo aver occupato il 14 settembre Brest-Litovsk accerchiavano gran parte delle residue forze polacche, i soldati dell'Armata Rossa sovietica entrarono a loro volta in Polonia da est secondo gli accordi del patto Ribbentrop-Molotov. L'Armata Rossa invase quel territorio appartenuto in precedenza all'Impero russo senza incontrare resistenza, ed entr\u00f2 in contatto in un'atmosfera apparentemente amichevole con le truppe tedesche che avanzavano da ovest. Il 28 settembre 1939 venne concluso tra Germania e Unione Sovietica un nuovo formale trattato di amicizia e frontiera che assegnava anche la Lituania alla zona di influenza sovietica e limitava il territorio polacco assegnato ai sovietici alle zone abitate in netta prevalenza da ucraini e bielorussi. La campagna di Polonia si concluse effettivamente i primi giorni di ottobre; Varsavia si arrese il 27 settembre dopo un prolungato e devastante bombardamento della Luftwaffe, mentre i dirigenti politico-militari e le truppe superstiti polacche fuggirono attraverso il confine rumeno. \nLa Germania nazista inizi\u00f2 subito sul territorio polacco a mettere in pratica le sue concezioni della guerra razziale e di annientamento nei confronti delle etnie ritenute inferiori e degli ebrei; amministrativamente la Polonia venne divisa tra una parte annessa direttamente al Terzo Reich, il Reichsgau Wartheland, e una parte occupata, il cosiddetto Governatorato Generale, guidato dal brutale Hans Frank. Nonostante le limitate proteste di alcuni alti ufficiali della Wehrmacht, le formazioni speciali delle SS, gli \"Einsatzgruppen\", e tutti gli apparati di sicurezza del Reich iniziarono subito in Polonia i barbari programmi di pulizia etnica, deportazione, ghettizzazione e sterminio di intere classi sociali, potenziali oppositori, resistenti ed ebrei.\n\"Strana guerra\" e invasione della Norvegia.\nLa spettacolare vittoria in Polonia, la prima dimostrazione della guerra lampo, accrebbe ancora il prestigio e il mito di Hitler presso il popolo tedesco e sollev\u00f2 il morale dei cittadini che avevano accolto la notizia della guerra con preoccupazione e modesto entusiasmo. Il F\u00fchrer tuttavia era consapevole che la coesione della Germania nazista sarebbe stata messa a rischio in caso di prolungamento della guerra senza successi militari e di aumento delle privazioni materiali a causa del conflitto. La situazione geostrategica complessiva del Terzo Reich inoltre, nonostante la vittoria in Polonia, rimaneva difficile; i suoi principali alleati, l'Italia di Mussolini e il Giappone, non erano entrati in guerra e mantenevano una prudente posizione di non belligeranza in attesa degli eventi, mentre l'Unione Sovietica, in teoria il nemico ideologico-razziale della Germania nazista, era invece diventata un collaboratore prezioso con le sue forniture di materie prime e con l'aiuto prestato per evitare il blocco navale anglo-francese. \nIl 6 ottobre 1939, per tranquillizzare l'opinione pubblica interna e internazionale, Hitler pronunci\u00f2 il famoso \"appello alla pace\" in cui apparentemente offriva agli Alleati un accordo di pacificazione che tuttavia si sarebbe basato sull'accettazione da parte nemica di tutte le sue conquiste, compresa la brutale invasione e spartizione della Polonia. Si trattava in realt\u00e0 di una manovra propagandistica impossibile da accettare per le potenze occidentali; il F\u00fchrer pochi giorni dopo avrebbe chiarito il suo pensiero nel corso di una riunione segreta con i suoi generali pi\u00f9 importanti. Il F\u00fchrer afferm\u00f2 che era fondamentale organizzare e sferrare rapidamente, possibilmente \"entro l'autunno\", l'offensiva generale sul Fronte occidentale con l'obiettivo di \"annientare le forze e la capacit\u00e0 dell'occidente\" di ostacolare lo sviluppo storico e il predominio del popolo tedesco in Europa. Hitler prevedeva la vittoria sulla Francia che di conseguenza avrebbe costretto il Regno Unito a un compromesso con la Germania in modo da acconsentire alla divisione del potere mondiale in zone di influenza; il capo del Terzo Reich ribad\u00ec che era essenziale scatenare al pi\u00f9 presto l'offensiva ed evitare perdite di tempo che avrebbero favorito il nemico. Gli anglo-francesi avrebbero avuto modo di consolidare le loro alleanze e rafforzare il loro schieramento militare; inoltre Hitler afferm\u00f2 che in futuro bisognava considerare la possibilit\u00e0 di un intervento in Europa degli Stati Uniti mentre non era affatto garantito per sempre l'atteggiamento positivo dell'Unione Sovietica; Stalin sarebbe stato intimorito solo da una nuova \"dimostrazione della potenza e della superiorit\u00e0 militare tedesca\".\nGli alti ufficiali della Wehrmacht accolsero con grande preoccupazione le affermazioni di Hitler e la sua evidente volont\u00e0 di \"sconfiggere il nemico\"; intimoriti dai ricordi della prima guerra mondiale, convinti della grande forza dell'esercito francese e consapevoli dei numerosi punti deboli delle forze armate del Reich, essi fecero alcuni tentativi per convincere il F\u00fchrer a modificare i suoi piani. Il tentativo del comandante in capo dell'esercito, generale Walther von Brauchitsch, del 5 novembre 1939 venne bruscamente respinto da Hitler durante un colloquio diretto, mentre i piani di un nuovo complotto da parte dei vecchi cospiratori del 1938 vennero presto messi da parte dopo il misterioso attentato a Hitler dell'8 novembre e la conseguente attivazione della macchina repressiva. Nonostante la volont\u00e0 espressa da Hitler, l'attacco a occidente, in programma per il 12 novembre 1939, sarebbe stato effettivamente rimandato a causa delle condizioni meteorologiche sfavorevoli; sarebbero seguiti ulteriori 29 rinvii sempre collegati a condizioni esterne contingenti e non per un cambiamento delle idee di Hitler che al contrario il 23 novembre 1939 ribad\u00ec brutalmente ai generali la sua \"irrevocabile decisione di vincere\" e la sua determinazione di \"annientare chiunque sia contro di me\". \nI mesi della cosiddetta strana guerra quindi non videro operazioni attive o combattimenti terrestri tra le grandi potenze in guerra sul Fronte occidentale, ma il Terzo Reich rafforz\u00f2 notevolmente la sua macchina militare, mentre Hitler e i suoi generali rielaborarono la pianificazione operativa; il F\u00fchrer inoltre cerc\u00f2 di consolidare il suo sistema di alleanze, mantenendo buoni rapporti con l'Unione Sovietica anche durante la guerra di Finlandia e facendo pressioni su Mussolini per spingerlo a una partecipazione attiva alla guerra. Nell'incontro con il Duce del marzo 1940 Hitler fece mostra di grande ottimismo e impression\u00f2 Mussolini con la sua energia e la sicurezza di essere in grado di vincere.\nLa guerra europea si riaccese inaspettatamente in primavera in Scandinavia; Hitler, preoccupato per la sicurezza della via per le forniture alla macchina bellica tedesca del ferro svedese di Kiruna che passava attraverso il porto norvegese di Narvik e temendo un intervento anglo-francese in Norvegia che avrebbe potuto mettere in forte difficolt\u00e0 la Germania, fin da gennaio 1940 su sollecitazione anche dell'ammiraglio Erich Raeder, aveva costituito un comando speciale per studiare il possibile intervento tedesco; in febbraio il F\u00fchrer affid\u00f2 la direzione della pianificazione al generale Nikolaus von Falkenhorst e il 1\u00ba marzo 1940 diram\u00f2 una dettaglia direttiva operativa per l'operazione Weser\u00fcbung. \nLa campagna norvegese ebbe inizio, a partire dalla notte tra l'8 e il 9 aprile 1940, con una nuova serie di impressionanti successi tedeschi che, nonostante le ottimistiche affermazioni del capo del governo britannico Chamberlain, non avevano affatto \"perso l'autobus\"; al contrario furono le potenze occidentali che, pur avendo da molte settimane studiato e previsto un intervento preventivo in Scandinavia, furono colte di sorpresa e dimostrarono scarsa coesione e notevole confusione nella pianificazione e nell'esecuzione. \nL'attacco tedesco venne condotto con l'impiego combinato di forze terrestri della Wehrmacht, navali della Kriegsmarine, e aeree della Luftwaffe; l'operazione venne sferrata contemporaneamente in cinque punti della costa norvegese e raggiunse sorprendenti successi grazie soprattutto alla netta superiorit\u00e0 aerea della Luftwaffe e allo spirito offensivo dimostrato dalle truppe, in particolare i cacciatori da montagna e i paracadutisti che intervennero a Oslo dove il primo attacco dal mare era stato respinto dalle batterie norvegesi. La Wehrmacht procedette contemporaneamente anche a occupare la Danimarca che non oppose resistenza; l'esercito norvegese invece si batt\u00e9 coraggiosamente mentre il re si trasferiva a nord in attesa dell'aiuto anglo-francese. In poche ore le forze tedesche occuparono quindi, oltre alla capitale, Narvik, Trondheim, Bergen e Kristiansand, anche se le navi della Kriegsmarine subirono forti perdite di fronte al fuoco delle batterie costiere nemiche. \nHitler mostr\u00f2 grande euforia nei primi giorni per l'insperato successo dell'audace operazione combinata condotta a termine nonostante la schiacciante superiorit\u00e0 navale delle flotte anglo-francesi; in realt\u00e0 nei giorni seguenti la situazione divenne pi\u00f9 difficile per i tedeschi e il F\u00fchrer perse in parte il suo sangue freddo. Dopo molta confusione iniziale, gli anglo-francesi finalmente cercarono di contrattaccare: le truppe furono sbarcate a Namsos e a \u00c5ndalsnes per avanzare verso Trondheim, mentre una squadra navale britannica fece irruzione a Narvik e distrusse tutte le navi tedesche mettendo in difficolt\u00e0 le truppe alpine del generale Eduard Dietl. Hitler ipotizz\u00f2 in un primo momento di far ripiegare gli alpini verso sud o autorizzare un loro sconfinamento in Svezia ma ben presto i tedeschi ripresero il controllo della situazione grazie soprattutto all'intervento in massa della Luftwaffe che paralizz\u00f2 i movimenti via terra del nemico e mise in pericolo le grandi navi alleate. \nIl 26 aprile, dopo la sconfitta a Lillehammer delle truppe anglo-francesi, l'alto comando alleato decise di abbandonare la Norvegia centrale e meridionale e concentrare tutte le forze nel settore di Narvik dove gli alpini tedeschi continuavano a resistere. Alla vigilia dell'inizio delle operazioni sul fronte occidentale quindi la Germania nazista aveva ormai preso il controllo della Danimarca e di gran parte della Norvegia; Hitler, constatato lo scarso sostegno popolare del nazista norvegese Vidkun Quisling, a cui aveva ipotizzato di assegnare il potere, fin dal 24 aprile aveva nominato Josef Terboven \"Commissario del Reich per la Norvegia\". Nonostante le pesanti perdite navali che riducevano sostanzialmente le forze operative della Kriegsmarine, il Terzo Reich aveva raggiunto un nuovo successo strategico mentre stavano per iniziare le operazioni principali all'ovest.\nIl crollo delle potenze occidentali.\nLa guerra lampo.\nL'increscioso incidente aereo del 10 gennaio 1940, a causa del quale due ufficiali tedeschi erano stati catturati nei pressi di Mechelen dai belgi che si erano impadroniti anche di importanti documenti segreti, aveva svelato i propositi aggressivi della Germania sul fronte occidentale e rivelato una parte dei piani d'attacco. Questi fatti condussero un irritatissimo Hitler a rivedere tutta la pianificazione operativa per il cosiddetto piano \"Fall Gelb\" e a rinviare definitivamente, a causa anche della persistenza del maltempo, la grande offensiva alla primavera del 1940. Il progetto studiato dal OKH per l'offensiva a occidente che prevedeva una classica offensiva frontale con concentrazione principale delle forze corazzate nel Gruppo d'armate B a nord, ricalcando in parte il famoso piano Schlieffen della prima guerra mondiale, in realt\u00e0 non aveva mai convinto Hitler che fin da novembre 1939 aveva ordinato di rinforzare con le Panzer-Division del generale Guderian il Gruppo d'armate A del generale Gerd von Rundstedt schierato pi\u00f9 a sud, in modo da sferrare un secondo attacco a sorpresa. \nContemporaneamente anche il generale Erich von Manstein, capo di stato maggiore del generale von Rundstedt al Gruppo d'armate A, aveva criticato i piani operativi dell'OKH che egli riteneva troppo convenzionali e non in grado di raggiungere successi decisivi; il generale aveva quindi ideato ed elaborato nei dettagli un piano alternativo che in parte concordava con le idee di Hitler. Il generale von Manstein prevedeva di trasferire il centro di gravit\u00e0 del \"Fall Gelb\" al Gruppo d'armate A che, rinforzato con la massa principale delle unit\u00e0 corazzate, avrebbe sferrato un attacco a sorpresa attraverso il difficile territorio collinoso e boscoso delle Ardenne, sfondando completamente il fronte alleato e avanzando in un colpo solo verso ovest fino alle coste della Manica. L'audace piano presentato dal generale von Manstein tuttavia venne ripetutamente respinto dall'alto comando dell'esercito che ricevette con irritazione questa iniziativa personale di un ufficiale subordinato. Il 17 febbraio 1940 invece Hitler incontr\u00f2 casualmente il generale von Manstein, e venne a conoscenza dei suoi piani che erano sorprendentemente simili alle considerazioni strategiche del F\u00fchrer; egli decise rapidamente di rivoluzionare il piano operativo secondo le linee guida illustrate dal generale e ben presto anche il generale Franz Halder, capo di stato maggiore dell'esercito, inizialmente scettico, convenne sulla validit\u00e0 del nuovo progetto. La direttiva del \"Fall Gelb\" del 24 febbraio 1940, trasferiva quindi la massa principale delle Panzer-Division al Gruppo d'armate A del generale von Rundstedt per l'attacco decisivo attraverso le Ardenne, mentre il Gruppo d'armate B del generale von Bock avrebbe occupato i Paesi Bassi e sferrato un attacco diversivo in Belgio a nord di Liegi.\n \nLa guerra lampo della Wehrmacht sul fronte occidentale ebbe inizio il 10 maggio 1940 ed ebbe subito sviluppi rapidissimi e totalmente favorevoli ai tedeschi; le Panzer-Division, supportate dallo schiacciante predominio aereo della Luftwaffe, avanzarono in profondit\u00e0 in tutti i settori. Inoltre, mentre le unit\u00e0 corazzate pesanti iniziavano la marcia di avvicinamento alle posizioni nemiche, l'alto comando tedesco sferr\u00f2 contemporaneamente anche una serie di spettacolari attacchi con l'impiego rivoluzionario delle nuove unit\u00e0 di paracadutisti che sorpresero e sconcertarono gli alleati. Il 10 maggio 1940 i paracadutisti intervennero in forze soprattutto nei Paesi Bassi, dove si lanciarono su Rotterdam, su l'Aia e su alcuni ponti strategici; l'azione dei tedeschi venne tuttavia fortemente contrastata delle truppe olandesi soprattutto a l'Aia dove le truppe aviotrasportate si trovarono in grande difficolt\u00e0; i paracadutisti invece raggiunsero il successo a Rotterdam che venne in parte occupata, e soprattutto al ponte sulla Mosa di Moerdijk che venne occupato di sorpresa e tenuto aperto per permettere il passaggio alla colonne corazzate del generale von Bock. La situazione degli olandesi si aggrav\u00f2 in modo irreversibile in pochi giorni; i carri armati del Gruppo d'armate B superarono il 12 maggio la Mosa al ponte di Moerdijk e proseguirono verso Rotterdam, mentre le difese nemiche ripiegavano verso la posizione fortificata del \"Vesting Holland\". Il 14 maggio il comando tedesco, per accelerare il cedimento nemico, sferr\u00f2 il bombardamento terroristico di Rotterdam che caus\u00f2 la morte di circa 900 civili e scosse definitivamente la risolutezza olandese; il comando militare firm\u00f2 la capitolazione alle ore 9:30 del 15 maggio, mentre la regina e il governo si rifugiavano in Gran Bretagna. \nIl 10 maggio, le forze principali del Gruppo d'armate B del generale von Bock attaccarono pi\u00f9 a sud per invadere il Belgio, impiegando anche in questa occasione reparti speciali di paracadutisti che con un riuscito colpo di mano presero d'assalto l'importante forte di Eben-Emael e i ponti sulla Mosa di Maastricht, aprendo la via in questo modo alle due Panzer-Division del generale Erich Hoepner. L'esercito belga cerc\u00f2 di guadagnare tempo prima di ripiegare sulla posizione di resistenza principale a ovest di Bruxelles, dove secondo i piani gi\u00e0 predisposti si sarebbe dovuto ricongiungere con le armate anglo-francesi del generale Gaston Billotte. Alla notizia dell'inizio dell'offensiva tedesca in occidente infatti le truppe francesi e quelle britanniche del BEF si erano a loro volta messe in movimento per assumere lo schieramento previsto dal piano Dyle; il 12 e il 13 maggio le formazioni meccanizzate francesi inviate in Belgio affrontarono le Panzer-Division a Hannut e, dopo violenti scontri e forti perdite, riuscirono a rallentare la marcia dei mezzi corazzati tedeschi, mentre la fanteria franco-britannica raggiungeva le posizioni assegnate sul varco di Gembloux che venne attaccato dal 15 maggio senza molto successo dalle forze del Gruppo d'armate B. \nMentre si combattevano aspre battaglie nella pianura belga, in realt\u00e0 la situazione strategica aveva gi\u00e0 avuto un'evoluzione decisiva a favore della Wehrmacht grazie alla potente offensiva delle sette Panzer-Division con circa 2\u00a0000 mezzi corazzati del Gruppo d'armate A del generale Gerd von Rundstedt, che in pochi giorni, con un'avanzata rapidissima, riuscirono ad attraversare con successo il difficile terreno delle Ardenne, respinsero le deboli forze di copertura franco-belga, raggiunsero il 12 e 13 maggio la linea del fiume Mosa e la attaccarono subito mentre le truppe francesi, sorprese dalla velocit\u00e0 e dalla potenza dell'offensiva tedesca in questo settore, erano ancora in fase di schieramento. \nL'attacco del Gruppo d'armate A alla linea della Mosa continu\u00f2 fino al 16 maggio e si concluse con il successo totale dei tedeschi: le forze francesi vennero completamente sbaragliate, il fiume fu attraversato a Dinant dalle divisioni corazzate del generale Hermann Hoth e a Montherm\u00e9 e a Sedan dalle cinque Panzer-Division del generale Paul Ludwig Ewald von Kleist. A Sedan in particolare le divisioni corazzate del generale Heinz Guderian raggiunsero un brillante successo e poterono avanzare verso ovest senza pi\u00f9 ostacoli. La Luftwaffe intervenne in forze per proteggere i ponti sulla Mosa e attaccare con le sue squadriglie di Stuka le forze terrestri francesi. Le riserve meccanizzate francesi fatte intervenire precipitosamente dall'alto comando per cercare di chiudere il varco sulla Mosa vennero a loro volta distrutte dalle Panzer-Division, che, quindi, dal 17 maggio ebbero campo libero per avanzare in direzione della Manica secondo i piani del \"Fall Gelb\". \nIl 20 maggio 1940, dopo una travolgente avanzata quasi incontrastata, le Panzer-Division del generale Guderian raggiunsero il mare ad Abbeville, tagliando fuori in questo modo l'intero raggruppamento del generale Billotte, costituito dal corpo di spedizione britannico, da quasi tutte le migliori divisioni francesi e dall'intero esercito belga; oltre 1 milione di soldati alleati si trovarono isolati con il mare alle spalle, tra le armate del generale von Bock e le colonne corazzate del generale von Rundstedt. \nNei giorni seguenti, mentre fallivano i deboli e confusi contrattacchi sferrati dalle truppe alleate, i carri armati del generale von Kleist e del generale Hoth deviarono verso nord lungo la costa per interrompere tutte le comunicazioni via mare delle armate nemiche accerchiate; entro il 25 maggio le Panzer-Division di punta occuparono Boulogne e Calais e si avvicinarono a Dunkerque, ultimo porto disponibile per gli alleati. La situazione delle armate anglo-franco-belghe era disastrosa: le truppe si battevano accanitamente ma divenne ben presto evidente che l'unica speranza di salvezza era un'evacuazione via mare per mezzo delle cospicue forze navali che si stavano radunando. L'operazione Dynamo ebbe inizio il 26 maggio e continu\u00f2 sempre pi\u00f9 drammatica fino al 4 giugno; le operazioni di evacuazione continuarono sotto gli attacchi aerei della Luftwaffe, mentre una parte delle truppe si sacrificava per guadagnare tempo. La notte del 27 maggio, l'esercito belga si arrese: il re del Belgio Leopoldo III aveva deciso unilateralmente di cedere le armi e concludere una capitolazione formale, abbandonando l'alleanza.\nL'evacuazione di Dunkerque, pur costando pesanti perdite di uomini e mezzi, si concluse con un successo per gli Alleati: furono tratti in salvo e sfuggirono alla prigionia oltre 330\u00a0000 soldati anglo-francesi. L'alto comando tedesco favor\u00ec in parte la riuscita dell'operazione Dynamo arrestando per alcuni giorni decisivi l'avanzata delle Panzer-Division del generale Guderian in marcia su Dunkerque; questa sorprendente decisione, originata dal quartier generale del generale von Rundstedt, venne approvata personalmente da Hitler, apparentemente timoroso per un eccessivo logoramento dei suoi carri armati, fiducioso nelle capacit\u00e0 della Luftwaffe di impedire da sola ogni evacuazione e forse anche desideroso di risparmiare ai britannici per motivi politici una sconfitta troppo umiliante mantenendo aperta la possibilit\u00e0 di una riconciliazione con il Regno Unito.\nNonostante la delusione finale, la prima fase dell'offensiva tedesca a ovest si concluse con una successo decisivo per la Wehrmacht: i Paesi Bassi e il Belgio erano stati costretti alla resa, il corpo di spedizione britannico aveva dovuto abbandonare il continente e l'esercito francese, gravemente indebolito, era ormai solo di fronte all'esercito tedesco.\nL'invasione della Francia.\nMentre si concludeva la battaglia di Dunkerque la Wehrmacht aveva contemporaneamente riorganizzato il suo schieramento per sferrare rapidamente la seconda fase della sua offensiva generale contro la precaria linea difensiva costituita con le deboli forze rimaste dal comandante in capo francese, generale Maxime Weygand. Nonostante la risolutezza del nuovo comandante e l'organizzazione di un sistema difensivo pi\u00f9 efficace, le truppe francesi, ridotte a circa 50 divisioni, si trovavano in irrimediabile inferiorit\u00e0 numerica e di mezzi di fronte alla potenza dell'intero esercito tedesco che schierava oltre 140 divisioni e disponeva della schiacciante superiorit\u00e0 aerea della Luftwaffe che effettuava missioni di interdizione sul campo di battaglia e missioni di bombardamento terroristico contro i civili e le citt\u00e0 francesi. Il \"Fall Rot\", nome in codice della seconda fase dell'offensiva tedesca, ebbe inizio sul fronte della Somme il 5 giugno 1940 e si estese al fronte dell'Aisne il 9 giugno; le truppe francesi opposero nei primi giorni accanita resistenza ma ben presto le formazioni corazzate tedesche poterono sbucare in campo aperto e ripresero ad avanzare incontrollabili in profondit\u00e0. \nSul fronte della Somme, il Gruppo d'armate B del feldmaresciallo von Bock ebbe alcune difficolt\u00e0 iniziali, ma gi\u00e0 il 7 giugno il gruppo corazzato del generale Hoth raggiunse Rouen e il 10 giugno chiuse in una sacca i difensori aprendo la via per la Senna. L'attacco del Gruppo d'armate A del feldmaresciallo von Rundstedt fu ancora pi\u00f9 rapido ed efficace: le Panzer-Division dei generali Guderian e von Kleist superarono agevolmente l'Aisne e la Marna dopo aver respinto deboli contrattacchi delle riserve mobili francesi. Il 10 giugno 1940, di fronte all'evidente successo tedesco sulla Somme e in Champagne, Benito Mussolini ruppe finalmente gli indugi ed entr\u00f2 formalmente in guerra; nello stesso giorno il governo francese abbandonava Parigi, ormai minacciata dai carri armati tedeschi, per trasferirsi prima a Tours e infine a Bordeaux.\nDalla seconda settimana di giugno, l'avanzata della Wehrmacht in Francia divenne sempre pi\u00f9 rapida; nonostante le disposizioni del generale Weygand di ripiegare mantenendo la coesione, l'esercito francese si stava disgregando, mentre i civili abbandonavano in massa le citt\u00e0 invase. Entro il 18 giugno tutte le residue truppe britanniche ancora presenti sul continente furono evacuate attraverso i porti atlantici mentre i dirigenti politici franco-britannici rinunciarono al fantasioso piano di costituzione del \"ridotto bretone\". La campagna di Francia ormai era stata definitivamente vinta dalla Wehrmacht e le Panzer-Division dilagavano in tutte le direzioni senza trovare un'opposizione organizzata: mentre la fanteria tedesca il 14 giugno entrava a Parigi, il generale Guderian aveva deviato verso sud-est e aveva tagliato le comunicazioni delle forze francesi rimaste ferme a difesa dell'inutile linea Maginot, raggiungendo il 18 giugno Pontarlier e Belfort; il generale Hoepner raggiunse Digione e Lione, poi si avvicin\u00f2 alle spalle del fronte delle Alpi ancora difeso dai francesi contro gli italiani. Le divisioni corazzate del generale von Kleist erano giunte a Clermont-Ferrand; infine il gruppo corazzato del generale Hoth occup\u00f2 in pochi giorni i porti strategici di Cherbourg, Rennes e Brest; fin dal 17 giugno 1940 il nuovo governo francese presieduto dal maresciallo Philippe P\u00e9tain, ormai rassegnato alla disfatta, aveva richiesto alla Germania, attraverso l'ambasciata spagnola, le condizioni per un armistizio.\nAdolf Hitler, pur esultante per la clamorosa vittoria che vendicava la sconfitta della prima guerra mondiale, era consapevole che la guerra con il Regno Unito sarebbe probabilmente continuata e che quindi sarebbe stato essenziale far uscire completamente dal conflitto la Francia evitando la costituzione di un governo in esilio e neutralizzando l'efficiente flotta francese e l'enorme impero coloniale africano. Di conseguenza il F\u00fchrer si mostr\u00f2 sorprendentemente moderato e risparmi\u00f2 alla Francia il trattamento subito dalla Polonia smembrata e devastata; egli convinse anche Mussolini a limitare le sue pretese inizialmente esorbitanti. Hitler quindi concesse al governo francese, stabilito a Vichy, di mantenere la sua autorit\u00e0 su una zona di Francia non occupata, sulla flotta e sulle terre dell'Impero, mentre tutta la Francia settentrionale, centrale e atlantica, sarebbe stata occupata militarmente dalla Wehrmacht fino alla conclusione della guerra con il Regno Unito. Il governo di Vichy, in possesso della flotta e dell'Impero, avrebbe dovuto collaborare con la nuova Europa dell'Asse. \nL'armistizio di Rethondes venne concluso, dopo qualche discussione, la sera del 22 giugno 1940 alla presenza di Hitler, dai generali Wilhelm Keitel e Charles Huntziger; il 24 giugno venne concluso anche l'armistizio con l'Italia che aveva rinunciato a gran parte delle sue richieste iniziali. La Francia, invasa e demoralizzata, si ritirava dalla guerra e riorganizzava, sotto la guida del maresciallo P\u00e9tain, la sua struttura politica per affiancarsi ai regimi totalitari nazi-fascisti, mentre il Regno Unito rimaneva solo di fronte all'apparentemente inarrestabile macchina militare del Terzo Reich.\nDurante la campagna di Francia le perdite della Wehrmacht, che aveva conseguito una vittoria totale sugli eserciti alleati, furono sorprendentemente leggere: 27\u00a0000 morti, 111\u00a0000 feriti e 18\u00a0000 dispersi; l'esercito francese usc\u00ec distrutto dalla battaglia con 92\u00a0000 morti, 250\u00a0000 feriti e 1\u00a0450\u00a0000 prigionieri che non furono rilasciati dai tedeschi dopo l'armistizio. Le perdite britanniche furono molto inferiori: 3\u00a0400 morti, 13\u00a0600 feriti e 45\u00a0000 prigionieri.\nLa battaglia d'Inghilterra e le decisioni di Hitler.\nCon la fine della campagna di Francia, la Germania nazista raggiunse una posizione di schiacciante predominio in Europa e sembr\u00f2 minacciare un rapido attacco alle isole britanniche che, dopo le gravi perdite subite di uomini e materiali, apparivano in inferiorit\u00e0 praticamente irreversibile. Hitler in un primo momento, inebriato dal successo, credette realmente che il Regno Unito avrebbe accettato la supremazia tedesca in Europa e avrebbe rinunciato a continuare le ostilit\u00e0 per salvaguardare il suo impero mondiale; il 19 luglio 1940 il F\u00fchrer pronunci\u00f2 al Reichstag il cosiddetto \"appello alla ragione\" in cui esortava i britannici, in termini generici e senza dettagli concreti, a concludere la guerra per evitare nuove, inutili sofferenze.\nIn realt\u00e0 in quel momento Hitler era gi\u00e0 consapevole, soprattutto dopo le parole di sfida di Winston Churchill e la determinazione britannica dimostrata con l'operazione Catapult, che un accordo con il Regno Unito era impossibile; tre giorni prima del discorso al Reichstag egli aveva approvato la direttiva N. 16 in cui prevedeva dettagliatamente uno sbarco nelle isole britanniche, l'operazione Leone marino. Il F\u00fchrer tuttavia non mostr\u00f2 la consueta irremovibile decisione; lasci\u00f2 il controllo della pianificazione e dell'organizzazione ai suoi generali e diede fiducia a Hermann G\u00f6ring che affermava di potere mettere in ginocchio il Regno Unito solo con gli attacchi della Luftwaffe. Hitler aveva altri piani; mentre era ancora in corso la campagna di Francia parl\u00f2 per la prima volta di una prossima offensiva contro la Russia sovietica e poco dopo fece iniziare i primi studi di fattibilit\u00e0 per una grande campagna all'est; egli sperava di poter attaccare l'Unione Sovietica gi\u00e0 in autunno 1940. Solo dopo che gli alti comando ebbero affermato categoricamente che era impossibile organizzare una offensiva gigantesca all'est in pochi mesi, Hitler ritorn\u00f2 al progetto Leone marino ma il 31 luglio 1940 ribad\u00ec con i suoi generali che le speranze del Regno Unito erano riposte negli Stati Uniti e nell'Unione Sovietica e che quindi il Terzo Reich avrebbe dovuto prepararsi per attaccare e distruggere la potenza bolscevica entro la primavera 1941. Con la vittoria all'est la Germania sarebbe stata in grado di affrontare anche una lunga guerra mondiale contro le due potenze anglosassoni. \nNei mesi dell'estate quindi la macchina da guerra tedesca prepar\u00f2 l'operazione Leone marino ma sorsero notevoli contrasti tra gli alti comandi della Kriegsmarine e dell'esercito sulla strategia, mentre Hitler rimase incerto e ipotizz\u00f2 uno sbarco a settembre 1940 solo nel caso di un evidente indebolimento della resistenza nemica per mezzo degli attacchi aerei; dopo alcune battaglie aeree iniziali sui cieli della Manica a partire dal 10 luglio, la Luftwaffe diede inizio alla vera battaglia aerea d'Inghilterra il 13 agosto 1940 con i primi attacchi in massa alle installazioni militari britanniche. Gli alti comandi e i piloti della Luftwaffe iniziarono il combattimento con grande fiducia e ritenendo di disporre, con 3\u00a0000 aerei e basi vicinissime all'Inghilterra, di una netta superiorit\u00e0 sull'avversario, ma la realt\u00e0 della battaglia fu molto diversa fin dall'inizio.\nIn realt\u00e0 la Luftwaffe, priva di bombardieri pesanti, mancava degli aerei adeguati per sferrare una campagna di bombardamento distruttiva mentre i suoi caccia non erano superiori numericamente a quelli britannici e potevano rimanere in azione solo per pochi minuti. Inoltre G\u00f6ring e i suoi generali, i feldmarescialli Hugo Sperrle e Albert Kesselring, cambiarono ripetutamente le tattiche e gli obiettivi senza raggiungere risultati decisivi. La RAF, bene organizzata, equipaggiata con aerei da caccia moderni e guidata razionalmente, sfrutt\u00f2 il suo sistema di controllo radar e inflisse pesanti perdite alla Luftwaffe.\nDopo una fase iniziale, a partire dal 15 agosto, di grandi battaglie aeree con esito alterno, la Luftwaffe pass\u00f2 ad attaccare con un certo successo le basi della RAF ma a partire dal 7 settembre G\u00f6ring decise di iniziare gli attacchi terroristici su Londra sperando di fiaccare il morale del nemico ma questa strategia non diede risultati e fece salire le perdite tedesche; alla fine di ottobre la Luftwaffe dovette interrompere gli attacchi di giorno dopo aver perso oltre 1\u00a0700 aerei, mentre le perdite inglesi furono poco superiori a 900. Fin dal 14 settembre 1940 Hitler comprese che la battaglia aerea non aveva avuto successo e afferm\u00f2 che \"non sussistono i presupposti per l'operazione Leone marino\". \nIl 12 ottobre una direttiva del feldmaresciallo Keitel stabil\u00ec che, \"per decisione del F\u00fchrer\", l'invasione dell'Inghilterra era definitivamente rinviata. I bombardamenti terroristici sulla capitale britannica tuttavia continuarono nella speranza di fiaccare la resistenza nemica. Ebbe quindi inizio il cosiddetto \"blitz\" con i bombardamenti notturni su Londra per 57 notti consecutive e con gli attacchi sulle citt\u00e0 inglesi che sarebbero proseguiti fino alla primavera del 1941; oltre alla capitale, subirono pesanti danni Coventry, Liverpool, Glasgow, le perdite civili furono pesanti, 43\u00a0400 morti e 50\u00a0000 feriti gravi, ma la capacit\u00e0 di resistenza della Gran Bretagna, con il crescente sostegno degli Stati Uniti, non venne intaccata.\nMentre, con il rinvio \"sine die\" del piano Leone marino, diveniva sempre pi\u00f9 evidente che la guerra sarebbe continuata e che la Gran Bretagna avrebbe potuto avvalersi della potenza politico-economica degli Stati Uniti del presidente Franklin Delano Roosevelt, negli ultimi mesi del 1940 Adolf Hitler cerc\u00f2 di consolidare il suo sistema di alleanze per prepararsi a un conflitto globale prolungato. In linea con le idee del ministro von Ribbentrop, il F\u00fchrer cerc\u00f2 di associare ai suoi piani di un Nuovo Ordine anche le altre nazioni europee; inoltre egli strinse i legami con il Giappone per intimidire sia gli Stati Uniti sia l'Unione Sovietica con la minaccia di guerra su due fronti. Il patto tripartito tra Germania, Italia e Giappone venne concluso il 27 settembre 1940 ma, nonostante le apparenze, le tre potenze avrebbero continuato a perseguire politiche egoistiche senza un reale coordinamento generale. In ottobre Hitler si incontr\u00f2 con i capi delle altre principali nazioni europee per cercare di inserirle attivamente nei progetti di \"blocco continentale\" contro la Gran Bretagna, ma i suoi colloqui con il generale Francisco Franco, il maresciallo P\u00e9tain e Mussolini furono una grande delusione per il F\u00fchrer e confermarono i suoi pregiudizi negativi.\nIl generale spagnolo e il maresciallo francese sostanzialmente rifiutarono di entrare concretamente in guerra contro la Gran Bretagna che, nonostante il trionfale ottimismo di Hitler, appariva ancora in grado di resistere; inoltre entrambi i due capi di Stato fecero esagerate richieste di compensi nelle colonie dell'Impero britannico, irrealistiche e conflittuali con i programmi del F\u00fchrer. Hitler quindi mise da parte i piani di \"blocco continentale\" europeo, mentre il colloquio con Mussolini fu ancor pi\u00f9 deludente; il Duce sbandier\u00f2 i suoi progetti di guerra parallela autonoma per gli scopi imperiali italiani senza curarsi di coordinare la sua azione con i piani del F\u00fchrer. Entro poche settimane la realt\u00e0 dei fatti avrebbe dissolto le illusioni di Mussolini di partecipazione autonoma e vittoriosa dell'Italia alle ostilit\u00e0. \nHitler quindi si convinse definitivamente che l'unica soluzione che avrebbe potuto dare una svolta veramente decisiva alla guerra sarebbe stata l'offensiva a est per annientare l'Unione Sovietica e ottenere le risorse necessarie per rendere invulnerabile la nuova Europa tedesca. Il F\u00fchrer quindi fece continuare i progetti per una guerra a oriente e, ancor prima della visita di Molotov a Berlino del 12-13 novembre 1940, afferm\u00f2 in una nuova direttiva che \u00abindipendentemente dall'esito che avranno i colloqui ... i preparativi vanno proseguiti\u00bb. Gli incontri con Molotov a Berlino non portarono a risultati e confermarono che l'Unione Sovietica era intenzionata a salvaguardare ed estendere la sua sfera di interesse e non era disposta ad accettare la supremazia tedesca in Europa. Hitler, irritato dall'atteggiamento di Molotov, prese la sua decisione definitiva e irreversibile: il 18 dicembre 1940 venne diramata la direttiva segretissima N. 21 sul piano \"Barbarossa\"; la Wehrmacht doveva sferrare nella primavera 1941 un'offensiva generale contro l'Unione Sovietica che doveva essere \"messa in ginocchio\" ancor prima del \"termine della guerra con l'Inghilterra\". La campagna doveva essere rapida e ottenere una vittoria totale entro il 1941 in modo che la Germania potesse essere pronta ad affrontare gli Stati Uniti nel 1942.\nLa guerra della Germania sul mare.\nLa guerra di corsa.\nLa Germania inizi\u00f2 la guerra in netta inferiorit\u00e0 navale rispetto alle flotte combinate franco-britanniche; la nuova Kriegsmarine guidata da un capo preparato e prestigioso come l'ammiraglio Erich Raeder, disponeva, in assenza delle navi previste dall'ambizioso \"piano Z\" che Hitler aveva deciso di annullare per carenza di risorse allo scoppio del conflitto, solo di due incrociatori da battaglia e tre corazzate \"tascabili\", mentre era priva di portaerei e due corazzate erano ancora in costruzione. La flotta sottomarina, ricostituita solo dal 1935 e guidata dall'abile ammiraglio Karl D\u00f6nitz, era molto debole numericamente, con solo 57 U-Boot operativi di cui 35 unit\u00e0 costiere non adatte alle operazioni nell'oceano Atlantico, e venne ulteriormente intralciata dall'inefficacia dei suoi siluri. In queste condizioni gli alleati poterono ripristinare subito il blocco navale della Germania che peraltro risult\u00f2 poco efficace a causa delle vie di accesso ai rifornimenti aperte per il Terzo Reich attraverso l'Unione Sovietica e l'Italia.\nNonostante la netta inferiorit\u00e0 di mezzi, la Kriegsmarine non risparmi\u00f2 le sue forze e intraprese subito una guerra di corsa contro il naviglio mercantile nemico, con navi corsare e con le sue navi d'alto mare pi\u00f9 potenti; la corazzata tascabile \"Admiral Graf Spee\" ottenne qualche successo e affond\u00f2 nove navi alleate nell'Atlantico meridionale ma nel mese di dicembre fu bloccata al largo di Montevideo da tre incrociatori britannici e costretta ad autoaffondarsi. I tedeschi, nonostante questa sconfitta, ottennero alcuni brillanti successi: il lancio di mine magnetiche inflisse per alcuni mesi forti danni alle navi mercantile alleate, un U-Boot affond\u00f2 la portaerei britannica \"Courageous\" il 17 settembre 1939, mentre il sommergibile guidato dal tenente di vascello G\u00fcnther Prien affond\u00f2 la corazzata \"Royal Oak\" dopo essere penetrato audacemente nella base di Scapa Flow il 14 ottobre 1939.\nLa campagna norvegese, conclusa con l'evacuazione da parte alleata di Narvik il 7 giugno 1940 a causa degli sviluppi disastrosi sul Fronte occidentale, aveva costituito un brillante successo per la Germania ma caus\u00f2 perdite disastrose alla Kriegsmarine; gli incrociatori da battaglia \"Scharnhost\" e \"Gneisenau\" affondarono l'8 giugno la portaerei britannica \"Glorious\" ma in complesso la marina tedesca ebbe tre incrociatori e dieci cacciatorpediniere affondati e altri cinque incrociatori danneggiati. Di conseguenza al momento della caduta della Francia la Germania nazista pot\u00e9 disporre di una serie di basi navali strategiche importantissime in Atlantico e Mare del Nord ma all'inizio non disponeva di sufficienti navi d'alto mare; la Kriegsmarine tuttavia mise in azione nella seconda met\u00e0 del 1940 una serie di navi corsare, la \"Komet\", la \"Pinguin\" e lo \"Atlantis\", che ottennero alcuni successi contro le navi mercantili isolate del nemico.\nNel 1941 le navi corsare tedesche si moltiplicarono e affondarono 427\u00a0000 tonnellate di naviglio alleato, ma subirono gli attacchi degli incrociatori britannici che davano loro la caccia: il \"Pinguin\", il \"Kormoran\" e lo \"Atlantis\" furono intercettati e distrutti; riuscirono a sopravvivere invece il \"Komet\" e soprattutto il \"Thor\" e lo \"Orion\" che compirono lunghissime missioni in alto mare fino al Mare Artico, all'oceano Pacifico e all'Atlantico del Sud. Hitler e l'ammiraglio Raeder erano peraltro decisi a impiegare in azione in pericolose missioni contro i convogli alleati anche le grandi navi da battaglia e quindi prima la corazzata tascabile \"Admiral Scheer\" e l'incrociatore \"Admiral Hipper\" e poi lo \"Scharnhost\" e il \"Gneisenau\" compirono lunghe crociere in Atlantico affondando altro naviglio mercantile alleato e allarmando molto l'ammiragliato britannico che non riusc\u00ec a intercettarle. Il 20 maggio 1941 ebbe inizio la famosa missione della moderna corazzata \"Bismarck\" e dell'incrociatore \"Prinz Eugen\" che invece si concluse con una catastrofe per la Kriegsmarine. Penetrate nel Mare del Nord e poi nell'Atlantico, le due navi tedesche ebbero un primo scontro vittorioso con la flotta britannica e l'incrociatore da battaglia \"Hood\" venne affondato, ma nei giorni seguenti, la \"Bismarck\" sub\u00ec una caccia serrata da gran parte delle corazzate e portaerei della Royal Navy che riuscirono a rallentarla e infine affondarla il 27 maggio mentre cercava di rientrare a Brest. \nDopo la tragedia della \"Bismarck\", la Kriegsmarine limit\u00f2 l'impiego isolato in alto mare delle sue navi pesanti che invece vennero in prevalenza trasferite nei fiordi norvegesi per partecipare, insieme alla Luftwaffe, alla lotta contro i convogli alleati dell'Artico diretti al porto sovietico di Murmansk, e per intervenire, come richiesto espressamente da Hitler, in caso di un possibile sbarco anglo-americano in Norvegia.\nIl 1942 inizi\u00f2 con un brillante successo per la Kriegsmarine; l'operazione Cerberus, l'attraversamento di sorpresa della Manica da parte della squadra di incrociatori di battaglia che da mesi era ferma a Brest, deciso da Hitler nonostante i dubbi dell'ammiraglio Raeder, ebbe inizio l'11 febbraio e si concluse positivamente per le grandi navi tedesche che, grazie anche alla copertura aerea, riuscirono a raggiungere in salvo la base di Wilhelmshaven da dove sarebbero presto ripartite per la Norvegia. In Scandinavia nella prima met\u00e0 dell'anno si concentrarono quindi le migliori navi da battaglia tedesche, tra cui le due corazzate tascabili \"Lutzow\" e \"Admiral Scheer\", l'incrociatore pesante \"Admiral Hipper\" e soprattutto la potente corazzata \"Tirpitz\", gemella della \"Bismarck\". Questo raggruppamemto allarm\u00f2 grandemente Winston Churchill, che ordin\u00f2 una serie di bombardamenti aerei che peraltro non ottennero risultati, e sembr\u00f2 mettere in pericolo i convogli dell'Artico diretti in Unione Sovietica; la \"Tirpitz\" e le altre navi pesanti intervennero in alcune occasioni contro i convogli alleati, ma senza successo e le perdite maggiori ai battelli alleati durante le drammatiche missioni all'estremo nord furono causate dai sommergibili, dal naviglio leggero e dalla Luftwaffe.\nIl Mar Glaciale Artico e la Scandinavia furono il teatro delle ultime vicende delle grandi navi di superficie della Kriegsmarine nella seconda guerra mondiale. Alla fine dell'anno 1942, il 31 dicembre, le navi pesanti tedesche subirono uno scacco nella battaglia del mare di Barents nonostante il favorevole rapporto di forze; Hitler, estremamente irritato, rivolse all'ammiraglio Raeder pesanti critiche affermando che le navi di superficie, troppo prudenti e rinunciatarie, avevano sempre fallito e quindi avrebbero dovuto essere ritirate e smantellate. L'ammiraglio si dimise e venne sostituito dall'ammiraglio Karl D\u00f6nitz che diede priorit\u00e0 agli U-Boot ma riusc\u00ec a convincere il F\u00fchrer a non smantellare completamente la flotta d'alto mare che quindi rimase in azione dalle basi norvegesi e continu\u00f2 a intervenire contro i convogli alleati diretti a Murmansk. \nIl 26 dicembre 1943 la battaglia di Capo Nord termin\u00f2 con un disastro per i tedeschi e l'incrociatore da battaglia \"Scharnhorst\" venne intercettato e affondato dalla superiore squadra navale britannica, mentre, dopo molti tentativi falliti, i bombardieri britannici il 12 novembre 1944 riuscirono finalmente ad affondare la corazzata \"Tirpitz\" che per anni con la sua sola presenza in Scandinavia, aveva preoccupato Winston Churchill e l'ammiragliato britannico. Fin dal 1942 erano finite anche le imprese delle navi corsare tedesche: la \"Thor\" e la \"Michel\" erano arrivate in Giappone dove sarebbero rimaste per il resto della guerra, mentre la \"Stier\" e la \"Komet\" erano state intercettate e affondate a settembre e ottobre 1942.\nPer le navi pesanti di superficie tedesche la guerra termin\u00f2 nel Mar Baltico dove nell'inverno 1945 gli incrociatori e le corazzate tascabili superstiti della Kriegsmarine intervennero con efficacia in sostegno dell'esercito impegnato a difendere la Prussia orientale nell'ultima fase della guerra sul Fronte orientale. Le navi tedesche contribuirono a proteggere con il fuoco dei loro cannoni pesanti la ritirata e l'evacuazione via mare delle truppe e dei civili rimasti intrappolati dall'avanzata dell'Armata Rossa.\nGli U-Boot e la battaglia dell'Atlantico.\nL'ammiraglio Karl D\u00f6nitz aveva perfettamente compreso gi\u00e0 prima dell'inizio della guerra europea che la nuova battaglia dell'Atlantico, la lotta contro il traffico marittimo della Gran Bretagna negli oceani, sarebbe stata di enorme importanza per l'esito finale del conflitto; la Gran Bretagna rimaneva vulnerabile, nonostante il sistema dei convogli e la dimensione del suo naviglio mercantile, agli attacchi portati alle rotte atlantiche attraverso le quali giungevano le materie prime, i prodotti alimentari e anche l'equipaggiamento militare americano per le isole britanniche. \nDopo le difficolt\u00e0 iniziali degli U-Boot, dovuti all'inefficacia dei primi siluri, alla mancanza di basi di appoggio strategiche e alla carenza di mezzi, la flotta sottomarina dell'ammiraglio D\u00f6nitz miglior\u00f2 sostanzialmente la sua situazione nel 1940 grazie alle vittorie terrestri della Wehrmacht. I sommergibili tedeschi poterono entrare in azione dalle nuove basi norvegesi e francesi, tra cui le grandi installazioni di Lorient, dove l'ammiraglio D\u00f6nitz stabil\u00ec il suo posto di comando, Saint-Nazaire, La Pallice, Bordeaux, Stavanger e Trondheim. Da queste basi gli U-Boot, a partire dalla seconda met\u00e0 del 1940, poterono attaccare le rotte marittime britanniche rimanendo in azione pi\u00f9 a lungo e in maggior numero, grazie anche al costante aumento delle nuove costruzioni di sommergibili; alla met\u00e0 del 1941 fino a 40 U-Boot erano in missione contemporaneamente nell'Atlantico.\nL'azione degli U-Boot, guidati da comandanti preparati e determinati, divenne quindi progressivamente pi\u00f9 efficace nonostante le contromisure dei britannici che potenziarono le navi di scorta, migliorarono i sistemi di individuazione ASDIC, aprirono nuove basi in Islanda e bombardarono ripetutamente, peraltro senza successo, le installazioni corazzate dei sommergibili. Il tonnellaggio perduto dalle marine alleate crebbe costantemente nel periodo 1940-41, raggiungendo un massimo di 340\u00a0000 tonnellate nel mese di ottobre 1940 che sal\u00ec a 650\u00a0000 tonnellate ad aprile 1941; dall'inizio della guerra al dicembre 1941 gli U-Boot affondarono circa 8 milioni di tonnellate di naviglio mercantile alleato, un quantitativo molto superiore alle nuove costruzioni che ammontavano a circa un terzo delle perdite subite. Inoltre, nonostante il potenziamento delle tattiche e della tecnica del sistema difensivo britannico, soprattutto con il rafforzamento della copertura aerea a grande distanza per individuare e colpire i sommergibili, la flotta sottomarina dell'ammiraglio D\u00f6nitz si accrebbe numericamente grazie alle nuove costruzioni che salirono all'inizio de 1942 fino a 20 nuovi battelli al mese; anche le perdite tedesche aumentarono costantemente e molti famosi comandanti e i loro equipaggi persero la vita; tuttavia fino all'agosto 1942 la Germania mise in servizio 304 sommergibili mentre ne perse solo 105.\nL'ammiraglio D\u00f6nitz introdusse a partire dalla seconda met\u00e0 del 1940 la nuova tattica della \"muta\" (\"Rudeltaktik\") o del \"branco di lupi\" che prevedeva l'azione in superficie, di notte, contro i convogli alleati, di gruppi di sommergibili accuratamente coordinati mediante comunicazioni radio da terra; questa tattica, richiedendo molte comunicazioni radio con le basi, favoriva l'individuazione nemica, ma in mare si dimostr\u00f2 molto efficace e provoc\u00f2 spesso perdite rovinose ai grandi convogli alleati dell'Atlantico. Inoltre dal marzo 1942 i tedeschi introdussero anche le cosiddette \"vacche da latte\", speciali sommergibili equipaggiati per il trasporto di carburante per rifornire gli altri battelli in azione; questa innovazione permise di prolungare i tempi di permanenza in mare e di estendere il raggio di azione degli U-Boot fino alle coste del continente americano dal Canada, al Venezuela e al Brasile; infine dal 1941 i sommergibili tedeschi poterono contare, nonostante lo scetticismo di G\u00f6ring, sull'importante cooperazione di grandi aerei quadrimotori Focke-Wulf Fw 200 che, partendo dalle basi di Trondheim, Vannes, Merignac, Cognac, esploravano l'oceano per individuare e segnalare i convogli alleati.\nL'entrata in guerra degli Stati Uniti nel dicembre 1941 inizialmente diede modo ai sommergibili tedeschi di ottenere una serie di successi senza precedenti; sfruttando l'impreparazione e la superficialit\u00e0 delle autorit\u00e0 di comando navale americane, gli U-Boot, subito inviati in piccoli numeri dall'ammiraglio D\u00f6nitz al largo delle coste statunitensi, poterono affondare quasi essenza contrasto un gran numero di mercantili e di preziose petroliere; in sei mesi, durante l'operazione Paukenschlag, furono affondati due milioni di tonnellate di navi mercantili alleate. L'ammiraglio D\u00f6nitz rifer\u00ec a Hitler che in questo modo sarebbe stato possibile paralizzare lo sforzo bellico nemico. Complessivamente nei primi sette mesi del 1942 gli U-Boot, sempre pi\u00f9 numerosi in azione, affondarono 4\u00a0760\u00a0000 tonnellate di naviglio e altri 3 milioni negli ultimi cinque mesi dell'anno, dopo aver esteso la loro azione al largo delle coste africane e nei Caraibi. Le perdite di sommergibili nell'Atlantico furono di 70 battelli, meno delle nuove costruzioni; alla fine del 1942 l'ammiraglio D\u00f6nitz disponeva di 212 U-Boot operativi.\nIn realt\u00e0 non tutte le imbarcazioni dell'ammiraglio D\u00f6nitz erano sempre disponibili per la battaglia dell'Atlantico; pi\u00f9 volte Hitler decise di dirottare numerosi preziosi U-Boot in altre aree operative per essere impiegati in missioni d'emergenza. Alcuni sommergibili quindi furono inviati nel 1941 e nel 1942 in Norvegia per partecipare alla lotta contro i convogli alleati dell'Artico e per supportare le navi d'alto mare in caso di attacchi nemici in Scandinavia; alla fine di dicembre ben 23 U-Boot erano in azione nel Mar Mediterraneo per sostenere la difficile guerra aero-navale dell'Italia contro la flotta mediterrea britannica; infine altri sei battelli erano posizionati in agguato al largo di Gibilterra per intercettare un'eventuale flotta nemica in rotta verso il Nord Africa. Questi U-Boot furono quindi sottratti alla battaglia contro i convogli alleati ma ottennero alcuni brillanti successi nei nuovi teatri di operazione: nel Mediterraneo due sommergibili tedeschi affondarono alla fine del 1941 la corazzata \"Barham\" e la portaerei \"Ark Royal\", mentre nel 1942 un altro U-Boot affond\u00f2 la portaerei \"Eagle\" nel corso della battaglia di mezzo agosto. Nell'Artico nel 1942 gli U-Boot svolsero un ruolo decisivo e affondarono una buona parte del naviglio mercantile e da guerra alleato; nella battaglia contro il famoso convoglio PQ-17 i sommergibili tedeschi affondarono dieci navi da carico nemiche.\nLa missione principale degli U-Boot rimaneva l'attacco alle linee di comunicazioni navali alleate e la battaglia dell'Atlantico stava per raggiungere la sua fase decisiva; nei primi mesi del 1943 i sommergibili dell'ammiraglio D\u00f6nitz aumentarono ancora di numero e di aggressivit\u00e0 e sembrarono vicini a vincere la guerra dei convogli. Nei primi cinque mesi del 1943 furono affondate 365 navi alleate per oltre 2 milioni di tonnellate di naviglio, di cui 700\u00a0000 solo nel mese di marzo e i \"branchi di lupi\" attaccarono con successo e decimarono dopo drammatiche battaglie i grandi convogli SC 118, SC 121, e soprattutto il convoglio combinato HX 229/SC 122; anche le perdite di sommergibili furono pesanti di fronte alla tenace azione delle scorte. In realt\u00e0 sarebbero stati gli ultimi mesi di vittoria per gli U-Boot; la situazione in Atlantico stava cambiando completamente a favore degli Alleati e da maggio 1943 diminu\u00ec rapidamente il tonnellaggio affondato e aumentarono sensibilmente le perdite di sommergibili. Sfruttando le capacit\u00e0 costruttive dell'industria statunitense e le innovazioni tecnologiche della ricerca scientifica anglosassone, gli Alleati erano ormai in grado i moltiplicare le scorte di cacciatorpediniere e fregate, organizzare squadre di portaerei di scorta per attaccare i sommergibili con aerei armati di razzi e impiegare i bombardieri a lungo raggio B-24 Liberator per coprire tutte le zone dell'Atlantico. I nuovi radar centimetrici e altre invenzioni anglo-americane contribuirono alla sconfitta degli U-Boot.\nL'ammiraglio D\u00f6nitz era consapevole dell'inferiorit\u00e0 delle sue forze, ma decise, in attesa della produzione di nuovi modelli di sommergibili pi\u00f9 avanzati, di proseguire la battaglia per trattenere in mare e impegnare il maggior numero di navi e risorse nemiche e in questo modo influire sullo sforzo bellico alleato. Gli U-Boot quindi continuarono a operare anche negli ultimi anni di guerra ma con modesti risultati nonostante l'introduzione di nuove armi; negli ultimi due anni furono affondate meno di 1 milione di naviglio alleato mentre andarono perduti oltre 500 sommergibili con gravissime perdite tra gli equipaggi. Nell'ultimo anno di guerra declinarono anche le costruzioni di nuovi battelli, mentre i sommergibili ancora in azione vennero ritirati dai settori pi\u00f9 pericolosi dell'Atlantico e trasferiti all'Estremo Nord o nel Mar Baltico; in questo modo la navigazione alleata non trov\u00f2 pi\u00f9 ostacoli e la macchina bellica statunitense pot\u00e9 trasferire senza difficolt\u00e0 enormi quantit\u00e0 di personale e di materiali oltre Atlantico per l'attacco finale all'Europa nazista.\nL'intervento tedesco nei Balcani e in Nordafrica.\nVittorie e sconfitte dell'Afrikakorps.\nI programmi di Mussolini di \"guerra parallela\" da condurre dall'Italia fascista accanto alla Germania fascista con le proprie forze, senza aiuti sostanziali del potente alleato, per raggiungere gli obiettivi di guerra individuati dai programmi imperialistici nazionali, crollarono completamente in pochi mesi alla fine del 1940. L'offensiva in Egitto venne rapidamente arrestata dalle moderne forze britanniche che il 9 dicembre 1940 sferrarono la micidiale operazione Compass che annient\u00f2 l'esercito italiano in Cirenaica; le truppe nemiche avanzarono in Libia fino a raggiungere a febbraio 1941 il golfo della Sirte. Nel Mar Mediterraneo, la Flotta britannica inflisse una serie di sconfitte alla Regia Marina, che sub\u00ec anche un devastante attacco con aerosiluranti alla sua base navale di Taranto; infine l'invasione della Grecia nell'ottobre 1940 si trasform\u00f2 quasi subito in una umiliante disfatta e solo con grande difficolt\u00e0 gli italiani riuscirono a stabilizzare la situazione in Albania.\nDi fronte a questa serie di sconfitte, che sembravano far temere addirittura un crollo immediato dell'Italia, Adolf Hitler ritenne essenziale stabilizzare la situazione militare nei nuovi teatri balcanico e mediterraneo-africano aperti dal debole alleato. Il F\u00fchrer, mentre controllava la pianificazione della decisiva operazione Barbarossa, approv\u00f2 quindi una serie di piani di contingenza studiati dalla Wehrmacht per neutralizzare le possibili conseguenze delle disfatte italiane. Alla fine dell'anno 1940 furono preparati il piano \"Attila\" per occupare la zona libera della Francia di Vichy e impadronirsi della flotta francese; il piano \"Genziane\" per un intervento di truppe da montagna in Albania, il piano \"Izabel\", per un attacco al Portogallo, il piano \"Felix\" per un assalto alla rocca di Gibilterra. Questi piani alla fine vennero tutti annullati, mentre divenne essenziale, viste la gravit\u00e0 della sconfitta italiana in Africa, studiare e mettere in pratica rapidamente il trasferimento di unit\u00e0 della Luftwaffe in Italia e l'organizzazione di un corpo di spedizione tedesco da impiegare in Africa settentrionale come \"forza di sbarramento\" a protezione della Tripolitania.\nMentre le unit\u00e0 aeree della Luftwaffe distaccate in Sicilia e Italia meridionale attaccavano con successo il naviglio britannico nel Mar Mediterraneo, nel febbraio 1941 sbarcarono in Libia le prime unit\u00e0 meccanizzate del cosiddetto Deutsches Afrikakorps, previste dall'operazione Sonnenblume; al comando dell'aggressivo generale Erwin Rommel, il corpo di spedizione tedesco, costituito da due Panzer-Division e una divisione motorizzata, si sarebbe subito dimostrato particolarmente abile nella guerra con mezzi corazzati nel deserto e avrebbe rapidamente ribaltato l'andamento delle operazioni in Nord-Africa. \nAppena giunto sul posto, il generale Rommel pass\u00f2 all'offensiva cogliendo di sorpresa le truppe britanniche e in pochi giorni riconquist\u00f2 la Cirenaica e respinse il nemico sul confine egiziano, mentre una guarnigione australiana si trincerava nella fortezza di Tobruch che venne assediata per mesi senza successo dagli italo-tedeschi. Mentre continuava l'assedio, le unit\u00e0 corazzate dell'Afrikakorps, supportate da nuove divisioni italiane, respinsero con perdite in maggio e giugno 1941 due tentativi di controffensiva britannica.\nNell'autunno 1941 la situazione strategica delle truppe italo-tedesche in Africa divenne pi\u00f9 difficile; mentre le forze aero-navali britanniche con base a Malta intralciavano fortemente la navigazione dell'Asse attraverso il Mediterraneo, il comando nemico del Medio Oriente potenzi\u00f2 il suo schieramento fino a raggiungere una netta superiorit\u00e0 aero-terreste. L'offensiva britannica in Cirenaica ebbe inizio il 18 novembre 1941 e diede luogo ad alcuni dei pi\u00f9 violenti scontri tra mezzi corazzati della guerra nel deserto. Il generale Rommel contrattacc\u00f2 ripetutamente con le unit\u00e0 meccanizzate italo-tedesche e sembr\u00f2 in grado di sconfiggere nuovamente il nemico, ma alla fine i britannici riuscirono a sbloccare la fortezza di Tobruk e costrinsero alla ritirata l'armata italo-tedesca che sub\u00ec pesanti perdite. Il generale Rommel condusse con abilit\u00e0 la ritirata e alla fine dell'anno 1941 ritorn\u00f2 alle sue posizioni di partenza dopo aver evacuato tutta la Cirenaica; le forze italo-tedesche tuttavia non erano state distrutte e vennero progressivamente rinforzate con nuove equipaggiamenti. L'alto comando tedesco inoltre potenzi\u00f2 le sue forze aeree e navali in Mediterraneo e costitu\u00ec un comando supremo meridionale affidato all'esperto e attivo feldmaresciallo Albert Kesselring. Entro poche settimane il generale Rommel e l'Afrikakorps, rinforzato e riequipaggiato, sarebbero ripartiti all'offensiva.\nOccupazione dei Balcani.\nDi fronte ai ripetuti fallimenti italiani nella guerra contro la Grecia, Adolf Hitler aveva ritenuto indispensabile intervenire militarmente nei Balcani per evitare un crollo dell'Italia, occupare le posizioni strategiche pi\u00f9 importanti e impedire un ritorno delle forze britanniche sul continente europeo in soccorso dei greci. La direttiva operativa per il piano \"Marita\" prevedeva l'intervento dell'armata del feldmaresciallo Wilhelm List e del gruppo corazzato del generale Ewald von Kleist che avrebbero attaccato la Grecia attraverso il territorio della Bulgaria. Dopo essere riuscito a inserire nel suo sistema di alleanze la Romania e l'Ungheria, Hitler aveva esercitato forti pressioni sulla Bulgaria che entr\u00f2 per ultima nel patto tripartito il 1\u00ba marzo 1941. Le colonne corazzate tedesche poterono quindi attraversare liberamente il Danubio e portarsi sulle posizioni di partenza per l'attacco alla Grecia.\nMentre erano in esecuzione le minacciose manovre preparatorie delle forze tedesche, Hitler sottopose a forte pressione diplomatica anche la Jugoslavia che, rimasto l'ultimo paese neutrale nell'area balcanica, era a sua volta sollecitata dai dirigenti britannici a mantenere la sua posizione distaccata e sostenere la Grecia. Le pressioni di Hitler ebbero in un primo momento successo e il principe Paolo decise di aderire al Patto Tripartito; l'adesione che venne formalizzata a Vienna il giorno 25 marzo. Entro pochi giorni tuttavia la situazione politica in Jugoslavia cambi\u00f2 completamente; il 27 marzo, un colpo di stato militare, sostenuto dai britannici, rovesci\u00f2 il regime del principe Paolo e pose sul trono Pietro II di Jugoslavia. Il nuovo Governo stipul\u00f2 immediatamente un patto di non aggressione con l'Unione Sovietica ma evit\u00f2 azioni antitedesche. Hitler, estremamente irritato, reag\u00ec brutalmente alle notizie provenienti da Belgrado; la sera stessa del 27 marzo prese la decisione di annientare la Jugoslavia e di distruggerla \"sia militarmente, sia come Stato\"; egli richiedeva di agire con \"assoluta durezza\". La Wehrmacht quindi, sulla base della nuova direttiva N. 25, rielabor\u00f2 l'originario piano \"Marita\", potenziando notevolmente il suo schieramento con l'intervento di altre divisioni corazzate e di fanteria. Hitler inoltre coinvolse nella nuova aggressione la Romania, l'Ungheria e soprattutto l'Italia; Mussolini venne avvertito dal F\u00fchrer con una lettera personale dell'attacco alla Jugoslavia. \nL'operazione Marita ebbe inizio il 6 marzo 1941, e la Wehrmacht diede una nuova impressionante dimostrazione di guerra lampo contro i deboli eserciti balcanici, poveramente equipaggiati e, nel caso della Jugoslavia, minati anche nella loro coesione dai contrasti etnici interni. Mentre un distruttivo attacco terroristico della Luftwaffe, la cosiddetta \"operazione Castigo\", devastava Belgrado, le colonne corazzate tedesche fecero irruzione contemporaneamente dalle loro basi di partenza in Bulgaria, in Ungheria e in Austria. Le Panzer-Division del generale Heinrich von Vietinghoff dalla Carinzia avanzarono quasi senza opposizione prima su Zagabria e poi su Sarajevo che venne raggiunta il 15 aprile, altri reparti corazzati dalla Romania marciarono subito su Belgrado che venne attaccata anche da sud dal raggruppamento corazzato del generale von Kleist partito dalla regione di Sofia. I carri armati tedeschi erano inarrestabili; il 13 aprile cadde la capitale mentre l'esercito jugoslavo si disgreg\u00f2 rapidamente; il 17 aprile venne conclusa la capitolazione militare della Jugoslavia; i tedeschi subirono perdite minime in questa campagna e catturarono 340\u00a0000 prigionieri.\nContemporaneamente alla micidiale offensiva della Wehrmacht in Jugoslavia, le truppe al comando del feldmaresciallo List avevano iniziato l'attacco alla Grecia partendo dal confine bulgaro in cooperazione con una parte delle forze corazzate del raggruppamento del generale von Kleist che penetrarono rapidamente in Macedonia per aggirare la munita Linea Metaxas che sbarrava il confine greco-bulgaro. L'attacco delle truppe da montagna tedesche venne fortemente contrastato dai difensori greci della Linea Metaxas ma in altri settori l'avanzata tedesca si svilupp\u00f2 con pieno successo; le Panzer-Division al comando del generale Georg Stumme sbaragliarono le difese jugoslave in Macedonia, aggirarono le linee greche ed entrarono a Salonicco il 9 aprile; quindi proseguirono verso sud per attaccare lo schieramento difensivo organizzato dai greci con l'aiuto del corpo di spedizione britannico del generale Henry Maitland Wilson che era sbarcato a marzo in Grecia. Le truppe motorizzate Waffen-SS invece si diressero verso ovest e intercettarono le vie di comunicazione dell'esercito greco che era sempre solidamente schierato contro gli italiani in Albania. La situazione del corpo di spedizione britannico divenne subito difficile, le truppe tedesche sfondarono la linea Aliakmon l'11 aprile, e il generale Maitland Wilson fu costretto a battere in ritirara per evitare la distruzione; dopo accanite azioni di retroguardia contro le punte corazzate tedesche sul Monte Olimpo e alle Termopili, i britannici completarono con difficolt\u00e0 una nuova evacuazione via mare entro il 26 aprile, mentre i tedeschi dopo il lancio di paracadutisti su Corinto, entrarono con le Panzer-Division ad Atene il 27 aprile; la campagna nei Balcani termin\u00f2 con la vittoria totale dell'Asse il 30 aprile 1941.\nIl 20 maggio 1941 ebbe inizio l'operazione Merkur, l'assalto delle unit\u00e0 di paracadutisti del generale Kurt Student all'isola di Creta, presidiata da una numerosa guarnigione britannica; i combattimenti sull'isola furono molto aspri e sanguinosi, i britannici inflissero pesanti perdite ai paracadutisti tedeschi che solo con grande difficolt\u00e0 riuscirono a consolidare le loro posizioni. L'intervento in massa della Luftwaffe fu decisivo: gli aerei tedeschi bombardarono le forze terrestri nemiche e respinsero la flotta britannica del Mediterraneo, infliggendo forti perdite; l'arrivo dei rinforzi, permise infine ai paracadutisti di avere la meglio e i britannici furono costretti a organizzare una nuova evacuazione che termin\u00f2 con molte difficolt\u00e0 e nuove perdite navali il 29 maggio 1941.\nLa battaglia su Creta impression\u00f2 il F\u00fchrer; egli ritenne inutile e pericoloso continuare a impiegare in massa i preziosi paracadutisti e rinunci\u00f2 quindi a ulteriori operazioni aviotrasportate su Cipro o Malta. Hitler tuttavia nel discorso del 4 maggio 1941 al Reichstag esalt\u00f2 propagandisticamente le nuove, schiaccianti vittorie, e le pesanti sconfitte inflitte ai britannici di nuovo ricacciati dal continente. La campagna dei Balcani si concludeva provvisoriamente con la vittoria totale del Terzo Reich e dei suoi alleati che procedettero subito alla riorganizzazione politica della regione. La Jugoslavia venne frantumata e furono creati i nuovi stati satelliti di Croazia e Montenegro: la Wehrmacht riteneva concluse le operazioni e ritir\u00f2 tutte le sue divisioni migliori, lasciando i compiti di occupazione e presidio nei Balcani principalmente al Regio Esercito.\nGuerra in Jugoslavia.\nL'alto comando tedesco aveva ritenuto sostanzialmente completata la missione della Wehrmacht nei Balcani; i compiti di occupazione furono lasciati all'Esercito italiano che avrebbe impegnato la maggior parte delle sue divisioni in Jugoslavia, all'esercito bulgaro e alle milizie collaborazioniste reclutate in Serbia e Croazia; rimasero solo quattro divisioni tedesche di seconda linea in Serbia. Gli sviluppi della situazione furono invece molto diversi dalle aspettative delle potenze dell'Asse; in Jugoslavia esplose a partire dall'estate 1941 un movimento insurrezionale di resistenza che, pur conflittuale e diviso tra cetnici e partigiani, mise in estrema difficolt\u00e0 gli italiani in Montenegro, gli ustasa in Croazia e Bosnia e i tedeschi in Serbia dove i partigiani comunisti di Tito costituirono un primo territorio libero. La reazione tedesca fu rapida e brutale; furono inviate alcune divisioni di rinforzo e venne instaurato un regime di terrore in Serbia con fucilazioni in massa, rappresaglie, raccolta di ostaggi, devastazioni e saccheggi. Nel 1941 e 1942 i tedeschi sferrarono tre offensive contro i partigiani comunisti che subirono forti perdite, dovettero abbandonare pi\u00f9 volte le loro posizioni ripiegando al riparo nell'impervio territorio bosniaco ma mantennero la coesione e la combattivit\u00e0, rimanendo attive e pericolose. \nMentre divampava una feroce guerra civile tra cetnici e partigiani, l'alto comando tedesco e lo stesso Hitler si interessarono alla confusa situazione jugoslava e nel dicembre 1942 decisero di sferrare una grande offensiva definitiva per distruggere i partigiani di Tito, senza alcun riguardo per i cetnici che invece avevano trovato appoggio negli italiani. Hitler richiese estrema decisione e spietata repressione per pacificare la regione prima di un possibile e temuto sbarco alleato nei Balcani. L'operazione \"Weiss\" venne sferrata dai tedeschi il 20 gennaio 1943 con il rinforzo di unit\u00e0 da montagna, Waffen-SS \"etniche\" e formazioni tedesco-croate, e costrinse i partigiani a ripiegare verso sud per sfuggire alla trappola. Nelle settimane seguenti si combatt\u00e9 la battaglia della Neretva che si concluse il 17 marzo 1943: i partigiani riuscirono a sconfiggere gli italiani e passarono in Montenegro e Sangiaccato dove costituirono una nuova zona libera. Il comando tedesco in Jugoslavia fece un altro tentativo di distruggere i partigiani a partire dal 15 maggio 1943 sferrando l'operazione \"Schwarz\": i tedeschi attaccarono da tre direzioni il territorio partigiano e avanzarono con successo devastando e annientando senza piet\u00e0. I partigiani tentarono una nuova ritirata strategica questa volta verso nord, ma la manovra si svolse con grande difficolt\u00e0; le Waffen-SS e i cacciatori da montagna sbarrarono la strada sul fiume Sutjeska e distrussero una parte delle formazioni nemiche mentre Tito con il grosso riusciva a trovare un varco e a riparare, dopo aver abbandonato i feriti, entro il 20 giugno 1943 in Bosnia nord-orientale.\nNei mesi successivi alla drammatica battaglia della Sutjeska, nel teatro jugoslavo le operazioni belliche rallentarono; i partigiani cercarono di ricostituire la loro organizzazione al riparo nell'aspro territorio bosniaco, mentre le truppe tedesche consolidarono le loro posizioni e continuarono sistematiche azioni di rastrellamento e rappresaglia. In questa fase il comando della Wehrmacht era gi\u00e0 preoccupato per la possibile defezione dell'Italia e quindi vennero studiati piani per irrobustire le forze di occupazione nei Balcani con il trasferimento di almeno altre otto divisioni in Jugoslavia e quattro in Grecia.\nOperazione Barbarossa.\nLe grandi vittorie iniziali.\nIl 18 dicembre 1940 Adolf Hitler aveva presso la decisione definitiva di sferrare l'operazione Barbarossa e da quel momento la macchina militare del Terzo Reich si impegn\u00f2 per riorganizzare il suo schieramento, preparare le enormi forze necessarie, mascherare i suoi obiettivi e predisporre le strutture logistiche per le forze terrestri e aeree. Inoltre Hitler e i dirigenti nazisti conclusero in pochi mesi accordi di alleanza e di cooperazione militare con la Romania, la Slovacchia, l'Ungheria, la Finlandia che decisero di partecipare attivamente alla guerra contro l'Unione Sovietica; Mussolini e l'Italia non vennero informati ufficialmente fino all'ultimo momento ma il Duce decise ugualmente di prendere parte alla \"lotta contro il boscevismo\" e prepar\u00f2 un piccolo corpo di spedizione; infine vennero costituiti corpi militari di volontari europei, principalmente scandinavi, belgi, francesi e spagnoli, filo-nazisti desiderosi di combattere contro l'Unione Sovietica. All'inizio dell'operazione Barbarossa, la Wehrmacht schierava all'est oltre tre milioni di soldati, con 3\u00a0500 carri armati e oltre 2\u00a0000 aerei di prima linea. Il piano operativo definitivo prevedeva una campagna rapida da concludere entro l'autunno 1941; impiegando audacemente quattro raggruppamenti corazzati, la Wehrmacht avrebbe accerchiato e distrutto la massa principale dell'Armata Rossa a ovest del Dnepr e della Dvina occidentale, quindi avrebbe raggiunto e conquistato contemporaneamente Leningrado, Mosca e l'Ucraina; l'obiettivo finale era stabilito sulla cosiddetta linea Arcangelo-Astrachan'.\nAlla vigilia dell'offensiva generale sul Fronte dell'Est, la Wehrmacht si trovava all'apogeo della sua potenza e appariva, dopo la serie continua di vittorie su tutti i fronti, nettamente superiore a ogni possibile avversario sul continente. La superiorit\u00e0 tecnologica della macchina militare tedesca sembrava ancor pi\u00f9 accentuata dalla qualit\u00e0 individuale dei soldati tedeschi che, ormai esperti e convinti della loro invincibilit\u00e0, erano ritenuti i migliori del mondo. Hitler in persona aveva detto che \"il pi\u00f9 scadente fante tedesco \u00e8 migliore del migliore dei fanti stranieri\". In realt\u00e0 dal punto di vista quantitativo e organizzativo erano presenti nella Wehrmacht notevoli problemi e carenze strutturali che si sarebbero ben presto manifestate nel corso della sfibrante campagna sul Fronte orientale.\nNelle prime settimane dell'operazione Barbarossa in realt\u00e0 la Wehrmacht ottenne una serie ininterrotta di schiaccianti vittorie e alla met\u00e0 di luglio lo stesso generale Franz Halder sembr\u00f2 convinto che la vittoria definitiva fosse imminente. Stalin aveva ritenuto improbabile un attacco tedesco nel 1941 e quindi l'Armata Rossa venne colta completamente di sorpresa; le forze sovietiche disponibili erano molto ingenti e superiori numericamente a quelle tedesche ma erano disseminate sul tutto il territorio, non pronte al combattimento, non adeguatamente addestrate, con equipaggiamento eterogeneo e non sempre moderno. La Luftwaffe inoltre sferr\u00f2 un devastante attacco aereo e distrusse a terra buona parte dell'aviazione nemica guadagnando immediatamente la superiorit\u00e0 aerea, fu quindi in grado di colpire le colonne nemiche e di supportare efficacemente le truppe tedesche.\nL'inizio dell'operazione Barbarossa fu caratterizzato dallo sfondamento immediato in tutti i settori del fronte sovietico e dall'avanzata rapidissima dei raggruppamenti corazzati tedeschi; le truppe sovietiche in generale si batterono tenacemente e le perdite furono subito elevate da entrambe le parti ma, a causa della confusione e della disorganizzazione, il comando dell'Armata Rossa non fu in grado di controllare la situazione; anche le ingenti riserve meccanizzate che vennero immediatamente inviate in linea per contrattaccare furono in gran parte distrutte dalle Panzer-Division tedesche. A nord il Gruppo d'armate Nord del feldmaresciallo Wilhelm Ritter von Leeb entr\u00f2 subito nei Paesi Baltici dove una parte della popolazione simpatizzava con gli invasori, e i carri armati del generale Erich Hoepner superarono entro pochi giorni la Dvina occidentale e raggiunsero la Luga minacciando un attacco immediato a Leningrado in connessione con i finlandesi a nord. A sud il Gruppo d'armate Sud del feldmaresciallo Gerd von Rundstedt incontr\u00f2 una resistenza maggiore ma dopo la distruzione delle riserve corazzate sovietiche nella Battaglia di Brody-Dubno, i panzer del generale Ewald von Kleist raggiunsero \u017dytomyr, minacciarono Kiev e chiusero la sacca di Uman. Al centro l'andamento delle operazioni fu ancora pi\u00f9 favorevole alla Wehrmacht: i due gruppi corazzati assegnati al Gruppo d'armate Centro del feldmaresciallo Fedor von Bock, manovrarono a tenaglia al comando del generale Hermann Hoth e del generale Heinz Guderian e chiusero la grande sacca di Minsk entro il 28 giugno dove furono catturati 300.000 prigionieri. Nella prima settimana di luglio 1941, i tedeschi avevano gi\u00e0 accerchiato e distrutto buona parte delle armate di prima linea nemiche e avanzavano lungo la strada maestra Smolensk-Mosca.\nNelle settimane seguenti i tedeschi continuarono ad avanzare ottenendo nuovi notevoli successi, ma l'Armata Rossa diede prova di un'inattesa capacit\u00e0 di recupero, vennero schierate nuove armate e la resistenza divenne pi\u00f9 organizzata mentre le perdite aumentarono anche per la Wehrmacht. Nonostante le prime difficolt\u00e0 logistiche e operative, le truppe tedesche a nord sfondarono anche la linea del Luga e si avvicinarono a Leningrado completando entro settembre 1941 l'accerchiamento della citt\u00e0 che chiusa nell'assedio avrebbe vissuto momenti drammatici. Il Gruppo d'armate Centro chiuse con una rapida manovra dei carri armati dei generali Hoth e Guderian una nuova grande sacca a Smolensk dove, dopo combattimenti violentissimi, furono catturati nella seconda met\u00e0 di luglio altri 300.000 prigionieri; a sud invece i tedeschi conquistarono teste di ponte sul Dniepr ma non poterono occupare subito Kiev, strenuamente difesa dai sovietici. In agosto 1941 le punte corazzate del Gruppo d'armate Centro dovettero temporaneamente fermarsi a est di Smolensk a causa di difficolt\u00e0 logistiche e per la crescente resistenza delle nuove armate sovietiche e sorse quindi un primo conflitto di opinioni tra Hitler e i suoi generali sulle strategie della seconda fase dell'operazione Barbarossa.\nAl contrario dei generali del Gruppo d'armate Centro che richiedevano di concentrare tutte le forze nella regione di Smolensk per ripartire subito verso Mosca, il F\u00fchrer dopo una serie di conferenze al quartier generale di Rastenburg, decise di fermare temporaneamente l'avanzata sulla direttrice della capitale nemica e dirottare i carri armati del generale Guderian verso sud in Ucraina per cooperare con il Gruppo d'armate Sud e sconfiggere il concentramento sovietico intorno a Kiev. Hitler riteneva possibile un grande accerchiamento e considerava essenziale raggiungere gli obiettivi economici al sud, in particolare il Bacino del Donec e il Caucaso. Dopo una serie di operazioni preliminari nel mese di agosto, le Panzer-Division del generale Guderian quindi discesero rapidamente verso sud e riuscirono a congiungersi con le forze corazzate del generale von Kleist che risalivano da nord. Dopo accesi combattimenti, a met\u00e0 settembre venne chiusa la gigantesca sacca di Kiev; le truppe sovietiche cercarono di sfuggire dalla trappola, ma furono in gran parte distrutte, la capitale ucraina venne occupata e furono catturati oltre 600.000 prigionieri. Fu la pi\u00f9 grande vittoria della Wehrmacht in tutta la guerra, una delle pi\u00f9 grande manovre di accerchiamento della storia.\nMentre Leningrado era ormai definitivamente assediata dopo la conquista di \u0160lissel'burg e poi di Tichvin, la Wehrmacht, dopo il trionfo in Ucraina, pot\u00e9 quindi raggruppare la massa delle sue forze corazzate di nuovo nel settore centrale del fronte per l'offensiva verso Mosca da cui Hitler e i suoi generali credevano di ottenere entro l'autunno 1941 la vittoria finale e completa sull'Unione Sovietica.\nAsservimento e sterminio all'est.\nNelle conferenze segrete con i suoi generali Hitler aveva ricondotto principalmente a motivazioni di alta strategia politico-militare la sua decisione di attaccare l'Unione Sovietica, ma in realt\u00e0 gli obiettivi e le ragioni profonde del F\u00fchrer erano altre; si trattava finalmente di mettere in pratica le teorie radicali e razziste sullo \"spazio vitale\" delineate nel \"Mein Kampf\" e riprendere la strada percorsa nel Medioevo dai cavalieri teutonici verso est, la \u00abspada tedesca doveva assicurare all'aratro tedesco i campi coltivati\u00bb. L'Unione Sovietica doveva essere completamente annientata, sarebbe stato costituito un Vallo Orientale, gli immensi territori occupati sarebbero stati suddivisi in \"Commissariati del Reich\", gli slavi superstiti sarebbero stati relegati in una cosiddetta \"Moscovia\" dove sarebbero sopravvissuti allo stato primitivo e sarebbero stati esposti alle spedizioni punitive intimidatorie dei padroni tedeschi. \nQuesti obiettivi sarebbero stati conseguiti con l'impiego brutale e spietato della violenza e del terrore per estirpare lo stato bolscevico e annientare le razze \"subumane\", gli ebrei e i comunisti. Misure brutali sistematiche di sterminio sarebbero state adottate contro i commissari politici dell'Armata Rossa e contro i funzionari del partito comunista; i prigionieri di guerra non avrebbero goduto delle clausole della Convenzione di Ginevra e sarebbero stati trattati come schiavi. Ogni opposizione civile avrebbero dovuto essere annientata subito con le misure pi\u00f9 dure e radicali. Venne studiato infine un \"Generalplan Ost\" (o piano \"Oldenburg\") che prevedeva il saccheggio dei beni agricoli, minerari e industriali dei territori occupati e la colonizzazione delle terre da parte della razza \"superiore\" germanica, comprese le etnie ritenute \"affini\" scandinave e olandesi. La colonizzazione, l'occupazione, l'asservimento, nei progetti di Hitler sarebbero stati definitivi \"per mille anni\"; le popolazioni slave superstiti sarebbero state mantenute in uno stato di primitivit\u00e0 culturale, sociale ed economica come servi dei padroni germanici.\nAll'interno della struttura dirigente del Terzo Reich erano presenti valutazioni non concordanti con questi programmi estremistici, ma dal punto di vista pratico le considerazioni di alcuni militari favorevoli a un riavvicinamento a una nuova Russia dopo l'eliminazione del bolscevismo, non ebbero alcuna influenza. Non ricevettero concreta applicazione neppure le proposte del nuovo ministro dei territori occupati, Alfred Rosenberg, considerato un esperto di questioni slave. Egli era favorevole in realt\u00e0 a un'azione durissima contro i sovietici e allo smembramento dello stato bolscevico ma proponeva di sfruttare le spinte centrifughe delle minoranze etniche favorendo, con un trattamento pi\u00f9 favorevole, il nazionalismo di ucraini, bielorussi, caucasici e dei popoli dell'Asia centrale. Le concezioni di Hitler ebbero un peso preponderante e furono condivise da Heinrich Himmler, le cui SS divennero la struttura di potere dominante nei territorio occupati. Gli slavi dovevano essere considerati e trattati tutti come \"sottouomini\" (\"Untermensch\"), criminali per natura, abituati al servaggio, sottomessi agli ebrei. Di conseguenza il gigantesco apprarato delle SS di Himmler pot\u00e9 applicare fin dall'inizio una politica di terrore sistematico basata sull'annientamento, lo sfruttamento e il saccheggio economico.\nDal punto di vista amministrativo i vasti territori dell'est occupati nel 1941-42 furono suddivisi nei due \"Reichskommissariate\" Ostland e Ukraine, diretti da due capi brutali e senza scrupoli come Hinrich Lohse e Erich Koch, mentre alcuni territori, come la Bucovina, la regione di Odessa e di Leopoli vennero distaccati e annessi alla Romania o al Governatorato Generale. Tutte le posizioni di responsabilit\u00e0 amministrativa ed economica furono assegnate a funzionari tedeschi che applicarono ferreamente la politica di umiliazione e asservimento. Dal punto di vista economico la politica del saccheggio fu nettamente prevalente: le industrie non furono riattivate, essendo considerate inutili in territori destinati alla colonizzazione agricola, e i macchinari utilizzabili vennero trasferiti nel Reich. La politica finanziaria basata sul marco d'occupazione e sull'imposizione di sempre nuove tasse, impover\u00ec paurosamente la popolazione, mentre la politica agricola contraddittoria e centrata sulla riesumazione della vecchia comunit\u00e0 agricola, senza promuovere uno sviluppo capitalistico della terra fu un grande fallimento. Estremamente impopolare fu infine la requisizione della manodopera da parte degli \"Arbeitersamter\" (gli uffici di collocamento speciali) che dopo una fase iniziale di reclutamenti basata sull'inganno, passarono rapidamente ai rastrellamenti forzati di lavoratori per l'industria e l'agricoltura tedesca. \nLa politica del terrore era stata codificata fin dal maggio 1941 con il famoso ordine del commissario, rivolto all'eliminazione fisica dei commissari comunisti dell'Armata Rossa, e con le direttive del feldmaresciallo Keitel che prescrivevano alle truppe di essere \"senza piet\u00e0\" con i civili ostili; i soldati non sarebbero stati perseguiti per eventuali eccessi di violenza. Il 23 luglio 1941 lo stesso Keitel conferm\u00f2 che il compito della Wehrmacht era quello di incutere terrore nella popolazione e di annientare ogni fenomeno di resistenza ricorrendo alla rappresaglia nella misura di 50-100 comunisti da fucilare per ogni soldato tedesco ucciso. Questa politica spietata venne applicata non solo nelle aree soggette al controllo della Wehrmacht ma anche nei territori teoricamente dipendenti dal ministero di Rosemberg dove ugualmente vigeva il principio della pena di morte immediata per rifiuto di obbedienza, riottosit\u00e0 o attivit\u00e0 criminale verso il Reich. Il pilastro del sistema del terrore furono tuttavia soprattutto le SS di Heinrich Himmler che controllarono, come stabilito dalle direttive di Hitler del 17 luglio 1941, tutto l'apparato di sicurezza e furono incaricati dei \"compiti speciali\". Le SS quindi organizzarono i campi di concentramento dove furono ammassati ed eliminati per inedia milioni di prigionieri di guerra; diressero le spedizioni punitive contro citt\u00e0 e villaggi, costituirono gli \"Einsatzgruppen\" che portarono a termine con la fucilazione in massa l'eliminazione degli ebrei locali. \nUn simile comportamento barbarico non poteva che rafforzare la resistenza sovietica e faceva presagire il destino futuro dell'Europa sotto il predominio della \"razza superiore\" germanica in caso di vittoria totale del Terzo Reich.\nLa battaglia di Mosca e la crisi invernale.\nDopo la catastrofe della sacca di Kiev, le truppe sovietiche nei settore meridionale apparivano indebolite in modo decisivo; gli importanti obiettivi economici di questa regione sembravano alla portata delle forze tedesche del Gruppo d'armate Sud del feldmaresciallo von Rundstedt. Hitler era deciso a sfruttare il vantaggio cercando di raggiungere tutti gli obiettivi strategici contemporaneamente: il Gruppo d'armate Sud avrebbe marciato subito verso Char'kov con l'ala sinistra, verso l'area mineraria e industriale del Donbass al centro e verso Rostov sul Don e il Caucaso con l'ala destra; l'11\u00aa Armata, passata al comando dello stimato generale Erich von Manstein, avrebbe fatto irruzione nella penisola di Crimea. Le prime fasi della nuova avanzata del Gruppo d'armate Sud sembrarono confermare il crollo della resistenza sovietica: l'armata del feldmaresciallo von Reichenau conquist\u00f2 il bacino del Donbass. Nei giorni seguenti l'avanzata delle truppe tedesche divenne pi\u00f9 difficoltosa a causa soprattutto dell'inizio del \"periodo del fango\" che rallent\u00f2 notevolmente la marcia. L'avanzata del Gruppo d'armate Sud tuttavia prosegu\u00ec con successo: il 18 ottobre il generale von Manstein diede inizio alle operazioni in Crimea con l'attacco all'istmo di Perekop, mentre le unit\u00e0 corazzate del generale von Kleist conquistarono Stalino e il 30 ottobre attraversarono il fiume Mius puntando verso Rostov. Il 24 ottobre 1941 la 6\u00aa Armata del feldmaresciallo von Reichenau conquist\u00f2 finalmente Char'kov dopo una dura battaglia.\nHitler e l'alto comando tedesco tuttavia si attendevano la vittoria definitiva entro il 1941 soprattutto dall'offensiva finale in direzione di Mosca che aveva avuto inizio fin dal 30 settembre con le prime manovre dei mezzi corazzati del generale Guderian che erano risaliti rapidamente dalla regione di Kiev dopo la fine dei combattimenti nella sacca. L'operazione Tifone venne sferrata dalle forze migliori della Wehrmacht, concentrate nel Gruppo d'armate Centro del feldmaresciallo von Bock, e inizialmente si svilupp\u00f2 in modo estremamente favorevole per i tedeschi. Sull'ala meridionale le divisioni corazzate del generale Guderian raggiunsero Or\u00ebl fin dal 1 ottobre cogliendo totalmente di sorpresa la popolazione del tutto ignara dell'avanzata dei tedeschi; subito dopo i carri armati chiusero una prima sacca a Brjansk. Contemporaneamente sull'ala settentrionale del Gruppo d'armate Centro i gruppi corazzati del generale Hoth e Hoepner ottennero una successo ancora maggiore e chiusero entro il 7 ottobre 1941 una grande sacca a Vjazma; le truppe sovietiche accerchiate si batterono validamente e in parte riuscirono dopo sanguinosi combattimenti a sfuggire dalla trappola ma nel complesso il doppio accerchiamento si concluse alla fine di ottobre con la netta vittoria dei tedeschi che catturarono altri 600.000 prigionieri e ingente materiale bellico. \nNonostante l'inattesa disfatta tuttavia Stalin e l'alto comando sovietico non rinunciarono a difendere la capitale e riuscirono a ricostituire con le truppe sfuggite all'accerchiamento e con i rinforzi provenienti dall'Estremo Oriente un nuovo schieramento difensivo a ovest di Mosca che fu in grado sorprendentemente di rallentare l'avanzata tedesca che in questa fase venne anche seriamente intralciata dalle difficolt\u00e0 logistiche causate dall'arrivo della stagione del fango che inond\u00f2 le strade e rese molto pi\u00f9 lenta la marcia delle unit\u00e0 meccanizzate. Il Gruppo d'armate Centro dovette quindi attendere il consolidamento del terreno causato dall'abbassamento delle temperature in novembre prima di riprendere l'offensiva verso Mosca, di fronte a una difesa sempre pi\u00f9 accanita e organizzata delle truppe sovietiche al comando del generale Georgij Konstantinovi\u010d \u017dukov. Alla met\u00e0 di novembre 1941 i tedeschi ripartirono all'attacco; Hitler era fermamente deciso a conquistare la capitale e riteneva ancora possibile una vittoria definitiva entro la fine dell'anno, mentre anche il feldmaresciallo von Bock diede prova di grande determinazione e ordin\u00f2 ai suoi subordinati di attaccare a oltranza e raggiungere Mosca a tutti i costi. Le armate tedesche, ostacolate dalla crescente resistenza sovietica, dal progressivo logoramento dei mezzi meccanici, e dall'arrivo dell'inverno russo per il quale non erano assolutamente equipaggiati, avanzarono ancora fino a raggiungere in alcuni settori la periferia di Mosca, ma in questo modo consumarono gran parte delle forze e persero la loro capacit\u00e0 di combattimento. \nAll'inizio del mese di dicembre 1941 il Gruppo d'armate Centro del feldmaresciallo von Bock aveva completamente esaurito la sua capacit\u00e0 offensiva; le truppe tedesche, arrivate a pochi chilometri dalla capitale nemica, erano esauste, logorate dai continui combattimenti, fortemente provate dal clima invernale russo. I generali, sotto estrema tensione, erano giunti alla conclusione che fosse impossibile proseguire, ma Hitler il 1 dicembre aveva ordinato tassativamente di continuare gli attacchi; l'ordine era ineseguibile e il 5 dicembre praticamente tutto il gruppo di armate era fermo; i generali Guderian e Hoepner e il feldmaresciallo G\u00fcnther von Kluge decisero di arrestare le operazioni e i soldati iniziarono a ripiegare. L'Armata Rossa pass\u00f2 alla controffensiva il 6 dicembre 1941 e il movimento di ritirata delle truppe tedesche rischi\u00f2 di trasformarsi in rotta; gli automezzi e molto equipaggiamento venne abbandonato, le truppe demoralizzate rischiarono nei primi giorni un crollo generale di tipo napoleonico.\nNella prima settimana della controffensiva i sovietici dei generali Georgij \u017dukov e Ivan Stepanovi\u010d Konev, rinforzati da alcune armate di riserva, misero in grande difficolt\u00e0 le punte avanzate tedesche; a nord il generale Hoepner dovette ripiegare di circa 100 chilometri, abbandonando armi e materiali; alcuni reparti si disgregarono; a sud il generale Guderian rischi\u00f2 di essere travolto e dovette battere in ritirata per oltre 150 chilometri. I generali tedeschi ritennero inevitabile una ritirata generale, ma Hitler aveva una opinione completamente diversa: il 16 dicembre 1941 egli diram\u00f2 il suo \"Haltenbehfel\" (\"ordine di arresto\"); le truppe avrebbero dovuto interrompere ogni ritirata disorganizzata, si sarebbero invece abbarbicati sul terreno e difeso a oltranza tutti i caposaldi e i nodi di comunicazione, trascurando le minacce alle spalle e alle retrovie. Il F\u00fchrer riteneva che una ritirata invernale in Russia si sarebbe inevitabilmente trasformata in rotta irreversibile e che l'unica possibilit\u00e0 di salvezza per l'esercito tedesco consistesse nell'organizzare una tenace difesa sul posto. Nonostante le critiche dei generali, Hitler impose la sua volont\u00e0: il 19 dicembre 1941 il feldmaresciallo von Brauchitsch venne bruscamente destituito e il F\u00fchrer assunse personalmente il comando dell'esercito; il feldmaresciallo von Bock fu sostituito dal fidato ed energico feldmaresciallo von Kluge; poco dopo si dimise il feldmaresciallo von Leeb, mentre il generale Hoepner venne addirittura sottoposto a processo e radiato dall'esercito; infine il 31 dicembre Hitler rimosse il generale Guderian dopo un colloquio diretto nel corso del quale il F\u00fchrer apparve insensibile agli argomenti del generale e assolutamente deciso a lasciare i suoi soldati combattere a oltranza.\nLa battaglia dell'inverno 1941-42, iniziata a Mosca ed estesa progressivamente all'interno Fronte orientale, continu\u00f2 fino a marzo 1942 con combattimenti drammatici in un clima estremo che costarono pesanti perdite e grandi sofferenze a entrambe le parti; la Wehrmacht rischi\u00f2 ripetutamente una disfatta ma nel complesso i soldati tedeschi ripresero il controllo ed eseguirono tenacemente gli ordini di Hitler; il fronte, ripetutamente intaccato, nell'insieme mantenne la sua coesione e i sovietici finirono per esaurire il loro potenziale offensivo. Il Gruppo d'armate Centro, al comando del feldmaresciallo von Kluge, gi\u00e0 investito dal primo attacco sovietico a dicembre, fu l'obiettivo a gennaio 1942 di nuove offensive dell'Armata Rossa sui fianchi, sferrate con rinforzi di truppe scelte. Le truppe tedesche organizzarono i capisaldi fortificati e cercarono di resistere mentre le punte avanzate nemiche penetravano in profondit\u00e0: alcuni reparti contrattaccarono sul fianco meridionale, mentre sul fianco settentrionale, il risoluto generale Walter Model, passato al comando della 9\u00aa Armata, ebbe un ruolo decisivo, difendendo con successo l'importante saliente di R\u017eev. Altre formazioni sovietiche che avevano sfondato pi\u00f9 a a nord e minacciavano di raggiungere Vicebsk e Smolensk, vennero fermate grazie all'arrivo all'ultimo momento di alcune divisioni trasferite da occidente. Numerosi reparti tedeschi furono tuttavia accerchiati a Cholm e soprattutto a Demjansk dove oltre 100\u00a0000 soldati rimasero isolati in una sacca che venne difesa tenacemente e rifornita per mesi con successo per via aerea dalla Luftwaffe.\nL'offensiva invernale dell'Armata Rossa si estese anche ai settori meridionale e settentrionale del fronte orientale. Il Gruppo d'armate Nord, passato al comando del generale von Georg von K\u00fcchler, dovette evacuare Tichvin ma riusc\u00ec a mantenere l'assedio di Leningrado, dove la situazione dei civili sovietici durante l'inverno divenne tragica; furono inoltre respinti gli attacchi sovietici sul Volchov: un'armata nemica venne isolata nei boschi e nelle paludi e distrutta completamente entro maggio 1942 dopo durissimi combattimenti. I tedeschi in primavera riuscirono anche a sbloccare con successo le sacche di Cholm e Demjansk. A sud i sovietici avevano contrattaccato fin dal 29 novembre 1941 riconquistando Rostov e mettendo in forte difficolt\u00e0 il Gruppo d'armate Sud che ripieg\u00f2 sulla linea del fiume Mius; il feldmaresciallo von Rundstedt, contrariato per le interferenze di Hitler, si dimise e venne sostituito prima dal feldmaresciallo von Reichenau e poi, dopo la morte per cause naturali di quest'ultimo, dal feldmaresciallo von Bock ritornato in servizio. Dopo combattimenti aspri e sanguinosi, alla fine dell'inverno i sovietici furono fermati e respinti a Izjum e Char'kov, mentre anche l'attacco in Crimea attraverso la penisola di Ker\u010d' dopo qualche successo venne controllato dal generale von Manstein che, dopo aver rinunciato temporaneamente all'assalto a Sebastopoli, pot\u00e9 contrattaccare e riconquist\u00f2 una parte delle posizioni perdute.\nLa prima offensiva invernale sovietica quindi si esaur\u00ec a marzo 1942 senza successi decisivi e la Wehrmacht riusc\u00ec a stabilizzare la linea del fronte; Hitler si ritenne artefice della vittoria difensiva grazie alla sua inflessibile determinazione di fronte alla pavidit\u00e0 di molti generali, ma in realt\u00e0 le forze armate tedesche uscirono gravemente debilitate dalla campagna: le perdite totali dal 22 giugno 1941 al 31 marzo ammontavano a 1\u00a0074\u00a0000 soldati, il 35% del totale impegnato all'inizio dell'operazione Barbarossa, di cui 223\u00a0533 morti e 51\u00a0665 dispersi.\nNel frattempo la situazione strategica globale della Germania nazista si era aggravata con la dichiarazione di guerra di Hitler agli Stati Uniti d'America l'11 dicembre 1941 dopo l'attacco giapponese di sorpresa a Pearl Harbor del 7 dicembre 1941; il F\u00fchrer decise di rompere gli indugi e accettare la sfida anche del nuovo e potente nemico che gi\u00e0 da molti mesi supportava materialmente la Gran Bretagna e aveva condotto una \"guerra non dichiarata\" in Atlantico contro le navi da guerra tedesche.\n1942.\nNuove vittorie in Africa.\nNel gennaio 1942 la situazione strategica in Nord Africa si capovolse nuovamente; il feldmaresciallo Kesselring riprese la campagna di bombardamento aereeo su Malta e riusc\u00ec temporaneamente a neutralizzare le capacit\u00e0 offensive dell'isola, permettendo in questo modo di riprendere il rifornimento regolare attraverso il Mediterraneo dell'esercito del generale Rommel. I piani offensivi britannici quindi, intralciati anche dall'andamento catastrofico della guerra esplosa nel teatro del Pacifico contro il Giappone che aveva richiesto il trasferimento di molte forze navali, terrestri e aeree britanniche, sottratte al Medio Oriente, vennero anticipati dall'improvvisa controffensiva dell'Afrikakorps che in pochi giorni sconfisse le unit\u00e0 di prima linea britanniche poi con una rapidissima avanzata dei mezzi corazzati raggiunse la posizione di Ain el-Gazala, organizzata in fretta dai britannici per coprire la fortezza di Tobruk. \nDopo una pausa di alcuni mesi, durante la quale le due parti in lotta potenziarono grandemente le loro forze, il generale Rommel sferr\u00f2 la sua offensiva contro la linea di Ain el-Gazala il 27 maggio 1942 conducendo un'audace manovra aggirante attraverso il deserto, ma le forze italo-tedesche si trovarono inizialmente in difficolt\u00e0 e rischiarono di essere isolate e distrutte dalle ingenti riserve corazzate britanniche. La battaglia di Ain el-Gazala continu\u00f2 accanita e confusa per tre settimane, il generale Rommel riusc\u00ec progressivamente a sgretolare le linee difensive britanniche, quindi respinse con efficaci sbarramenti anticarro i confusi contrattacchi nemici, infine il 12-13 giugno distrusse le sue riserve meccanizzate in grandi scontri tra carri armati. I britannici, dopo aver subito perdite molto elevate, si sganciarono con successo e batterono in ritirata verso l'Egitto, lasciando indietro la guarnigione di Tobruk che tuttavia, attaccata immediatamente dagli italo-tedeschi, si arrese il 21 giugno 1942; furono catturati oltre 30\u00a0000 prigionieri; il generale Rommel ricevette la promozione a feldmaresciallo per la brillante vittoria.\nLa pianificazione originaria italo-tedesca aveva previsto che, prima di una avanzata in profondit\u00e0 in Egitto verso Alessandria e Suez, sarebbe stata sferrata la cosiddetta operazione Herkules, un complesso attacco aerotrasportato e aeronavale contro Malta per conquistare definitivamente l'isola che continuava a rappresentare una minaccia per il traffico navale dell'Asse nel Mediterraneo. Il feldmaresciallo Kesselring e il capo di stato maggiore italiano, maresciallo Ugo Cavallero, fecero pressioni per interrompere l'offensiva e sferrare il previsto attacco all'isola, ma ormai il feldmaresciallo Rommel aveva altri piani; egli era deciso a continuare subito in Egitto sfruttando la grande vittoria senza dare respiro ai britannici. L'intervento diretto di Adolf Hitler fu decisivo: egli support\u00f2 fortemente i piani del comandante dell'Afrikakorps e convinse Mussolini con una lettera in cui lo invitava a non perdere l'occasione irripetibile di conquistare l'Egitto. L'operazione Herkules venne quindi annullata e il feldmaresciallo Rommel continu\u00f2 la sua veloce avanzata nel deserto egiziano; le prime battaglie sembrarono confermare l'ottimismo del generale tedesco; i mezzi corazzati dell'Asse sbaragliarono lo sbarramento britannico a Marsa Matruh e il 1 luglio le avanguardie italo-tedesche arrivarono alla stretta di El Alamein a 80 chilometri da Alessandria.\nLe forze italo-tedesche erano per\u00f2 ormai esauste e logorate dalla lunga avanzata in un territorio inospitale; i rifornimenti erano difficili a causa dell'enorme allungamento delle linee di comunicazione, della superiorit\u00e0 aerea raggiunta dall'aviazione britannica e anche della ripresa degli attacchi da Malta contro le rotte del traffico marittimo dell'Asse. L'attacco immediato a El Alamein sferrato dal feldmaresciallo Rommel quindi non ebbe successo contro le forze britanniche riorganizzate e rinforzate con l'afflusso di nuovi reparti dal Medio Oriente e rifornite molto meglio attraverso la rotta di Suez. La prima battaglia di El Alamein continu\u00f2 con esito alterno fino alla fine di luglio 1942 e termin\u00f2 con un'importante vittoria difensiva britannica; la linea del fronte quindi si stabilizz\u00f2 a El Alamein dove le due parti organizzarono complessi sistemi fortificati nel deserto, con vasti campi minati.\nLa marcia su Stalingrado e il Caucaso.\nNonostante le gravi perdite subite nel corso della estenuante e durissima battaglia invernale all'est, Adolf Hitler apparentemente conservava piena fiducia nelle possibilit\u00e0 di vittoria totale della Germania; fidando sulla sbandierata superiorit\u00e0 del soldato tedesco, il F\u00fchrer affermava nella famosa direttiva N. 41 del 5 aprile 1942 che, dopo la vittoria difensiva dell'inverno, la Wehrmacht avrebbe sferrato una nuova offensiva generale in estate per distruggere definitivamente le forze residue dell'Armata Rossa che egli considerava ottimisticamente indebolita in modo irreversibile, e ottenere la vittoria totale sul Fronte orientale, o almeno neutralizzare in modo definitivo le capacit\u00e0 offensive nemiche in modo da poter ritirare gran parte dell'esercito tedesco dall'est.\nLa campagna di primavera-estate 1942 ebbe inizio effettivamente con una serie di brillanti vittorie della Wehrmacht. In Crimea, a partire dal 8 maggio 1942 l'abile generale von Manstein sbaragli\u00f2 con facilit\u00e0 tre armate sovietiche asserragliate nella penisola di Ker\u010d'; gran parte delle truppe nemiche vennero accerchiate o respinte in mare. Il generale von Manstein pot\u00e9 quindi concentrare tutte le sue esperte divisioni nell'assedio di Sebastopoli che, accanitamente difesa dalla numerosa guarnigione sovietica, si difese strenuamente nel corso di settimane di aspri combattimenti. Le truppe tedesche, supportate da potenti rinforzi di artiglieria pesante e di aviazione d'assalto della Luftwaffe, riuscirono entro la fine del mese di giugno a superare progressivamente l'accanita resistenza; le posizioni fortificate sovietiche a nord della citt\u00e0 vennero conquistate dalle truppe d'assalto. Con un'abile manovra i tedeschi attraversarono lo stretto di mare e fecero irruzione nell'area abitata; dopo pesanti perdite da entrambe le parti, i sovietici vennero distrutti o catturati, Sebastopoli venne totalmente conquistata entro il 4 luglio 1942 e il generale von Manstein, promosso feldmaresciallo per la sua prestigiosa vittoria, complet\u00f2 con pieno successo l'occupazione dell'intera penisola di Crimea. Nel frattempo nel maggio 1942 la Wehrmacht aveva ottenuto un altro schiacciante successo nella seconda battaglia di Char'kov che, iniziata con una pericolosa e inattesa offensiva sovietica che aveva messo in seria difficolt\u00e0 il Gruppo d'armate Sud, si era conclusa con l'accerchiamento e la distruzione di ingenti forze nemiche da parte delle Panzer-Division tedesche dei generali von Kleist e Friedrich Paulus. In Crimea e a Char'kov l'esercito tedesco distrusse sei armate sovietiche e cattur\u00f2 oltre 400\u00a0000 prigionieri, e dimostr\u00f2 apparentemente di mantenere una netta superiorit\u00e0 sul nemico. \nDopo queste notevoli vittorie iniziali che indebolirono le forze dell'Armata Rossa schierate nel settore meridionale del Fronte orientale, l'operazione Blu ebbe inizio il 28 giugno 1942 con il rapido sfondamento e la veloce avanzata delle potenti unit\u00e0 corazzate tedesche del feldmaresciallo von Bock verso Vorone\u017e e verso la grande ansa del Don. Le armate sovietiche in combattimento a sud, indebolite dalle precedenti sconfitte, iniziarono a ripiegare per evitare nuovi accerchiamenti; la ritirata sembr\u00f2 trasformarsi in rotta e le truppe sovietiche diedero segno di collasso e dissoluzione irreversibile. Le Panzer-Division del generale Hoth e del generale Paulus poterono quindi avanzare rapidamente verso est e verso sud-est, ma in realt\u00e0 Hitler non era soddisfatto dell'andamento delle operazioni; irritato da un presunto errore tattico del feldmaresciallo von Bock a Vorone\u017e e per i ritardi nell'avanzata, egli, in accordo con il generale Halder, destitu\u00ec il 13 luglio 1942 il comandante del Gruppo d'armate Sud. Le manovre d'accerchiamento improvvistate dai tedeschi a Millerovo e a Rostov per sfruttare l'apparente cedimento delle difese nemiche, tuttavia non ebbero successo e i sovietici poterono continuare la ritirata verso l'ansa del Don e a sud del fiume verso il Caucaso. Le armate tedesche riorganizzate sotto il comando del generale Maximilian von Weichs e del feldmaresciallo Wilhelm List alla fine del mese di luglio 1942 ripresero l'avanzata secondo i nuovi piani di Hitler, che sempre pi\u00f9 convinto dell'imminente crollo definitivo dell'Armata Rossa, ordin\u00f2 di marciare contemporaneamente verso Stalingrado con la potente 6\u00aa Armata del generale Paulus e verso il Caucaso e i pozzi di petrolio di Batumi e Baku con le truppe del Gruppo d'armate A.\nMentre le unit\u00e0 corazzate del generale von Kleist e del generale Hoth avanzavano in profondit\u00e0 verso il Caucaso incontrando solo una debole e sporadica resistenza, il generale Paulus, incaricato di raggiungere e conquistare Stalingrado, venne ritardato da carenze nei rifornimenti di carburante e dovette affrontare da partire dal 17 luglio la crescente resistenza delle armate sovietiche affluite sul fronte del Don dalle riserve strategiche di Stalin, assolutamente deciso a difendere a oltranza la grande citt\u00e0 sul Volga. Per quasi un mese le formazioni motorizzate della 6\u00aa Armata dovettero respingere i contrattacchi sovietici e guadagnarono lentamente terreno in direzione di Stalingrado. Il 23 agosto 1942 finalmente la Panzer-Division di punta del generale Paulus, al comando del generale Hans-Valentin Hube, sferr\u00f2 l'attacco finale e con il sostegno dei devastanti attacchi della Luftwaffe, avanz\u00f2 velocemente verso il Volga, raggiungendo il fiume nella periferia settentrionale della citt\u00e0. Le difese sovietiche a Stalingrado tuttavia non crollarono e al contrario con aspri e continui contrattacchi fermarono l'ulteriore avanzata dei tedeschi che furono costretti a passare sulla difensiva in attesa dell'arrivo della fanteria dell'armata del generale Paulus.\nNella prima settimana di settembre, le numerose divisioni della 6\u00aa Armata si allinearono a ovest della citt\u00e0 per sferrare l'attacco decisivo mentre altre unit\u00e0 corazzate tedesche al comando del generale Hoth affluivano da sud e le unit\u00e0 del generale Hube mantenevano le loro posizioni a nord; nonostante la tenace resistenza dei soldati della 62\u00aa Armata sovietica che si era asserragliata dentro Stalingrado, e i continui contrattacchi, l'attacco finale del generale Paulus sembrava destinato a concludersi rapidamente con un nuovo, prestigioso, successo tedesco. L'offensiva della 6\u00aa Armata contro la vasta area urbana di Stalingrado, estesa lungo la riva occidentale del Volga, ebbe inizio il 13 settembre 1942.\nMentre il generale Paulus completava la difficile e contrastata avanzata fino a Stalingrado, il Gruppo d'armate A del feldmaresciallo List si era audacemente inoltrato in direzione del Caucaso, progredendo inizialmente con grande velocit\u00e0 senza incontrare forte resistenza. Anche in questo settore tuttavia, nonostante la conquista di Majkop e Novorossijsk e la spettacolare scalata del monte Elbrus, i tedeschi dovettero progressivamente rallentare la loro avanzata di fronte alla crescente opposizione delle forze sovietiche, alle difficolt\u00e0 del terreno, alla scarsezza di vie di comunicazione e alle carenze logistiche. Hitler, molto deluso dalla mancanza di successi decisivi che egli correlava principalmente a presunti errori tattici dei suoi comandanti, prima destitu\u00ec il feldmaresciallo List e quindi il 30 settembre 1942, sempre pi\u00f9 irritato con i suoi collaboratori, rimosse dalla carica di capo di stato maggiore del OKH anche l'esperto generale Franz Halder che venne sostituito dall'energico ma meno influente generale Kurt Zeitzler. Queste sostituzioni tuttavia non portarono cambiamenti sostanziali nella condotta delle operazione e all'avvicinarsi dell'inverno le forze della Wehrmacht nel Caucaso, indebolite e logorate, non erano ancora riuscite a raggiungere i centri strategici pi\u00f9 importanti di Groznyj, Baku e Tuapse. \u00c8 possibile che proprio in questo periodo di tempo Hitler abbia riconosciuto che gli obiettivi della seconda offensiva d'estate all'est non erano pi\u00f9 conseguibili e che di conseguenza per la prima volta egli fosse divenuto consapevole che \u00abla guerra non potesse pi\u00f9 essere vinta\u00bb.\nCatastrofe a Stalingrado.\nDal 13 settembre 1942 la 6\u00aa Armata del generale Paulus, rinforzata dalle unit\u00e0 mobili del generale Hoth, si impegn\u00f2 nella difficile battaglia nell'area urbana di Stalingrado; a dispetto dell'ottimismo iniziale di Hitler, dei generali e anche delle truppe tedesche, la battaglia si sarebbe rapidamente trasformata, a causa della tenace e inattesa resistenza dei soldati sovietici della 62\u00aa Armata del combattivo generale Vasilij Ivanovi\u010d \u010cujkov, costantemente rinforzati attraverso il Volga, in una sfibrante e sanguinosa lotta tra le case, le macerie e i sotterranei della citt\u00e0.\nIl generale Paulus sferr\u00f2 per due mesi continui attacchi frontali dentro l'area urbana per schiacciare definitivamente la resistenza nemica e raggiungere le rive del Volga; il 13 settembre, il 14 ottobre e l'11 novembre la 6\u00aa Armata lanci\u00f2 tre grandi offensive in forze con l'aiuto di cospicui rinforzi di fanteria, mezzi corazzati, aerei e unit\u00e0 speciali di genieri d'assalto. Dopo combattimenti di eccezionale violenza e crescenti e sanguinose perdite da entrambe le parti, i tedeschi riuscirono a raggiungere il fiume in tre punti e alla met\u00e0 del mese di novembre occupavano ormai gran parte delle rovine di Stalingrado, comprese le principali fabbriche; le truppe della 6\u00aa Armata erano tuttavia stanche e indebolite, non pi\u00f9 in grado di completare la conquista della citt\u00e0 dove in alcune sacche tra le rovine, i soldati sovietici della 62\u00aa Armata ancora opponevano tenace ed efficace resistenza.\nAdolf Hitler era consapevole dell'importanza strategica e soprattutto propagandistica della sanguinosa battaglia in corso a Stalingrado; egli quindi sollecit\u00f2 ripetutamente i comandi superiori e il generale Paulus a intensificare gli attacchi e concludere vittoriosamente i combattimenti sul Volga. In pubblico il F\u00fchrer continu\u00f2 a manifestare grande ottimismo e assicur\u00f2 che nessuno avrebbe potuto pi\u00f9 respingere l'esercito tedesco dalle posizioni raggiunte; l'8 novembre 1942, mentre la situazione globale della guerra era gi\u00e0 divenuta molto pi\u00f9 difficile per la Germania, Hitler afferm\u00f2 addirittura che praticamente la citt\u00e0 era stata conquistata e che gli obiettivi di strategia politico-economica erano stati raggiunti.\nIn realt\u00e0, mentre si prolungavano i cruenti combattimenti dentro Stalingrado, Stalin e l'alto comando sovietico da molte settimane stavano pianificando e organizzando una vasta offensiva strategica per cambiare completamente la situazione e distruggere l'intero raggruppamento di forze tedesco nel settore del Don e del Volga. La cosiddetta operazione Urano ebbe inizio il 19 novembre 1942 e colse di sorpresa Hitler e i generali tedeschi sul campo che avevano ritenuto impossibile per l'Armata Rossa sferrare con successo, dopo le pesanti sconfitte subite, una offensiva mobile su grandi distanze. Le colonne corazzate sovietiche invece sfondarono in poche ore il fronte tedesco-rumeno a nord-ovest e a sud delle formazioni della 6\u00aa Armata rimaste agganciate a Stalingrado, avanzarono a valanga travolgendo le retrovie dell'Asse e respingendo i deboli e confusi contrattacchi delle modeste riserve corazzate tedesche, e in pochi giorni conclusero con un clamoroso successo una gigantesca manovra d'accerchiamento a tenaglia. Il 23 novembre 1942 i carri armati sovietici si congiunsero a Kala\u010d e in questo modo tutto il raggruppamento strategico tedesco costituito dalle esperte divisioni della 6\u00aa Armata impegnate a Stalingrado venne circondato. Il generale Paulus rimasto isolato nella grande sacca, prese il comando delle 20 divisioni tedesche accerchiate e sollecit\u00f2 una rapida autorizzazione a effettuare una sortita verso ovest abbandonando le posizioni sul Volga, ma Hitler respinse subito questo piano e, appoggiato da Hermann G\u00f6ring che garant\u00ec il rifornimento per via aerea dei soldati accerchiati, e anche dal feldmaresciallo von Manstein, chiamato ad assumere il comando di un nuovo raggruppamento di forze in via di costituzione per sferrare una controffensiva di salvataggio, proib\u00ec ogni movimento di ritirata, ordin\u00f2 tassativamente di mantenere le posizioni a Stalingrado e attendere l'aiuto dall'esterno.\nLa 6\u00aa Armata, costituita da soldati esperti e combattivi e considerata all'inizio dell'operazione Blu la pi\u00f9 forte formazione della Wehrmacht, rimase quindi nella grande sacca di Stalingrado e organizz\u00f2 una valida difesa circolare, riuscendo inizialmente, nonostante l'immediato e costante indebolimento della sua capacit\u00e0 di resistenza a causa delle crescenti difficolt\u00e0 del sistema del rifornimento aereo assicurato con superficialit\u00e0 da G\u00f6ring, a respingere i ripetuti attacchi delle forze sovietiche. L'evoluzione strategica complessiva nel settore meridionale del Fronte orientale tuttavia divenne ancora pi\u00f9 critica per i tedeschi: la controffensiva organizzata dal feldmaresciallo von Manstein con solo due Panzer-Division per sbloccare le truppe accerchiate a Stalingrado, iniziata il 12 dicembre 1942, dopo qualche successo iniziale, venne definitivamente bloccata prima di Natale dall'intervento di potenti riserve mobili sovietiche.\nInoltre, mentre le condizioni delle truppe tedesche della 6\u00aa Armata accerchiate nella sacca di Stalingrado, private dei soccorsi e indebolite dai rigori del clima invernale e dal catastrofico fallimento del rifornimento aereo, divenivano sempre pi\u00f9 difficili, entro la fine dell'anno 1942 la situazione dell'intero fronte dell'Asse nel settore meridionale era diventata ancor pi\u00f9 disastrosa per gli sviluppi della seconda fase dell'offensiva generale dell'Armata Rossa. Dal 16 dicembre 1942 era iniziata l'operazione Piccolo Saturno che aveva travolto completamente il fronte del Don difeso dall'armata italiana in Russia, costretta a battere in ritirata dopo aver perso tutto il suo equipaggiamento; questa disfatta aveva aperto la strada all'irruzione in profondit\u00e0 dei carri armati sovietici in direzione delle retrovie nemiche e degli aeroporti da cui partivano gli aerei tedeschi per rifornire la sacca di Stalingrado. Con alcune manovre improvvisate delle residue Panzer-Division, il feldmaresciallo von Manstein riusc\u00ec a stabilizzare momentaneamente la situazione e impedire un crollo generale ma alla fine dell'anno Hitler in persona dovette ordinare la ritirata generale del Gruppo d'armate A che si trovava ancora fermo in profondit\u00e0 nel Caucaso mentre il feldmaresciallo von Manstein rinunci\u00f2 ad andare in soccorso dell'armata del generale Paulus accerchiata nella sacca di Stalingrado, ormai definitivamente abbandonata. \nLe ultime fasi della lunga battaglia di Stalingrado furono tragiche per i soldati del generale Paulus. Il comandante in capo continu\u00f2 fino all'ultimo a obbedire agli ordini di Hitler di resistenza a oltranza mentre tra le truppe, amareggiate e esauste, iniziarono fenomeni di dissoluzione e disgregazione. Nel complesso i soldati della 6\u00aa Armata tuttavia si batterono accanitamente fino all'ultimo e cedettero terreno solo lentamente di fronte all'offensiva finale sovietica iniziata il 10 gennaio 1943 al comando del generale Konstantin Konstantinovi\u010d Rokossovskij. La situazione delle truppe tedesche accerchiate era per\u00f2 senza speranza; indebolite dalle sofferenze e dalla privazioni, le residue unit\u00e0 furono progressivamente respinte verso le rovine della citt\u00e0 di Stalingrado dove vennero distrutte o costrette alla resa dalla schiacciante offensiva sovietica dopo una disperata battaglia finale che ebbe termine il 2 febbraio 1943. Tutti i soldati tedeschi accerchiati, circa 250\u00a0000 uomini, vennero uccisi o catturati, a parte alcune migliaia di feriti e ufficiali evacuati per via aerea negli ultimi giorni; il generale Paulus, promosso feldmaresciallo, rimase nella sacca e si arrese il 30 gennaio insieme alla maggior parte dei generali e ufficiali superiori della 6\u00aa Armata. Hitler, deluso dalla resa finale delle truppe accerchiate, ammise in privato le sue responsabilit\u00e0 nella catastrofe ma ribad\u00ec che la resistenza di Stalingrado era stata essenziale per ricostituire il fronte tedesco all'est e prefer\u00ec soprattutto recriminare sul comportamento del feldmaresciallo Paulus.\nSconfitta in Nordafrica.\nIl 30 agosto 1942 era fallita in pochi giorni l'ultima offensiva del feldmaresciallo Rommel sul fronte di El Alamein; la battaglia di Alam Halfa dovette essere rapidamente interrotta a causa delle pesanti perdite italo-tedesche di fronte alla netta superiorit\u00e0 materiale dell'esercito britannico in Egitto che, al comando del metodico e preparato generale Bernard Law Montgomery, stava accrescendo sempre pi\u00f9 la sua forza e accumulava sistematicamente uomini e armamenti per la battaglia decisiva. Il feldmaresciallo Rommel era consapevole della crescente debolezza delle sue forze; egli, esausto e in non buone condizioni di salute, a settembre 1942 ritorn\u00f2 temporaneamente in Europa e cedette il comando al generale Georg Stumme che cerc\u00f2 di rinforzare le posizioni difensive dell'Asse in Egitto.\nAlla vigilia della seconda battaglia di El Alamein le forze italo-tedesche erano solidamente trincerate ma erano molto inferiori per mezzi terrestri e aerei rispetto all'armata britannica. La battaglia inizi\u00f2 il 23 ottobre 1942 e raggiunse subito la massima intensit\u00e0; il generale Montgomery attacc\u00f2 e distrusse sistematicamente con la fanteria e l'artiglieria le posizioni difensive italo-tedesche con una tattica lenta, sanguinosa ma efficace. Il feldmaresciallo Rommel, ritornato subito in Africa dopo la morte in un incidente del generale Stumme, cerc\u00f2 per alcuni giorni di contrattaccare con le sue riserve corazzate ma le perdite furono troppo elevate e la situazione dell'Afrikakorps divenne sempre pi\u00f9 critica. Il 2 novembre 1942 le linee italo-tedesche, nonostante la valorosa resistenza, erano ormai sfondate, i carri britannici poterono iniziare ad avanzare in profondit\u00e0 e il feldmaresciallo Rommel diede l'ordine di ritirata alla sue forze mobili nonostante un enfatico ordine di Hitler che imponeva la resistenza sul posto fino alla morte.\nIl feldmaresciallo Rommel condusse la ritirata con la consueta abilit\u00e0 ma ormai la sconfitta era irreversibile; di fronte alla crescente superiorit\u00e0 dell'armata britannica, le truppe italo-tedesche superstiti non erano pi\u00f9 in grado di fermare l'avanzata nemica, ed evacuarono rapidamente la Cirenaica, ripiegando alla fine dell'anno 1942 in Tripolitania. La situazione dell'Asse in Africa divenne ancor pi\u00f9 critica a partire dall'8 novembre 1942 con il riuscito sbarco in Marocco e Algeria del potente corpo di spedizione anglo-americano del generale Dwight D. Eisenhower. Gli alti comando italo-tedeschi furono sorpresi mentre le autorit\u00e0 di Vichy non sembrarono molto impegnate a combattere contro gli anglo-americani per difendere l'integrit\u00e0 dell'Impero coloniale francese. Adolf Hitler prese provvedimenti radicali per controbattere la strategia nemica e impedire un immediato crollo delle posizioni dell'Asse in Nord Africa; egli quindi ordin\u00f2, di fronte all'atteggiamento ambiguo del regime di Vichy, di occupare la zona libera della Francia e inoltre organizz\u00f2 il rapido schieramento di truppe tedesche in Tunisia per fermare l'avanzata anglo-americana dall'Algeria. Questa strategia d'emergenza ottenne qualche successo: dal 10 novembre la zona libera venne occupata senza difficolt\u00e0 dalle forze corazzate tedesche mentre in Tunisia le unit\u00e0 paracadutisti e meccanizzate del generale Walther Nehring fermarono gli anglo-americani e mantennero il possesso della testa di ponte in Tunisia; si concluse con un fallimento invece l'operazione Lila, il tentativo di impadronirsi della potente flotta francese ancorata a Tolone (27 novembre 1942): non fu possibile impedire l'autoaffondamento della maggior parte delle navi da guerra.\nL'Europa nazista.\nIl sistema dell'occupazione e del dominio.\nGli obiettivi di potere finali della Germania nazista non furono mai codificati in modo dettagliato, mentre lo stesso Hitler non manifest\u00f2 con chiarezza i suoi piani generali e si limit\u00f2 a illuminare in parte i suoi progetti, esprimendosi spesso in modo contraddittorio e scarsamente coerente. Nella realt\u00e0 numerose istanze tedesche elaborarono, spesso in concorrenza tra loro, progetti pi\u00f9 o meno precisi sul sistema di dominio tedesco del futuro: von Ribbentrop, G\u00f6ring, Rosenberg, Himmler e anche Goebbels, parteciparono alla confusa elaborazione di programmi per l'organizzazione del mondo dopo l'attesa vittoria.\nAlla fine del 1942 nell'Europa dominata dal Terzo Reich si era instaurato un sistema di potere, il cosiddetto Nuovo Ordine, basato su una gerarchia di nazioni soggette e di sistemi di controllo diversificati che non corrispondeva al sistema di potere che sarebbe stato instaurato da Hitler in caso di vittoria finale della Germania ma che gi\u00e0 faceva comprendere la barbarie dei piani nazisti. Al centro del sistema era la Germania nazista costituita dallo stato tedesco della pace di Versailles, ampliato con l'Austria, i Sudeti, la parte occidentale della Polonia, il Lussemburgo, l'Alsazia-Lorena; inoltre erano praticamente accorpate al Reich anche una parte della Slovenia e il distretto polacco di Bialistok. In tutto questo territorio si cercava di instaurare una omogeneit\u00e0 razziale germanica e una compattezza ideologica nazista: le altre etnie avrebbero dovuto essere evacuate come i polacchi e i lorenesi o deportate e sterminate come gli ebrei. La politica nazista inoltre prevedeva l'inclusione nel \"Grossgermanisches Reich\" delle popolazioni germaniche \"Volksdeutsche\", ancora non comprese all'interno dello stato tedesco, presenti nello Schleswig-Holstein, in Transilvania, nella regione del Volga, nel S\u00fcdtirol; si studiarono anche progetti riguardanti il ritorno dei tedeschi del Brasile.\nNell'Europa \"satellite\" la Germania controllava la situazione attraverso regimi autoritari, in generale non dominati dai partiti nazisti locali che invece venivano utilizzati come gruppi politici di riserva per intimidire i governi alleati. In questi stati i dirigenti nazisti potevano esercitare liberamente un'influenza totale e potevano minacciare interventi o rappresaglie; nel tempo si accentu\u00f2 la pressione autoritaria e l'estremismo ideologico. La gerarchia delle nazioni vedeva al primo posto l'Italia fascista che cercava di sviluppare un suo programma di espansione economico-militare in linea con la retorica mussoliniana sull'eredit\u00e0 di Roma imperiale; subito dopo venivano gli stati protetti dal Reich: la Boemia-Moravia e soprattutto la Norvegia e l'Olanda; in questi due stati peraltro, pur considerati \"germanici\" e quindi destinati a partecipare alla colonizzazione dell'est, con il tempo crebbe l'opposizione popolare e i nazisti furono costretti a organizzare un controllo pi\u00f9 stretto con i commissari Terboven e Arthur Seyss-Inquart. Alcuni territori occupati di grande importanza strategica, come il Passo di Calais e il Nord francese, parti del Belgio e della Grecia, rimasero sotto il controllo militare della Wehrmacht, mentre la Danimarca e il territorio di Vichy teoricamente mantennero governi indipendenti ma di fatto furono completamente controllati dai tedeschi.\nEsistevano infine gli stati \"satelliti\" alleati del Terzo Reich, teoricamente indipendenti ma governati da regimi sostanzialmente fascisti come la Slovacchia, la Romania e la Croazia, dove le minoranze \"germaniche\" godevano di una situazione di privilegio, e gli stati come la Bulgaria e l'Ungheria che avevano conservato il loro assetto istituzionale pur essendo completamente allineate. Il cerchio degli alleati della Germania si concludeva con la Spagna, non belligerante ma ideologicamente affine e militarmente collaborante, e la Svezia, terra con popolazione \"germanica\", neutrale ma partner importante all'interno della sfera economica della Germania nazista.\nNel complesso il sistema di dominio della Germania sull'Europa, creato confusamente secondo le circostanze concrete del momento e lacerato da conflitti di competenze tra autorit\u00e0 diverse e catene gerarchiche disordinate e imprecise, era inefficiente e complicato; i due elementi fondamentali, con l'evoluzione sfavorevole della guerra, sarebbero rapidamente divenuti lo sfruttamento delle risorse disponibili a beneficio del Terzo Reich e la repressione sistematica da parte di un gigantesco apparato di controllo e terrore ramificato in tutto il continente soggetto alla dominazione tedesca.\nSaccheggio e annientamento.\nLa marcia delle truppe tedesche attraverso i paesi vinti fu caratterizzata da requisizioni, violenze e saccheggi; dopo questa fase iniziale la politica di sfruttamento cambi\u00f2 e divenne pi\u00f9 razionale, fondata soprattutto sugli acquisti sistematici e massici di tutti i beni disponibili nei paesi occupati o satelliti che avrebbero potuti essere utili per il benessere del popolo tedesco e per la macchina da guerra del Reich. Questa politica economica avrebbe potuto intaccare le riserve di valuta tedesca ma con provvedimenti ingannevoli e unilaterali, la Germania nazista riusc\u00ec negli anni della guerra a prendere dall'Europa tutto quello di cui aveva bisogno praticamente senza dare nulla in cambio. Un'abile politica finanziaria permise di rivalutare a piacere il marco che divenne la moneta europea a detrimento delle altre valute; inoltre le spese di occupazione, stabilite arbitrariamente dalla Germania, erano a totale carico delle nazioni sconfitte.\nMentre le requisizioni violente furono estesamente impiegate soprattutto all'est, negli altri paesi la Germania procedette ad acquisti pagati con le monete dei paesi occupati, o con metalli preziosi e gioielli depredati nelle banche straniere. I prezzi essendo stabiliti della Germania stessa, si assistette a un enorme drenaggio di risorse e beni materiali verso il Reich, intorno al quale venne riorientata l'intero economia dell'Europa. Nei programmi nazisti la Germania avrebbe costituito la base industriale del continente e il centro anche culturale e artistico europeo, mentre i paesi sconfitti o satelliti sarebbero stati ridotti a produttori agricoli a disposizione del vincitore. Esperti tedeschi furono inviati nei paesi europei per coordinare le attivit\u00e0 economiche da mettere al servizio della Germania, forti quote di partecipazione furono acquisite nelle maggiori imprese industriali, minerarie e agricole dei paesi europei. Erano i primi passi verso il dominio concreto da parte tedesca delle propriet\u00e0 commerciali e industriali dell'intera Europa. Il sistema adottato dalla Germania funzion\u00f2 quasi fino all'ultimi giorni di guerra: le risorse continentali furono messe a disposizione del Terzo Reich, gli istituti di credito stranieri furono messi sotto sorveglianza; il contrabbando e il traffico monetario essendo quasi assenti, venne evitata un'inflazione fuori controllo. Lo sfruttamento dell'Europa permise di conservare un discreto benessere della popolazione tedesca ma provoc\u00f2 la miseria in quasi tutti i paesi europei; in Grecia si giunse alla carestia, mentre il risentimento, l'ostilit\u00e0 e l'ostruzionismo divennero sempre pi\u00f9 diffusi.\nLa Germania nazista non poteva sperare di ottenere reale consenso alla sua politica del Nuovo Ordine; il dominio germanico sull'Europa doveva essere assicurato dalla forza e dalla violenza; l'apparato del controllo e della repressione era capillare e gigantesco. La Wehrmacht disponeva di proprie strutture di polizia e sicurezza, la \"Geheime Feldpolizei\" e la \"Feldgendarmerie\" che agivano in collegamento con le polizie nazionali che erano state subito asservite all'occupante. La struttura di sicurezza centralizzata della Germania nazista era per\u00f2 la \"Reichssicherheitshauptamt\" (RSHA) che fu diretta da Reinhard Heydrich fino alla sua morte in un attentato nel giugno 1942 e poi da Ernst Kaltenbrunner; l'RSHA controllava sia i normali organi di polizia statale, SiPo, KriPo, OrPo, sia il temibile servizio di sicurezza delle SS, il \"Sicherheitsdienst\" o SD. La sezione pi\u00f9 importante dell'RSHA era la \"Geheime Staatspolizei\" o Gestapo, diretta da Heinrich M\u00fcller e impegnata in tutta Europa in brutali azioni di controspionaggio, individuazione e repressione degli oppositori del Reich. Le autorit\u00e0 occupanti infine potevano utilizzare le varie polizie ausiliarie reclutate tra i fanatici nazisti presenti nei paesi occupati o tra i prigionieri di guerra volontari.\nDal punto di vista operativo, le molteplici autorit\u00e0 di polizia e di sicurezza del Terzo Reich incaricate di salvaguardare il dominio nazista dell'Europa e annientare ogni oppositore o resistente, agivano con le misure della detenzione di polizia, \"Polizeihaft\", che poteva colpire con l'arresto e la detenzione in un campo di concentramento tutte le persone ritenute pericolose per le loro idee o attivit\u00e0 antitedesche, o della detenzione di sicurezza, \"Sicherungshaft\", che colpiva chiunque avesse agito in modo da mettere in pericolo la sicurezza della Germania. Veniva inoltre praticata la politica degli ostaggi, \"abitanti del paese che garantiscono con la loro vita del buon comportamento della popolazione\", su cui poteva infierire la rappresaglia nazista in caso di attivit\u00e0 di resistenza o ostruzionisimo antitedesco. Nel dicembre 1941 il feldmaresciallo Keitel diram\u00f2 il famso decreto \"Nacht und Nebel\" (\"Notte e nebbia\") che prevedeva l'arresto immediato e la deportazione in Germania senza alcuna notifica ufficiale, di chiunque avesse mostrato ostilit\u00e0 verso la Wehrmacht. Da questo momento i campi di concentramento controllati dalle SS di Himmler e le camere di tortura gestite dalla Gestapo nelle citt\u00e0, divennero i centri fondamentali del sistema di oppressione e dominio del Terzo Reich sull'Europa.\nI campi di concentramento della Germania nazista (\"Konzentrationslager\", KZ) erano stati creati fin dal 1933 per imprigionare i tedeschi ostili al nuovo regime, principalmente comunisti, socialdemocratici, obiettori di coscienza, democratici cristiani, allo scopo di segregarli e \"rieducarli\". Il sistema dipendeva dalla SS di Himmler ed era gestito dai reparti speciali \"Testa di Morto\" del brutale Theodor Eicke; i campi iniziali pi\u00f9 importanti furono Dachau, Buchewald, Mauthausen. La guerra provoc\u00f2 una trasformazione e un enorme incremento numerico dei campi di concentramento, la cui direzione pass\u00f2 nel 1939 alla sezione dell'RSHA guidata da Richard Gl\u00fccks dal quartier generale di Sachsenhausen-Oranienburg. Nuovi campi furono installati in tutta Europa e la popolazione imprigionata crebbe in modo esponenziale comprendendo oltre ai vecchi detenuti politici, oppositori e nemici del nazismo stranieri, ostaggi, rastrellati per rappresaglia, persone comprese nel decreto \"Notte e Nebbia\", prigionieri sovietici, minoranze etniche \"ostili\", cosiddetti \"asociali\", ebrei. I campi di concentramento divennero delle citt\u00e0 internazionali della sofferenza dove erano segregati in condizioni di estremo disagio centinaia di migliaia di persone di et\u00e0, sesso, etnia, lingua diversa. I campi pi\u00f9 grandi erano in funzione in Polonia, a Auschwitz, Majdanek e Stutthof, mentre a Ravensbruck era stato aperto un campo femminile; molti campi diedero a loro volta origine a \"distaccamenti\", come Buchenwald dove erano imprigionati oltre 40.000 detenuti disseminati in un centinaio di sezioni distaccate. \nIl campo di concentramento nazista costituiva una realt\u00e0 alienante e aberrante: guidato dal \"kommandantur\", un ufficiale SS, disponeva di una piccola guarnigione di SS divisa tra sezione politica e sezione economica, che sfruttava la solerte collaborazione dei kapo, i prigionieri, generalmente criminali comuni, che avevano accettato di cooperare nella gestione e nel controllo. I deportati vivevano isolati in blocchi, senza alcun contatto con l'esterno, in condizione sanitarie deplorevoli; catalogati in gruppi separati per mezzo di distintivi identificativi triangolari nelle divise, e sottoposti a violenze e arbitri continui, erano anche scarsamente organizzati all'interno e a volte in conflitto tra loro.\nNella primavera 1942 il gigantesco sistema concentrazionario nazista venne profondamente riorganizzato; la direzione dei campi, sempre affidata ufficialmente a Gl\u00fccks venne inserita nel \"SS-Wirtschafts- und Verwaltungshauptamt\" o WVHA, la nuova grande struttura amministrativa guidata dall'influente Oswald Pohl per gestire, nel quadro del sistema di potere delle SS, i centri di concentramento a scopi economici rendendoli in grado di produrre a favore dell'economia di guerra della Germania nazista. Pohl quindi diede disposizioni operative per diminuire la paurosa mortalit\u00e0 dei campi e per impiegare i prigionieri nell'industria tedesca. Le SS controllavano direttamente questo sistema produttivo basato su una mano d'opera schiavistica a costo zero, reintegrabile a volont\u00e0, sempre disponibile, senza alcuna esigenza. Milioni di prigionieri dei lager furono impiegati nelle grandi fabbriche tedesche e anche nelle localizzazioni segrete sotterranee, in ambienti insalubri e in condizioni di lavoro estreme. La crescita dell'impero economico delle SS scaten\u00f2 la conflittualit\u00e0 tra Himmler e Speer che fu risolta da Hitler favorendo sostanzialmente i programmi del ministro degli armamenti, ma l'organizzazione del sistema concentrazionario-produttivo pianificata dalle SS delineava compiutamente il progetto di dominio del nazismo sul mondo dopo l'attesa vittoria, basato sulla divisione tra i padroni tedeschi e i lavoratori servili a disposizione del Terzo Reich \"millenario\".\nOlocausto.\nLa politica razzista e antisemita di Hitler e del nazismo si era manifestata praticamente fin dalla presa del potere in Germania nel 1933; le principali tappe di questa politica di persecuzione antiebraica rivolta contro gli ebrei tedeschi erano state le misure discriminatorie sociali ed economiche stabilite nelle leggi di Norimberga e il programma di \"arianizzazione economica\" forzata che aveva messo sotto il controllo di amministratori tedeschi tutte le imprese ebraiche. Contemporaneamente venne promossa con la massima determinazione una campagna di propaganda per instillare nel popolo tedesco l'odio e il disprezzo per gli ebrei. \nL'inizio della guerra mondiale cambi\u00f2 la situazione e diede modo al regime nazista, come Hitler in persona aveva anticipato in numerosi discorsi pubblici in cui aveva macabramente minacciato gli ebrei di annientamento totale, di procedere a una crudele e continua radicalizzazione, gi\u00e0 preannunciata dal \"pogrom\" della notte dei cristalli del 1938. Le continue conquiste della Germania in Europa nel 1939-1941 misero sotto il controllo dei nazisti milioni di ebrei, principalmente stanziati nell'Europa dell'est, e resero problematico e sostanzialmente inattuabile un programma di deportazione all'estero e di emigrazione forzata che in un primo momento era sembrata la soluzione pi\u00f9 pratica per \"liberare\" l'Europa nazista del \"problema ebraico\". L'organizzazione di una cosiddetta \"riserva ebraica\" nel Governatorato generale si dimostr\u00f2 impraticabile per mancanza di spazio e di strutture adeguate e anche il cosiddetto \"piano Madagascar\" fu definitivamente abbandonato entro il 1942 per l'impossibilit\u00e0 concreta di effettuare i massicci trasferimenti via mare nella lontana isola africana.\nI dirigenti tedeschi misero in atto subito dopo l'inizio della guerra una soluzione provvisoria per concentrare, controllare e perseguitare pi\u00f9 agevolmente gli ebrei, riattivando o costituendo dal nulla i cosiddetti ghetti ebraici nelle maggiori citt\u00e0 polacche e lituano, dove la popolazione venne ammassata in situazione di isolamento e promiscuit\u00e0 durissime, con condizioni sanitarie pessime. I tedeschi attivarono anche perversi sistemi per ottenere la collaborazione degli ebrei stessi nel programma di identificazione e selezione, concedendo una formale autonomia amministrativa ai cosiddetti \"Judenrat\", \"consigli ebraici\" che, nel tentativo di mostrare docilit\u00e0 e volont\u00e0 di collaborazione e quindi risparmiare peggiori sofferenze ai ghettizzati, in realt\u00e0 divennero complici della segregazione e della persecuzione nazista, favorirono le divisioni e le conflittualit\u00e0 interne e non riuscirono neppure a salvare i membri della comunit\u00e0 ebraica. La vita nei ghetti, che come nel caso di Varsavia erano abitati da centinaia di migliaia di persone, era estremamente disagevole; tuttavia si trattava solo di una situazione provvisoria in attesa della \"soluzione finale del problema ebraico\". \nLa radicalizzazione estrema e definitiva della politica della Germania nazista verso gli ebrei venne indubbiamente favorita dall'inizio dell'operazione Barbarossa che fu caratterizzato dalla barbarica azione degli \"Einsatzgruppen\" delle SS che uccisero in massa con procedure crudeli e non organizzate gli ebrei abitanti nei territori dell'est spesso in collaborazione con gruppi antisemiti locali, attivi in particolare negli stati baltici e in Ucraina; entro il 1943 furono eliminati dagli \"Einsatzgruppen\" circa 630.000 ebrei sovietici. La \"soluzione finale del problema ebraico\" entr\u00f2 nella sua fase decisionale ed esecutiva nell'estate 1941 con la direttiva di G\u00f6ring indirizzata a Heydrich, di studiare le misure pi\u00f9 adeguate. Gli storici dell'Olocausto non sono concordi sul momento e sulle motivazioni della decisione di Hitler e dei dirigenti nazisti di procedere allo sterminio sistematico di tutti gli ebrei presenti nella sfera di influenza tedesca; secondo lo storico Saul Friedl\u00e4nder la decisione potrebbe essere stata presa in considerazione dal F\u00fchrer nel mese di ottobre 1941 e confermata definitivamente a dicembre dopo l'entrata in guerra degli Stati Uniti e la controffensiva sovietica a Mosca. \nSe la decisione fosse stata prese effettivamente in questo periodo di deterioramento della situazione militare tedesca, potrebbe essere riconducibile, secondo gli storici Enzo Collotti e John Lukacs in modo predominante a motivazioni ideologiche per fornire un ammonimento ad altre popolazioni occupate, e soprattutto per la volont\u00e0 di esaltare lo spirito di resistenza del popolo tedesco ponendolo di fronte all'alternativa radicale del suo annientamento o di quello dei suoi nemici mortali. Si sarebbe trattato di dare dimostrazione di volont\u00e0 \"fanatica\" di combattere fino in fondo, e di un \"atto di vendetta\" in anticipo nel caso, ritenuto probabile dal F\u00fchrer gi\u00e0 in questa fase della guerra, di una sconfitta della Germania. E' possibile infine che con lo sterminio ebraico il regime nazista ritenesse che, nonostante le sconfitte, almeno un obiettivo del Terzo Reich sarebbe stato raggiunto e la compattezza e la capacit\u00e0 di resistenza tedesca sarebbe stata esaltata dalla \"omogeneit\u00e0 razziale\" dell'Europa nazista. Altri storici hanno invece datato la decisione di Hitler all'inizio dell'estate 1941, nel periodo delle grandi vittorie in Russia, e quindi riconducono il processo decisionale soprattutto al sentimento di euforia e trionfo dei dirigenti tedeschi in attesa dell'imminente successo con la possibilit\u00e0 di accelerare i tempi e procedere subito al coronamento della vittoria con l'attuazione della misura pi\u00f9 radicale dell'annientamento degli ebrei.\nLa Conferenza di Wannsee del gennaio 1942 \u00e8 stata considerata il momento decisivo in cui, sotto la presidenza di Heydrich, vennero stabilite le procedure, le competenze, le autorit\u00e0 e i meccanismi dello sterminio degli ebrei d'Europa, ma in realt\u00e0 i primi programmi di annientamento con tecniche studiate razionalmente per ottenere risultati rapidi e raggiungere la massima efficienza, erano iniziati gi\u00e0 nell'autunno 1941 con l'attivazione dei gaswagen nel Campo di sterminio di Che\u0142mno e con i primi esperimenti con i gas nel campo di Auschwitz. Il programma sistematico tuttavia ebbe inizio nel 1942 nei campi di sterminio dell'operazione Reinhard e nel campo di sterminio di Auschwitz che venne enormemente potenziato per mettere in pratica le tecniche con lo Zyklon B. I tre campi di sterminio della \"Aktion Reinahrd\", a Treblinka, Be\u0142\u017cec e Sobib\u00f3r, in Polonia, attivati sotto la direzione del capo delle SS del distretto di Lublino, Odilo Globo\u010dnik, con la collaborazione di Christian Wirth e altri veterani dell\"Aktion T4\", il programma di eutanasia del Terzo Reich sospeso nel 1941, erano strutture adibite esclusivamente all'annientamento nelle camere a gas degli ebrei provenienti principalmente dai ghetti polacchi che vennero progressivamente svuotati spesso con la collaborazione dei comitati di autogoverno. I grandi campi di sterminio di Majdanek e Auschwitz invece erano molto pi\u00f9 articolati e mantenevano anche strutture per permettere la temporanea sopravvivenza degli ebrei ritenuti idonei al lavoro; la maggior parte dei deportati tuttavia venivano trasferiti direttamente nelle camere a gas. Nel campo di Auschwitz, diretto da Rudolf H\u00f6\u00df, furono deportati e sterminati con il gas Zyklon B la maggior parte degli ebrei dell'Europa occidentale e meridionale. Ogni tentativo di resistenza venne brutalmente stroncato; a Varsavia la rivolta del ghetto nella primavera del 1943 termin\u00f2 con l'annientamento degli ebrei combattenti. \nIl programma di annientamento degli ebrei d'Europa venne proseguito dalla Germania nazista con il massimo impegno fino alla fine del 1944 e coinvolse la maggior parte delle strutture amministrative del Reich che mostrarono disciplina, preparazione tecnica e organizzativa nel perseguire l'obiettivo della \"soluzione finale\". Il processo aveva inizio con le operazioni di rastrellamento degli ebrei presenti nei vari paesi europei, preceduto da accurate pianificazioni e interventi diretti presso i governi \"satelliti\" o collaborazionisti da parte del responsabile della sezione della Gestapo dedicata alla gestione del \"problema ebraico\", Adolf Eichmann. I deportati venivano raccolti in campi provvisori da dove partivano i treni della \"Reichsbahn\" che sotto la direzione di Albert Ganzenm\u00fcller, effettuava con grande efficienza e precisione burocratica il trasferimento \"verso l'est\" in convogli appositamente predisposti, degli ebrei, uomini, donne, vecchi e bambini. I treni scaricavano le vittime direttamente nei campi di sterminio, dove i nuovi arrivati venivano sommariamente selezionati dai medici delle SS che inoltre svolgevano aberranti esperimenti medici sui prigionieri. Le micidiali \"fabbriche della morte\" erano sempre in funzione e lavoravano secondo le moderne tecniche industriali; gli ebrei destinati all'eliminazione immediata venivano trasferiti nelle camere a gas e uccisi; subito dopo i \"Sonderkommando\", reclutati tra i prigionieri, si occupavano della raccolta degli effetti personali delle vittime e del trasporto dei cadaveri in enormi forni crematori dove i corpi venivano completamente bruciati.\nLe vittime ebree dell'Olocausto sono state calcolate in circa 6 milioni, di cui almeno 3 milioni furono annientati nei campi di sterminio dell'est; secondo lo storico francese Henri Michel, questa inaudita operazione di omicidio in massa, perpetrata da uno \"dei popoli pi\u00f9 evoluti del mondo\" per applicare una perversa ideologia fondata sul razzismo e la volont\u00e0 di potenza, deve essere considerata \"il crimine pi\u00f9 atroce...di tutta la storia dell'umanit\u00e0\", commesso inoltre senza che potesse recare alcun vantaggio alla macchina da guerra della Germania\nLa Germania in guerra.\nLa guerra totale.\nLa Germania entr\u00f2 in guerra con un'industria degli armamenti moderna e una produzione doppia rispetto alla Gran Bretagna, ma la concezione della Guerra lampo di Hitler non prevedeva un lungo conflitto di logoramento e di conseguenza lo sviluppo dell'industria bellica fu lento almeno fino al 1942 mentre non vennero istituite limitazioni importanti allo sviluppo della vita civile. Hitler era deciso, anche per conservare il consenso dell'opinione pubblica, a non abbassare il tenore di vita della popolazione; non voleva limitare la produzione agricola ed era intenzionato a limitare fortemente la partecipazione delle donne tedesche allo sforzo bellico secondo le linee delle sue concezioni ideologiche e razziali. Fino al 1942 le materie prime e la produzione di base vennero suddivise in parti uguali tra settore civile e industria degli armamenti. In questo modo era impossibile incrementare significativamente la produzione per combattere una lunga guerra intercontinentale e infatti la produzione tedesca di aerei fu nel 1941 di 12.000 velivoli e nel 1942 aument\u00f2 solo a 15.000, mentre i carri armati usciti dalle fabbriche tedesche furono 5.100 nel 1941 e 9.400 nel 1942; erano cifre assolutamente insufficienti, nettamente inferiori ai risultati produttivi conseguiti nello stesso periodo da Gran Bretagna, Unione Sovietica e soprattutto Stati Uniti. \nLa catastrofe di Stalingrado nel gennaio 1943 segn\u00f2 un momento decisivo anche per lo sviluppo economico e civile della Germania nazista. Il ministro della propaganda Joseph Goebbels era da tempo convinto della necessit\u00e0 di una mobilitazione di tutte le risorse economiche e umane della Germania per evitare la sconfitta e quindi colse l'occasione della disfatta per promuovere in modo clamoroso la sua visione della cose, sintetizzata nel concetto di \"guerra totale\", e sollecitare Hitler a prendere decisioni radicali in questo senso. Nel famoso discorso del 18 febbraio 1943 a Berlino, Goebbels proclamo con toni esaltati che la \"guerra totale doveva essere messa all'ordine del giorno\" che era \"giunta l'ora di far smuovere gli scansafatiche\" e che bisognava mettere da parte i \"riguardi borghesi\". Il ministro della propaganda avrebbe voluto l'adozione immediata di misure radicali per la mobilitazione totale della nazione e sembr\u00f2 trovare il consenso dei suoi ascoltatori dello Sportpalast di Berlino, ma la realt\u00e0 era diversa. Nei mesi successivi l'opinione pubblica e gli stessi dirigenti del Reich non diedero prova di aderire entusiasticamente alla radicalizzazione promossa da Goebbels, mentre lo stesso Hitler parl\u00f2 in termini generali di \"preparazione del popolo tedesco a compiere sforzi eccezionali\" senza entrare in dettagli pratici. \nIn realt\u00e0 il Fuhrer manteneva forti riserve verso la radicalizzazione proposta da Goebbels; il 21 marzo 1943 egli parl\u00f2 in pubblico, ammise le perdite subite all'est ma si mostr\u00f2 ancora sicuro della vittoria dopo la recente stabilizzazione del fronte seguita alla riconquista di Char'kov. Hitler tuttavia non impose reali provvedimenti di guerra totale e cerc\u00f2 al contrario di rallentare o mettere da parte i progetti pi\u00f9 radicali; egli continu\u00f2 a ritenere essenziale non interferire eccessivamente con la vita privata dei cittadini e non eliminare completamente gli svaghi e la vita sociale. Hitler invece enfatizz\u00f2 ancora una volta la necessit\u00e0 di una radicalizzazione rivolta verso l'esterno, con misure di sfruttamento dei paesi occupati e la mobilitazione dell'intera Europa; soprattutto il Fuhrer torn\u00f2 a concentrare la sua attenzione sulla \"guerra razziale\" e la \"guerra di sterminio\" contro gli ebrei ritenuti \"il collante della coalizione nemica\" e fece pressioni sui suoi alleati europei affinch\u00e8 procedessero alle misure antiebraiche pi\u00f9 radicali di deportazione e annientamento.\nLa mobilitazione economica.\nLa morte l'8 febbraio 1942 in un incidente aereo di Fritz Todt, ministro degli armamenti e delle munizioni, segn\u00f2 un momento decisivo per l'industria bellica del Terzo Reich; Hitler nomin\u00f2 al posto di Todt il giovane, energico e ambizioso architetto Albert Speer che diede subito prova di notevole abilit\u00e0 amministrativa e di grande capacit\u00e0 di influenzare Hitler allo scopo di accrescere il suo potere e assumere un ruolo dominante sull'industria degli armamenti. Speer riusc\u00ec a far approvare da Hitler le sue idee sull'organizzazione e sul programma di sviluppo. \nNell'aprile 1942 Speer ottenne anche la costituzione della \"Zentrale Planung\", il Comitato per la pianificazione centralizzata, che avrebbe dovuto controllare l'assegnazione delle materie prime; composto dallo stesso Speer e dai segretari di stato Erhard Milch per la Luftwaffe e Paul K\u00f6rner per il Piano quadriennale, avrebbe ulteriormente accresciuto il potere del ministro su tutto il settore degli armamenti. Speer divenne anche \"Plenipotenziario generale per gli armamenti nel quadro del Piano quadriennale\", solo apparentemente subordinato a Goring, e nel autunno 1943 assunse anche la carica di \"ministro degli armamenti e della produzione di guerra\". Il giovane ministro potenzi\u00f2 il sistema dei comitati composti da specialisti dell'industria che avevano l'incarico di studiare i migliori procedimenti produttivi e l'assegnazione delle materie prime; Speer privilegi\u00f2 sicuramente l'industria privata e infatti tutti i nuovi dirigenti provenivano dal mondo capitalistico, i grandi industriali avevano un ruolo decisivo nel consiglio degli armamenti. Nonostante l'ostruzionismo dei rivali Himmler e Goring, il sistema produsse sicuramente un miglioramento della situazione economica della Germania: nel 1943 aument\u00f2 in maniera significativa l'estrazione del carbone e la produzione di acciaio e di alluminio; l'approvvigionamento di metalli rari venne assicurato grazie alle forniture di Turchia, Spagna e Portogalli, mentre fu incrementata anche l'estrazione del petrolio rumeno e soprattutto crebbe fino a 3.840.000 tonnellate la produzione di carburanti e oli sintetici.\nCon 11 milioni di soldati tedeschi impegnati nella Wehrmacht, l'insufficienza della manodopera, costituita da 30 milioni di persone nell'autunno 1943, divenne un punto debole fondamentale della macchina da guerra del Terzo Reich. La direzione della manodopera da parte del nuovo \"Plenipotenziario per la mobilitazione della forza lavoro\" (\"Generalbevollm\u00e4chtigter f\u00fcr den Arbeitseinsatz\"), Fritz Sauckel, basata sulla coercizione e sulla violenza, si dimostr\u00f2 scarsamente efficiente. Nove milioni di lavoratori stranieri, di cui il 40% sovietici, il 25% francesi, il 15% polacchi, vennero trasferiti in Germania attraverso la propaganda, un sistema di incentivi, provvedimenti come l'\"avvicendamento\" in Francia tra lavoratori e prigionieri di guerra, soprattutto per mezzo di requisizioni forzate e deportazioni. In Europa ben presto crebbe l'opposizioni ai trasferimenti; si moltiplicarono i rifiuti di obbedienza, le manovre per sfuggire al trasferimento; alcuni passarono alla resistenza attiva. Per supplire alle carenze del sistema, si ricorse quindi ai prigionieri di guerra e agli internati nei campi di concentramento; nel febbraio 1944 l'8% della manodopera della Germania, circa 2.500.000 persone, era costituita da prigionieri di guerra, impiegati prevalentemente in lavori agricoli scarsamente qualificati ma in parte anche direttamente nelle grandi fabbriche. La politica razzista della Germania nazista influ\u00ec in modo determinante sulla produttivit\u00e0 del sistema: i prigionieri sovietici subirono condizioni di vita estreme e la mortalit\u00e0 fu altissima mentre anche i civili sovietici, considerati \"esseri inferiori\", vennero sottoposti a una rigida disciplina, a maltrattamenti e a condizioni di vita miserabili.\nL'impiego dei prigionieri dei campi di concentramento provoc\u00f2 un contrasto tra Himmler, che avrebbe voluto costruire nuove fabbriche direttamente vicino ai campi, e Speer che invece, ritenne che per motivi economici e produttivi fosse molto pi\u00f9 semplice e razionale trasferire i deportati in fabbriche gi\u00e0 approntate lontano dai luoghi di detenzione; nel settembre 1942 Hitler approv\u00f2 i progetti di Speer e quindi sezioni distaccate dei campi vennero costituite accanto alle grandi fabbriche preesistenti; gli ebrei vennero esclusi dal lavoro negli stabilimenti per la produzione di armamenti. Tutte le grandi concentrazioni industriali tedesche impiegarono, oltre ai prigionieri, gli internati dei campi di concentramento; solo la IG Farben utilizzava circa 60.000 deportati nella fabbrica di gomma sintetica vicino ad Auschwitz; i prigionieri lavorarono, in condizioni deplorevoli, anche nelle grandi strutture sotterranee di Dora, Laura e Ebensee, dove si producevano le armi segrete del Reich.\nCon questi metodi brutali e attraverso opportune decisioni operative di razionalizzazione della produzione in serie, di specializzazione degli impianti e di riduzione degli sprechi e della dispersione su troppi modelli di armi, Speer a partire dal 1943 ottenne indubbiamente risultati notevoli. Il ministro convinse anche Hitler a suddividere razionalmente il lavoro concentrando la produzioni dei beni di consumo nelle fabbriche dei paesi occupati i cui lavoratori quindi non sarebbero pi\u00f9 stati sottoposti a trasferimento, e assegnando la produzione degli armamenti alle fabbriche specializzate in Germania. Dal punto di vista delle scelte produttive Speer segu\u00ec le indicazioni dell'alto comando della Wehrmacht e diede assoluta priorit\u00e0 agli armamenti destinati all'impiego nel decisivo Fronte orientale: armi anticarro, mitragliatrici, cannoni, munizioni di fanteria, carri armati, mezzi motorizzati.\nI risultati raggiunti dall'industria degli armamenti tedesca, nonostante la carenza di materie prime e di manodopera e i bombardamenti alleati, furono molto importanti: la produzione di cannoni fu doppia nel 1943 rispetto al 1942; i carri armati prodotti nel 1943 furono 19.880 e 27.300 nel 1944, in buona parte dei nuovi modelli pesanti superiori ai mezzi corazzati del nemico. La produzione aeronautica, nonostante gli errori di pianificazione e i contrasti tra i dirigenti del Reich, crebbe ugualmente in modo significativo, nel 1943 furono prodotti 24.000 aerei e 38.000 nel 1944. Nonostante i brillanti risultati raggiunti dalla macchina produttiva di Speer tuttavia la produzione di armamenti non fu mai adeguata per le enormi esigenze belliche della macchina da guerra del Terzo Reich impegnata praticamente da sola contro una potente coalizione mondiale. La Germania nazista venne schiacciata soprattutto dalla soverchiante superiorit\u00e0 produttiva dell'industrie di armamenti delle tre principali potenze alleate, e in particolare dall'impressionante capacit\u00e0 industriale dell'arsenale americano.\nConsenso e propaganda.\nL'apparato di propaganda del Terzo Reich in guerra era gigantesco e frazionato teoricamente tra il ministero degli esteri, il servizio stampo diretto da Otto Dietrich, la propaganda del partito nazista guidata da Max Amann, e le apposite sezioni della propaganda all'interno della Wehrmacht. In realt\u00e0 tuttavia, nonostante questa dispersione, il ruolo decisivo e l'ispirazione generale venne sempre svolto da Joseph Goebbels e dal suo ministero della Propaganda, una organizzazione capillare con oltre 14.000 addetti che disponeva di giornali e soprattutto delle trasmissioni radiofoniche. \nGoebbels, personalit\u00e0 contraddittoria e priva di scrupoli, fu il creatore del mito del F\u00fchrer e fu in grado con le sue moderne tecniche manipolatorie di costruire, con grandiosi rituali scenografici, una coesione spirituale nel popolo tedesco, cercando di trasformare le persone in automi, disciplinati e immersi in una massa compatta, uniforme e ideologizzata secondo le linee guida razziste del nazismo. La propaganda di Goebbels, sviluppata con tecniche scientifiche, si dimostr\u00f2 particolarmente efficace nei confronti dei soldati tedeschi; venne promossa una coscienza nazionale omogenea e fu potenziata, in particolare negli ultimi anni, la formazione ideologica delle truppe. Gli argomenti principali della propaganda di Goebbels furono sempre quelli rivolti contro i presunti nemici irriducibili del Reich, desiderosi di annientare il popolo tedesco: i bolscevichi, i plutocrati, soprattutto gli ebrei; inoltre si afferm\u00f2 instancabilmente l'invincibilit\u00e0 dell'esercito tedesco e si esalt\u00f2 le qualit\u00e0 carismatiche e salvatrici del F\u00fchrer, protettore e scudo del popolo tedesco circondato di nemici.\nL'evoluzione sempre pi\u00f9 sfavorevole della guerra costrinse Goebbels e i suoi uomini a cambiare i toni della loro propaganda, passando dal trionfalismo del periodo delle vittorie all'esaltazione fanatica e alla passionalit\u00e0 tragica del periodo delle sconfitte. Hitler divenne \"Atlante che sopportava sulle spalle il peso del mondo\" mentre il soldato tedesco era il \"difensore della civilt\u00e0\" che non risparmiava il suo sangue per la salvezza della Germania e dell'Europa dalla barbarie giudeo-plutocratico-bolscevica. La dichiarazione pubblica degli Alleati occidentali alla conferenza di Casablanca sulla resa incondizionata venne sfruttata per descrivere in termini apocalittici il destino della Germania in caso di sconfitta. I risultati raggiunti da questa propaganda grossolana furono notevoli anche in questa fase del conflitto: la popolazione rimase disciplinatamente obbediente anche se la guerra era diventata sempre pi\u00f9 dolorosa e fino all'ultimo Goebbels fu in grado di sostenere la combattivit\u00e0 dei soldati e supportare la resistenza del popolo tedesco evitando un crollo del fronte interno.\nOpposizioni e complotti.\nLe prime cospirazioni contro Hitler e il regime nazista, sorte durante la crisi dei Sudeti sotto la direzione principalmente di alti ufficiali dell'esercito come i generali Ludwig Beck e Franz Halder timorosi di una catastrofe per la Germania a seguito della politica aggressiva hitleriana, si erano rapidamente sfaldate dopo il clamoroso successo del Fuhrer alla conferenza di Monaco. Successive manovre cospiratorie nell'inverno 1939-40 non avevano portato a nulla di fronte alle sensazionali vittorie della Wehrmacht e al conseguente straordinario consenso popolare di Hitler. La resistenza tedesca al nazismo riprese la sua attivit\u00e0 e accrebbe la sua forza e la sua determinazione solo dopo le prime sconfitte sul Fronte orientale nell'inverno 1941-42 ed ebbe il suo nucleo iniziale in alcuni giovani ufficiali dello stato maggiore del Gruppo d'armate Centro, sotto la direzione del colonnello Henning von Tresckow. Un secondo centro di opposizione al nazismo, fu costituito all'interno dell'Abwehr, il servizo segreto militare, intorno a due ufficiali importanti come Hans Oster e Hans von Dohnanyi che inoltre erano in contatto con il generale Friedrich Olbricht responsabile dell'ufficio generale del OKH. \nQuesti gruppi militari ripresero i collegamenti con la vecchia resistenza di Beck, Carl Friedrich Goerdeler e Ulrich von Hassell e anche con il cosiddetto circolo di Kreisau, un gruppo di discussione organizzato da Helmuth James Graf von Moltke e Peter Yorck von Wartenburg per sviluppare progetti politici basati su alti ideali di umanit\u00e0 e giustizia sociale. I vari raggruppamenti eterogenei della resistenza si coordinarono con il gruppo del colonnello von Tresckow al Gruppo d'armate Centro e presero le prime decisioni operative e organizzative; Beck venne designato come principale dirigente, mentre il generale Olbricht propose di impiegare il programmi gi\u00e0 stabiliti dell'operazione Valchiria per organizzare il colpo di stato. L'elemento scatenante del colpo di stato sarebbe stato costituito dall'uccisione di Adolf Hitler.\nI progetti per assassinare Hitler si succedettero nel corso del 1943 ma tutti si conclusero con totali fallimenti dovuti a circostanze sfortunate o all'indecisione degli esecutori; due tentativi nel corso di visite del Fuhrer al quartier generale del Gruppo d'armate Centro vennero annullati all'ultimo momento, la bomba collocata nell'aereo di Hitler di ritorno dal Fronte orientale nel marzo 1943 non esplose, mentre anche il piano del colonnello von Gersdorf di farsi saltare in aria insieme a Hitler durante una visita a una esposizione di armi catturate, fin\u00ec nel nulla. Nel corso del 1943 inoltre l'apparato repressivo della Gestapo inizi\u00f2 a individuare le fila della macchinazione: il nucleo dell'Abwehr venne neutralizzato, mentre il colonnello von Trescow fu trasferito indebolendo il nucleo al Gruppo d'armate Centro. Fallirono anche i tentativi dei cospiratori di coinvolgere grandi personalit\u00e0 dell'esercito: i feldmarescialli von Manstein, von Rundstedt e von Kluge si rifiutarono di partecipare attivamente al complotto.\nAl di fuori dei circoli delle \"elite\" politico-militari, nei primi anni di guerra, caratterizzati dalle grandi vittorie, nella popolazione tedesca, sotto l'influsso anche dell'abile propaganda di Goebbels e il controllo dell'apparato repressivo, non si svilupp\u00f2 alcuna resistenza al nazismo che al contrario pot\u00e9 godere dell'approvazione della grande maggioranza. Negli ultimi anni invece si manifestarono soprattutto i segni di una ostilit\u00e0 passiva causata in particolare dallo scoraggiamento per l'andamento sempre pi\u00f9 negativo del conflitto. Le chiese espressero pubblicamente la loro condanna degli eccessi del regime e del suo neo-paganesimo ma non influirono in modo significativo sugli eventi e non rifiutarono di esprimere preghiere \"per il popolo tedesco e il suo Fuhrer\"; ugualmente inefficaci furono i tentativi di sabotaggio e propaganda dei piccoli nuclei rimasti di comunisti tedeschi e le manifestazioni di resistenza umanitaria di giovani studenti come il movimento della \"Rosa Bianca\" di Hans e Sofie Scholl. In pratica quindi una resistenza popolare al regime nazista non esistette mai come del resto la propaganda alleata avrebbe continuato ad affermare per tutta la durata del conflitto.\nNon ebbero reale influenza sugli avvenimenti neppure le attivit\u00e0 antinaziste della cosiddetta \"Lega degli ufficiali tedeschi\" (\"Bund Deutscher Offiziere\") , creata in Unione Sovietica, su iniziativa della dirigenza sovietica per potenziare l'azione del \"Comitato nazionale per una Germania libera\" (\"Nationalkomitee Freies Deutschland\") diretto da Erich Weinert insieme agli esuli comunisti e con la partecipazione di ufficiali tedeschi prigionieri. La \"Lega degli ufficiali tedeschi\" organizzata nel settembre 1943, fu diretta dal generale Walther von Seydlitz-Kurzbach e da altri ufficiali superiori catturati nella battaglia di Stalingrado, ma, nonostante la partecipazione nell'estate 1944 anche del feldmaresciallo Paulus e di molti generali catturati in Bielorussia, non ottenne risultati di rilievo: la propaganda al fronte non ebbe alcun successo sui soldati tedeschi e dal punto di vista politico, nonostante le forti preoccupazioni di Hitler, la Lega non pot\u00e9 esercitare alcuna attivit\u00e0 concreta in Germania. Al termine della guerra Stalin, deciso a organizzare uno stato tedesco comunista, sciolse rapidamente sia la Lega sia il Comitato.\nLa Luftwaffe.\nLa Luftwaffe, le nuove forze aeree tedesche guidate dal Hermann G\u00f6ring, asso della prima guerra mondiale, personalit\u00e0 molto influente del nazismo ed erede designato di Hitler, entr\u00f2 in guerra con aerei da combattimento moderni, come il caccia Messerschmitt Bf 109, l'aereo d'attacco Junkers Ju 87, il caccia pesante Messerschmitt Bf 110, il bombardiere medio Heinkel He 111, e con tattiche principalmente concentrate sul sostegno dell'esercito in battaglia e sulla conquista della superiorit\u00e0 aerea locale. In previsione di una guerra breve, G\u00f6ring non richiese programmi a lunga scadenza ma decise di concentrare la produzione su aerei subito disponibili, interrompendo lo sviluppo di nuovi progetti. Si tratt\u00f2 di un errore gravissimo: la guerra essendosi prolungata e trasformata in un conflitto globale contro potenze trans-continentali, la Luftwaffe si trov\u00f2 progressivamente in inferiorit\u00e0 tecnica e, in assenza di nuovi progetti, dovette continuare a produrre versioni appena migliorati delle vecchi macchine. \nInoltre in alcuni casi i progetti tedeschi si rivelarono inadeguati; i bombardieri non disponevano di sufficiente raggio d'azione e di potenza comparabile con i quadrimotori anglo-americani, lo stesso Junkers Ju 88, inizialmente modernissimo, nel 1943 divenne nettamente inferiore ai modelli avversari; i caccia Bf 109 e Focke-Wulf Fw 190 persero progressivamente la loro superiorit\u00e0 sui caccia anglo-americani e sovietici. Anche nel campo industriale, i dirigenti tedeschi rivelarono scarsa perspicacia: le costruzioni aeronautiche furono disperse su troppi modelli contemporaneamente di velivoli e motori, vennero ignorate le regole della moderna produzione industriale, con regole di scala e concentrazione in pochi modelli principali, manc\u00f2 il coordinamento tra i vari costruttori aeronautici. \nGli errori derivarono in primo luogo dall'insufficiente preparazione dei capi della Luftwaffe: G\u00f6ring era stato un abile pilota ma non era in grado di dirigere in modo razionale e scientifico le forze aeree; Ernst Udet, altro asso della prima guerra mondiale, si suicid\u00f2 nel 1941 dopo essere divenuto consapevole dei suoi errori di pianificazione, avendo sprecato molte risorse per la costruzione di bombardieri medi o leggeri, scartando i bombardieri pesanti. Nel 1943 si sarebbe suicidato anche il generale Hans Jeschonnek, il capo di stato maggiore della Luftwaffe, che aveva condiviso l'impostazione di Udet e inoltre si riteneva responsabile del fallimento del ponte aereo di Stalingrado.\nA partire dal 1942 la situazione della Luftwaffe divenne sempre pi\u00f9 critica nonostante il grande impegno dei suoi piloti che rimanevano in combattimento a oltranza conseguendo spesso risultati individuali straordinari ma inutili nel quadro globale della guerra. Dalla fine del 1943 la produzione aeronautica, passata sotto il controllo di Albert Speer e del suo collaboratore Karl Saur, si accrebbe costantemente ma le esigenza operative della Wehrmacht impegnata su troppi fronti lontani erano enormi; inoltre i nuovi modelli veramente competitivi erano pochi. \nDi conseguenza la Luftwaffe non ebbe mai abbastanza caccia per difendere i cieli del Reich, n\u00e9 sufficienti bombardieri medi necessari per contrastare la superiorit\u00e0 terrestre dell'Armata Rossa all'est, n\u00e9 i bombardieri pesanti per controbattere colpo su colpo le devastanti incursioni sulle citt\u00e0 tedesche. Il feldmaresciallo Erhard Milch, responsabile delle scelte produttive della Luftwaffe, avrebbe voluto in pratica concentrare tutte le costruzioni, come aveva gi\u00e0 affermato Udet prima di suicidarsi, sui caccia difensivi, ma Hitler al contrario riteneva che solo il contrattacco e la rappresaglia avrebbero potuto interrompere i bombardamenti strategici; la produzione dei caccia quindi venne rapidamente incrementata, ma furono fatti anche grandi sforzi per progettare bombardieri pesanti con i quali il Fuhrer sperava addirittura di colpire gli Stati Uniti. Questi impegni troppo dispersivi non portarono a nulla: il velletario nuovo \"blitz\" su Londra del 1944 con i fallimentari bombardieri Heinkel He 177 non ottenne risultati significativi, mentre il famoso Amerikabomber non si sarebbe mai concretizzato. \nA met\u00e0 del 1944 la Luftwaffe, ormai con gravi carenze di piloti addestrati e carburante per i suoi aerei, non era pi\u00f9 in grado n\u00e9 di appoggiare efficacemente l'esercito n\u00e9 proteggere la popolazione tedesca.\nLa Germania sotto i bombardamenti.\nHermann Goring aveva proclamato all'inizio della guerra che \"il cielo germanico era inviolabile\", ma la realt\u00e0 della guerra avrebbe ben presto spazzato via le vanterie del capo della Luftwaffe. La Gran Bretagna di Churchill fin dalla met\u00e0 del 1940 inizi\u00f2 il suo programma di bombardamenti strategici notturni sulla Germania e l'Europa occupata e ben presto il Bomber Command, continuamento potenziato numericamente e rinforzato con nuovi bombardieri pesanti sempre pi\u00f9 efficaci, avrebbe assunto un ruolo centrale nello sforzo bellico britannico contro la Germania. Dopo i primi costosi attacchi diurni alle basi tedesche, il Bomber Command era passato alla tattica del bombardamento di notte e contro le aree abitate tedesche per minimizzare le perdite, per facilitare l'individuazione di grandi obiettivi e soprattutto per mettere in pratica il bombardamento terroristico contro i civili e scuotere il morale della popolazione del Reich.\nLe incursioni dei bombardieri britannici, effettuate da circa 100-150 aerei in volo isolati, si intensificarono nel 1941 ma i risultati furono modesti a causa delle carenze tattiche, delle difficolt\u00e0 di individuare di notte i bersagli e della crescente efficacia delle difese tedesche. I sistema difensivo tedesco, potenziato a partire dal settembre 1940, si basava in primo luogo su un capillare sistema di difesa civile con rifugi antiaerei in 82 citt\u00e0 principali squadre di protezione, vigili del fuoco e forze di polizia, integrati da unit\u00e0 del partito nazista. La Luftwaffe imperniava le sue difese su una fascia di batterie contraeree e riflettori sistemati sulle rotte di avvicinamento dall'Inghilterra; nonostante i timori dei piloti britannici, il fuoco contraereo della FlaK non era molto preciso, molto pi\u00f9 temibile si dimostr\u00f2 invece all'inizio il sistema integrato di radar e caccia intercettori notturni della cosiddett\u00e0 \"Linea Kammhuber\" ideata e diretta dal capace generale Josef Kammhuber.\nIl cosiddetto sistema Himmelbett (\"letto a baldacchino\"), imperniato sui radar a terra W\u00fcrzburg e Freya e sui caccia notturni Bf 110 e Ju 88 che agivano con i sistemi della \"Dunaja\" (\"caccia al buio\") e della \"Kanaja\" (\"caccia illuminata\" dai riflettori), si rivela efficace contro i bombardieri britannici che nel 1941 pentravano isolati nei cieli della Germania, ma la situazione cambi\u00f2 a partire dalla primavera 1942 con l'adozione da parte del Bomber Command, guidato dal risoluto generale Arthur Harris, della tattica del bomber stream. A partire dalla famosa incursione di mille bombardieri su Colonia, i bombardieri britannici attaccavano in massa con un flusso continuo di aerei in formazione serrata che ben presto con il loro numero soverchiarono i caccia notturni tedeschi che, poco numerosi e guidati dalle stazioni a terra, erano molto sparpagliati e agivano isolati. I piloti tedeschi continuarono a infliggere perdite elevate ai bombardieri della RAF ma le citt\u00e0 tedesche iniziarono a subire pesanti bombardamenti distruttivi.\nLa Difesa aerea del Reich si trov\u00f2 in ancor maggiori difficolt\u00e0 a partire dall'estate 1942 con l'entrata in campo delle forze aeree americane che, al comando dei generali Ira C. Eaker e Carl Andrew Spaatz, incrementarono metodicamente il loro schieramento di bombardieri pesanti quadrimotori e iniziarono penetrazioni sui cieli tedeschi di giorno per colpire prevalentemente obiettivi strategici di importanza per lo sforzo bellico del Reich. Da gennaio 1943 gli alleati occidentali diedero inizio alla campagna aerea no stop condotta di giorno dagli americani e di notte dai britannici e le difese aeree tedesche vennero sottoposto a una crescente pressione. Di giorno, gli stormi da caccia tedeschi riuscirono nell'estate 1943, con l'impiego di nuove tattiche da parte degli esperti piloti della Jagdwaffe e l'intervento di unit\u00e0 di rinforzo trasferite da altri fronti, a infliggere, in particolare nelle grandi battaglie aeree di Schweinfurt, sensibili perdite ai bombardieri americani che inizialmente erano sembrati invulnerabili, ma di notte i bombardieri britannici con l'utilizzo di abili tattiche e con l'introduzione di tecniche di disturbo elettronico, riuscirono a rendere praticamente inefficace il sistema Himmelbett e a colpire con effetti devastanti molte citt\u00e0 tedesche, in particolare Amburgo, che venne distrutta nell'operazione Gomorrah, e i grandi centri della Ruhr che subirono vere tempeste di fuoco con enormi distruzioni e grandi sofferenze per la popolazione civile.\nNonostante questa serie di disastri, la Luftwaffe a partire dall'autunno 1943 riusc\u00ec sorprendentemente a riprendere il controllo della situazione: i bombardieri americani ridussero le loro missioni diurne a causa delle pesanti perdite subite contro i caccia tedeschi, mentre di notte, la Nachtjagd potenzi\u00f2 il suo schieramento, introdusse notevoli innovazioni tecnologiche e miglior\u00f2 le sue tattiche con l'impiego, proposto dal maggiore Hajo Herrmann, di caccia monomotori nelle missioni notturne secondo la tecnica \"Wilde Sau\". Di conseguenza i bombardieri britannici subirono perdite sempre pi\u00f9 elevate nelle battaglie aeree su Berlino e Norimberga e dovettero ridurre le loro incursioni in profondit\u00e0. Dal febbraio 1944 la situazione si capovolse nuovamente con l'introduzione in azione di migliaia di moderni caccia di scorta americani che protessero le nuove incursioni diurne dei quadrimotori; in pochi mesi gli stormi da caccia tedeschi furono decimati e i piloti pi\u00f9 esperti furono uccisi o feriti; quindi i tedeschi non furono pi\u00f9 in grado di interferire, nonostante tentativi disperati di gruppi aerei specializzati nell'attacco ai bombardieri, con le missioni di bombardamento strategico che colpirono i centri di produzione bellica e le fabbriche del petrolio sintetico.\nNegli ultimi mesi di guerra la situazione della Germania divenne sempre pi\u00f9 difficile; in sempre crescente inferiorit\u00e0 numerica, con piloti giovani e inesperti, dopo la scomparsa dei famosi \"experten\", a corto di carburante per i suoi aerei e con l'avvicinamento delle basi aeree nemiche ai confini tedeschi, la difesa aerea del Reich divenne sempre pi\u00f9 impotente, nonostante l'intervento dei nuovi caccia a reazione che episodicamente furono in grado di infliggere perdite agli aerei alleati. Ormai il cieli della Germania erano totalmente dominati dalle forze aeree alleate che colpivano le basi aeree distruggendo a terra i nuovi jet e paralizzavano ogni reazione. Le citt\u00e0 tedesche furono bombardate e devastate quasi liberamente fino agli ultimi giorni della guerra; nel febbraio 1945 Dresda sub\u00ec il famoso bombardamento distruttivo che annient\u00f2 quasi completamente la citt\u00e0.\nI bombardamenti strategici sulla Germania continuarono per anni e gli alleati sganciarono oltre 2 milioni di bombe e 530.000 tonnellate di esplosivi contribuendo in modo rilevante alla sconfitta del Terzo Reich. Anche se i bombardamenti terroristici non provocarono mai un crollo totale del fronte interno tedesco, come ipotizzato dai generali alleati, e al contrario favorirono la propaganda di Goebbels che, incaricato da Hitler della responsabilit\u00e0 della resistenza civile, seppe sfruttare gli attacchi parlando di \"barbarie anglosassone\" e potenzi\u00f2 un efficiente sistema di protezione e sostegno per le persone, con il tempo la resistenza fisica e morale della popolazione, esposta a grandi disagi, e dei soldati, informati dai parenti delle catastrofi nelle citt\u00e0, sub\u00ec un inevitabile indebolimento. Dal punto di vista economico, i tentativi dei bombardieri alleati di arrestare la produzione bellica tedesca colpendo con grande impegno i centri industriali pi\u00f9 importanti, ottennero solo risultati parziali e temporanei; i tedeschi ricostruirono gli impianti e organizzarono nuove strutture sotterranee che permisero di continuare la produzione di armamenti. La campagna di bombardamento alleata infine costrinse il Reich a impegnare quasi 2 milioni di uomini nella difesa del territorio tedesco, attir\u00f2 molti stormi aerei della Luftwaffe che furono sottratti al fronte dell'est, permise di ottenere il totale dominio dei cieli sopra i campi di battaglia.\nHitler nella seconda guerra mondiale.\nAdolf Hitler aveva progressivamente assunto anche formalmente tutte le cariche militari pi\u00f9 importanti; comandante supremo fin dall'inizio della guerra con il quartier generale del OKW a sua disposizione e la collaborazione del feldmaresciallo Keitel e del generale Alfred Jodl, nel dicembre 1941 aveva destituito il feldmaresciallo von Brauchitsch divenendo comandante in capo dell'esercito con capo di stato maggiore l'esperto generale Franz Halder con cui ebbe un rapporto spesso molto conflittuale fino alla rimozione dell'alto ufficiale nell'estate 1942. Il Fuhrer diresse realmente dal punto di vista politico e strategico-militare la guerra del Terzo Reich e a partire dall'operazione Barbarossa assunse il ruolo di supremo signore della guerra dal suo rifugio segreto di Rastenburg (\"Wolfsschanze\", la \"tana del lupo\") dove, attorniato dai suoi ufficiali dirigeva estenuanti e interminabili sedute notturne dove venivano discussi e decisi tutti gli aspetti strategici e anche tattici della guerra su tutti i fronti.\nDall'estate 1942 Hitler pretese, per evitare equivoci e trovare conferme documentali delle sue affermazioni, di far stenografare le conversazioni notturne; le riunioni erano caratterizzate da lunghi monologhi del Fuhrer che in generale, pur ascoltando gli interventi dei suoi collaboratori che si limitavano agli aspetti esecutivi delle operazioni, prendeva tutte le decisioni fondamentali di concezione e ideazione. Hitler era stato un valido soldato nella prima guerra mondiale e aveva maturato una grande esperienza della prima linea del fronte; egli quindi riteneva di avere una percezione molto migliore dei suoi alti ufficiali della mentalit\u00e0 dei soldati e delle necessit\u00e0 reali dei combattenti del fronte. Dal punto di vista delle qualit\u00e0 propriamente militari, Hitler era dotato di una sorprendente capacit\u00e0 intuitiva per la strategia e per la tattica e in generale diede prova nel corso degli anni di saper valutare con perspicacia molte situazioni strategico-operative. \nDal punto di vista esecutivo tuttavia in alcune circostanze dimostr\u00f2 minore sicurezza e una tendenza all'indecisione seguita poi da risoluzioni, spesso errate, prese all'improvviso e da lui testardamente ritenute immutabili. Il F\u00fchrer mancava di una preparazione specifica di stato maggiore quindi la sua comprensione dei meccanismi precisi della macchina militare non era pari a quella degli specialisti tecnici; tuttavia Hitler aveva grande interesse per la tecnologia delle armi e spesso favor\u00ec le decisioni pi\u00f9 innovative.\nHitler possedeva certamente eccellente memoria ed era in grado di mettere in difficolt\u00e0 i suoi interlocutori sfruttando questo sua qualit\u00e0 per richiamare dati e parole di precedenti conversazioni; egli dopo le grandi vittorie iniziali, raggiunse un prestigio e un potere senza uguali e anche all'interno dell'alto comando della Wehrmacht venne esaltato come \u00abil pi\u00f9 grande capitano di tutti i tempi\u00bb. Il F\u00fchrer riteneva realmente di essere \"una personalit\u00e0 eccezionale\", di essere insostituibile e di possedere lui solo la tenacia e la ferrea forza di volont\u00e0 necessarie per guidare la Germania fino alla vittoria. Sprezzante delle qualit\u00e0 degli altri, egli mantenne la fiducia nella sua fortuna e nelle sue capacit\u00e0 fino quasi all'ultimi giorni di guerra nonostante le pesanti sconfitte. Nella realt\u00e0 le aberranti caratteristiche della sua personalit\u00e0, la sua crudelt\u00e0, la sua mancanza di scrupoli, l'assenza di concezioni morali, il suo razzismo e anche la sua morbosit\u00e0 paranoica con alternanza di fasi di furore incontrollabile e di abbattimento psico-fisico, minarono inesorabilmente la qualit\u00e0 della sua direzione militare e contribuirono in modo rilevante alla disfatta del Terzo Reich.\nLa Wehrmacht e le Waffen-SS.\nLa Wehrmacht, creata da Hitler il 1\u00ba marzo 1935, entr\u00f2 in guerra nel 1939 mentre si trovava ancora in fase di organizzazione ed equipaggiamento con i nuovi moderni mezzi motorizzati; a causa di queste carenze, la maggior parte delle divisioni erano costituite da fanteria che si spostava a piedi e utilizzava i cavalli per trasportare l'artiglieria e i materiali. Nonostante queste difficolt\u00e0, i soldati tedeschi, motivati dalla propaganda razzista del regime e inquadrati da ottimi ufficiali e sottufficiali provenienti dalla \"Reichswehr\", dimostrarono nei primi anni notevole preparazione e abilit\u00e0 nella guerra di movimento. Le Panzer-Division, incrementate in tre anni da sei a ventuno, costituivano l'elemento di forza principale della Wehrmacht e progressivamente aumentarono la loro potenza con l'introduzione di carri armati sempre pi\u00f9 perfezionati. \nLe gravi perdite sul Fronte orientale e soprattutto la catastrofe di Stalingrado segnarono un momento di svolta per la Wehrmacht che alla fine del 1942 era costituite da oltre 280 divisioni, di cui 41 corazzate o motorizzate. Hitler decise, nonostante le pesanti perdite, di costituire continuamente nuove divisioni, invece di rinforzare le unit\u00e0 gi\u00e0 esistenti e quindi la Wehrmacht crebbe ancora in dimensioni, con 328 divisioni, di cui 39 corazzate o motorizzate, ma queste grandi unit\u00e0 divennero molto pi\u00f9 deboli come numero di soldati e di mezzi, rimasero in buona parte non motorizzate, e anche le unit\u00e0 meccanizzate della \"Panzerwaffe\", pur equipaggiate con i nuovi carri pesanti Panzer V Panther e Panzer VI Tiger I, persero la micidiale capacit\u00e0 offensiva dimostrata nella prima parte della guerra. I soldati tedeschi tuttavia, nonostante la evidente inferiorit\u00e0 nei confronti del nemico, la mancanza di copertura aerea, le luttuose notizie dalla Germania, continuarono a battersi con coraggio e disciplina e in generale dimostrarono anche negli ultimi anni di guerra una grande capacit\u00e0 di combattimento (\"kampfkraft\") e una notevole coesione.\nA partire dall'inverno 1941-42 la Germania inizi\u00f2 a soffrire di una crescente carenza degli effettivi necessari per colmare le notevoli perdite subite sul fronte russo; le difficolt\u00e0 di reclutamento per mantenere la forza numerica dell'esercito crebbero costantemente e divennero ancor pi\u00f9 allarmenti dopo la catastrofe di Stalingrado. Hitler e l'alto comando tedesco dovettero ricorrere a una serie di espedienti per colmare almeno in parte le perdite; vennero richiamati numerosi lavoratori dell'industria tedesca, furono inseriti nelle file dell'esercito anche persone delle classi pi\u00f9 anziane, con scadenti requisiti fisici e volontari stranieri anche di etnie ritenute \"inferiori\". Inoltre si ridusse il personale non navigante della Luftwaffe che venne utilizzato per costituire una ventina di cosiddette \"divisioni campali della Luftwaffe\" (LFD) che rimasero amministrativamente dipendenti da Goring. Queste soluzioni non diedero i risultati sperati: in particolare le divisioni campali della Luftwaffe, pur modernamente armate ed equipaggiate, dimostrarono modeste capacit\u00e0 di combattimento e non poterono essere impiegate in compiti di prima linea.\nAccanto alla Wehrmacht, fin dallo scoppio della guerra, aveva avuto inizio la crescita sistematica e costante di un secondo esercito, fanatizzato e ideologizzato, dipendente dall'apparato delle SS di Himmler. Le Waffen-SS (\"SS combattenti\") furono costituite intorno a tre nuclei principali: la guardia del corpo di Hitler (1. SS-Panzer-Division \"Leibstandarte SS Adolf Hitler\") guidata dal generale Josef Dietrich, le SS-Verf\u00fcgungstruppe, create dall'esperto generale Paul Hausser; le SS-Totenkopfverb\u00e4nde, reclutate dalle guardie dei campi di concentramento e dirette dal brutale generale Theodor Eicke. In un secondo momento nelle Waffen-SS entrarono a far parte reparti reclutati all'estero inizialmente solo da etnie \"germaniche\" che formarono la 5. SS-Panzer-Division \"Wiking\", diretta dal capace generale Felix Steiner.\nA partire dal 1942 le divisioni Waffen-SS aumentarono rapidamente di numero; alla fine del 1943 erano 17, di cui 10 motorizzateo o corazzate ed entro la fine della guerra avrebbero raggiunto il numero di 38; il reclutamento, inizialmente basato sui volontari, venne incrementanto per rendere possibile questa espansione numerica, attingendo alle normali classi di leva, mentre furono costituite sempre nuove formazioni straniere, non solo \"germaniche\" ma reclutate anche tra i volontari filo-nazisti delle popolazioni dei paesi europei alleati od occupati dalla Germania. Dal punto di vista dell'equipaggiamento e dell'armamento le unit\u00e0 Waffen-SS avevano la priorit\u00e0 anche rispetto alle formazioni dell'esercito regolare, e quindi in genere erano rifornite con armi moderne, mentre dal punto di vista delle capacit\u00e0 in combattimento, le divisioni Waffen-SS, fanatizzate e fortemente motivate, mostrarono grande aggressivit\u00e0 e, in particolare le unit\u00e0 germaniche originarie, notevole potenza offensiva. Le divisioni Waffen-SS si macchiarono tuttavia di molti crimini di guerra contro soldati alleati e popolazioni nemiche e costellarono la loro storia di crudeli manifestazioni di brutalit\u00e0 e violenza incontrollata.\nNon furono solo le unit\u00e0 Waffen-SS che applicarono spietatamente le teorie razziste e antisemite del nazismo tedesco; nel complesso anche il comportamento dei reparti regolari della Wehrmacht fu barbarico e crudele in particolare sul Fronte orientale, dove venne applicata la trasformazione del conflitto da guerra convenzionale a scontro inesorabile tra ideologie e razze; il mito della cosiddetta Wehrmacht \"pulita\" \u00e8 stato completamente superato dalle ricerche storiche moderne che hanno descritto accuratamente la partecipazione attiva dell'esercito tedesco alla guerra di annientamento e alle uccisioni in massa contro prigionieri e civili delle etnie ritenute \"inferiori\" e pericolose per la sopravvivenza del Terzo Reich.\nNegli ultimi mesi di guerra, dopo le catastrofiche sconfitte in Normandia e in Bielorussia, Hitler, i dirigenti nazisti pi\u00f9 fanatici, come Goebbels e Bormann, e l'alto comando tedesco ricorsero a misure estreme per ricostituire le forze ed evitare la disfatta totale; con una ultima campagna di reclutamento estesa anche alle classi di leva pi\u00f9 anziane, furono quindi costituite le divisioni di \"Volksgrenadier\" (\"granatieri del popolo\"); scarsamente equipaggiate, male addestrate e numericamente esigue, furono in grado solo di eseguire compiti statici difensivi.\nAncora meno efficace fu l'organizzazione del \"Volkssturm\", una specie di milizia popolare formata da civili anziani, sommariamente addestrati e armati, da impiegare solo in situazione di emergenza in difesa del territorio tedesco; queste unit\u00e0 non diedero buona prova e fino all'ultimo la difesa del Reich venne affidata alle poche divisioni ancora efficienti della Wehrmacht, alle unit\u00e0 Waffen-SS e ai giovani fanatizzati della Giovent\u00f9 hitleriana.\nLe armi segrete.\nNegli ultimi anni di guerra la propaganda di Goebbels enfatizz\u00f2 continuamente l'imminente entrata in campo nell'arsenale tedesco delle famose \"armi segrete\" (\"wunderwaffen\") che avrebbero immancabilmente permesso al Terzo Reich di vincere la guerra; effettivamente la tecnica e la ricerca scientifica tedesca progettarono e in parte realizzarono un numero considerevole di nuovi armamenti che avrebbero potuto influire sull'esito del conflitto ma la superiorit\u00e0 sul nemico di questi nuove armi sarebbe stata vanificata da decisioni errate dei massimi dirigenti, da incompetenze amministrative e da errori di pianificazione e produzione. \nNel campo della guerra sul mare in particolare, i sommergibili dotati di snorkel e soprattutto i nuovi U-Boot a propulsione elettrica avrebbero potuto ribaltare l'esito della battaglia dell'Atlantico e permettere all'ammiraglio Donitz di riprendere con successo le operazioni contro i convogli alleati; tuttavia la produzione era in grande ritardo e ancora in fase sperimentale al termine della guerra; solo otto sommergibili erano in azione. Di conseguenza gli U-boot di vecchio tipo continuarono a operare fino agli ultimi giorni ma non poterono interferire con la navigazione alleata.\nNel campo della guerra nei cieli i nuovi aerei a reazione della Luftwaffe, progettati e prodotti in netto anticipo rispetto agli alleati, avrebbero potuto dare un vantaggio decisivo alla Germania ma in questo caso le interferenze e gli errori di Hitler intralciarono lo sviluppo e l'impiego. Il Fuhrer era interessato soprattutto a trovare un modo di scatenare la rappresaglia contro gli anglosassoni e quindi pretese di trasformare i nuovi jet in bombardieri veloci a reazione. Solo nel giugno 1944 divenne evidente che i nuovi aerei sarebbero stati molto pi\u00f9 efficaci come caccia a reazione da superiorit\u00e0 aerea. Dal novembre 1944 venne quindi data la massima priorit\u00e0 alla costruzione di caccia a reazione, in particolare l'ottimo Messerschmitt Me 262, per contrastare i bombardieri alleati, ma era ormai troppo tardi: la superiorit\u00e0 numerica nemica era schiacciante e i jet tedeschi, pur ottenendo occasionali successi, venne spesso attaccati e distrutti nelle basi aeree ancor prima di poter decollare.\nLa scienza tedesca raggiunse i risultati pi\u00f9 impressionanti con gli studi e le realizzazioni nel campo della missilistica dove emerse la personalit\u00e0 di Wernher von Braun; nella base di Peenem\u00fcnde vennero progettati la bomba volante V1 e soprattutto il missile balistico V2. Nonostante il bombardamento alleato della base segreta tedesca, la progettazione e la produzione continuarono e Hitler ritenne di aver trovato finalmente le armi della rappresaglia. Nella realt\u00e0 la bomba volante V1, impiegata per la prima volta su Londra nel giugno 1944, si dimostr\u00f2 imprecisa e vulnerabile alle contromisure alleate. Il missile V2 era molto pi\u00f9 temibile e praticamente invulnerabile, ma anche in questo caso ritardi di produzione e scelte strategiche errate vanificarono tutte le speranze tedesche, le V2 entrarono in azione solo nel settembre 1944 su Londra e poi su Anversa mentre non vennero impiegati contro gli eserciti alleati o contro i convogli dei rifornimenti nemici. \nSi concluse invece con un totale fallimento la ricerca tedesca nel campo potenzialmente decisivo della produzione della bomba atomica; gli scienziati tedeschi non furono in grado di valutare in modo esatto la fattibilit\u00e0 sperimentale del progetto, mentre anche i dirigenti tedeschi, tra cui Speer, non si interessarono realmente al programma, consigliando Hitler a rinunciare a un progetto \"costoso e privo di senso\".\nLe sconfitte del 1943.\nFine della guerra in Africa.\n \nNel mese di gennaio 1943 il generale Hans-J\u00fcrgen von Arnim, trasferito dal Fronte orientale per assumere il comando delle forze italo-tedesche in Tunisia, era riuscito nonostante l'insufficienza delle truppe e dei mezzi a disposizione e la grave carenza di rifornimenti via mare, a costituire un posizione difensiva solida arrestando l'avanzata del corpo di spedizione del generale Eisenhower. Nel frattempo il feldmaresciallo Rommel stava completando la sua estenuante ritirata attraverso la linea costiera della Libia inseguito a distanza dall'armata britannica del generale Montgomery; il 20 gennaio 1943 venne abbandonata Tripoli e le truppe superstiti dell'armata italo-tedesca rifluirono in Tunisia. Le forze italo-tedesche erano in inferiorit\u00e0 ma per il momento erano meglio concentrate; sotto il comando supremo del feldmaresciallo Kesselring, il generale von Arnim e il feldmaresciallo Rommel si accordarono per sferrare una controffensiva e guadagnare tempo. \nLo schieramento alleato in Tunisia, impreparato e disorganizzato, venne colto completamente di sorpresa: il 14 febbraio 1943 le due Panzer-Division del generale von Arnim attaccarono a Sidi Bou Zid le inesperte divisioni americane che vennero aggirate e travolte; i tedeschi poterono proseguire verso ovest, mentre pi\u00f9 a sud anche la colonna meccanizzata del feldmaresciallo Rommel era avanzata in direzione del passo di Kasserine. Nei giorni seguenti la controffensiva tedesca rallent\u00f2 a causa soprattutto di contrasti tra i generali sulla strategia mentre gli alleati cercavano di rafforzare il loro schieramento; il 20 febbraio 1943 il feldmaresciallo Rommel inflisse una nuova sconfitta agli americani al passo di Kasserine ma i successivi attacchi non ebbero successo contro le riserve anglo-americane e il 24 febbraio le colonne tedesche iniziarono a ripiegare: gli alleati avevano subito pesanti sconfitte ma la situazione strategica in Africa non era cambiata.\nDopo un ultimo attacco fallito il 6 marzo 1943 a Medenine contro l'armata del generale Montgomery, il feldmaresciallo Rommel venne richiamato in Europa e il generale von Arnim rimase al comando di tutte le residue forze italo-tedesche in Africa ormai pressate da ogni parte dalle preponderanti armate alleate. Per altri due mesi le forze dell'Asse in Tunisia continuarono a combattere tenacemente cedendo lentamente terreno di fronte alle continue offensive alleate da est e da ovest, ma mantenendo ancora la coesione nonostante le crescenti perdite, e il logoramento fisico e morale dovuto alla situazione senza speranza e alle catastrofiche carenze di vettovagliamento ed equipaggiamento a causa della quasi completa interruzione delle comunicazioni marittime con l'Europa. Tentativi disperati per rinforzare le truppe per mezzo di trasporti aerei d'emergenza non portarono risultati e all'inizio di maggio 1943 la testa di ponte tunisina venne frazionata in due parti dall'offensiva finale anglo-americano-francese. \nTunisi venne occupata dai britannici il 7 maggio, mentre gli americani lo stesso giorno entrarono a Biserta; le ultime resistenze italo-tedesche cessarono i combattimenti il 12 maggio. La maggior parte delle truppe dell'Asse, compresi i generali von Arnim e Giovanni Messe, si arresero; gli alleati catturarono oltre 250\u00a0000 prigionieri, di cui circa 130\u00a0000 tedeschi. Alla fine della campagna di Tunisia gli anglo-americani avevano ormai il totale controllo dell'Africa e potevano dominare con le loro potenti forze aero-navali le acque del Mar Mediterraneo; la situazione dell'Italia fascista, esposta a un possibile attacco, divenne estremamente difficile.\nUltime offensive tedesche all'est.\nLa distruzione totale della 6\u00aa Armata a Stalingrado il 2 febbraio 1943 non segn\u00f2 la fine della campagna invernale sul Fronte dell'est; al contrario dall'inizio dell'anno erano in corso molte altre battaglie che stavano mettendo in pericolo l'esistenza stessa dell'intero esercito tedesco sul Fronte orientale. Mentre si esauriva lentamente la resistenza delle truppe tedesche accerchiate a Stalingrado, il feldmaresciallo von Manstein era impegnato nella estenuante missione di salvaguardare le vie di comunicazione del Gruppo d'armate A del feldmaresciallo von Kleist che era in ritirata dal Caucaso, e contemporaneamente rallentare l'avanzata apparentemente inarrestabile dell'Armata Rossa sul fronte del Don. Il 12 gennaio 1943, i sovietici avevano sferrato una grande offensiva contro il settore difeso dall'armata ungherese e dal corpo alpino italiano e avevano nuovamente travolto le difese dell'Asse. Grazie alle sue capacit\u00e0 strategiche e all'abilit\u00e0 delle unit\u00e0 corazzate tedesche, il feldmaresciallo von Manstein fu in grado di difendere Rostov fino al 14 febbraio 1943, coprendo in questo modo la riuscita ritirata del Gruppo d'armate A di ritorno dal Caucaso, ma pi\u00f9 a nord le forze corazzate sovietiche continuarono ad avanzare in profondit\u00e0 in direzione di Char'kov e del fiume Dniepr, minacciando un nuovo, gigantesco accerchiamento.\nMentre era in pieno svolgimento la battaglia invernale nel settore meridionale del Fronte orientale, l'Armata Rossa era all'offensiva anche a nord nel tentativo di sbloccare la citt\u00e0 assediata di Leningrado e al centro contro la sacca di Demjansk e il pericoloso saliente di R\u017eev dove gi\u00e0 in dicembre 1942 l'armata del generale Model era riuscita a respingere l'operazione Marte sferrata dai sovietici contemporaneamente all'offensiva di Stalingrado. La Wehrmacht nella prima met\u00e0 di febbraio 1943 era in difficolt\u00e0 lungo tutto il fronte dell'est. Il 14 febbraio 1943 l'Armata Rossa liber\u00f2 Char'kov. Adolf Hitler, scosso dalla catastrofe di Stalingrado, decise finalmente di riorganizzare e consolidare il fronte autorizzando ritirate tattiche per evitare nuove disfatte; egli inoltre si rec\u00f2 personalmente il 18 febbraio 1943 al quartier generale del feldmaresciallo von Manstein per concordare un piano di azione ed evitare un crollo strategico proprio nel momento in cui i carri armati sovietici stavano per raggiungere il Dniepr. \nNei giorni seguenti, il feldmaresciallo von Manstein fu in grado, grazie alla riorganizzazione dello schieramento delle sue Panzer-Division e all'afflusso da occidente delle tre potenti divisioni meccanizzate delle Waffen-SS, di sferrare un'abile controffensiva strategica che a partire dal 21 febbraio 1943 colse di sorpresa le punte avanzate sovietiche in marcia verso il Dniepr, che vennero agganciate e distrutte. I carri armati tedeschi dopo questo primo successo, continuarono la controffensiva nonostante il clima invernale estremo, respinsero a est del Donec le esauste unit\u00e0 sovietiche che erano avanzate verso il Mar d'Azov e riconquistarono il 14 marzo 1943, dopo una violenta battaglia, la citt\u00e0 di Char'kov. L'Armata Rossa aveva subito pesanti perdite e dovette passare temporaneamente sulla difensiva; negli altri settori del Fronte orientale con l'arrivo della primavera i tedeschi riuscirono, dopo aver evacuato con successo i salienti di Demjansk e R\u017eev, a consolidare le loro posizioni anche se dovettero rinunciare al blocco totale di Leningrado che venne parzialmente liberata dai sovietici il 14 gennaio 1943.\nLa lunga e drammatica campagna d'inverno 1942-43 si concluse quindi con una sorprendente vittoria tedesca che consolid\u00f2 le posizioni dell'Asse sul Fronte orientale che solo pochi giorni prima erano sembrate definitivamente crollate. Nonostante la brillante controffensiva del feldmaresciallo von Manstein tuttavia la campagna d'inverno culminata con la battaglia di Stalingrado segn\u00f2 una svolta della guerra in Europa e indebol\u00ec in modo irreversibile la Wehrmacht e la Germania nazista; la famosa 6\u00aa Armata tedesca era stata completamente distrutta, mentre anche i contingenti italiano, ungherese e rumeno erano stati praticamente annientati, le perdite dell'Asse furono superiori a 1 milione di uomini Anche dal punto di vista politico la posizione di potenza dominante della Germania in Europa diede segni di cedimento e i piccoli alleati-satelliti, temendo una invasione sovietica da est, iniziarono a considerare la possibilit\u00e0 di abbandonare l'alleanza; anche Mussolini invit\u00f2 il F\u00fchrer a modificare la sua strategia cercando di chiudere il Fronte orientale e trasferire il nerbo della Wehrmacht all'ovest per affrontare la prevedibile offensiva anglo-americana nel Mediterraneo e a occidente.\nHitler tuttavia, pur provato dalla catastrofe di Stalingrado, non mostr\u00f2 assolutamente la volont\u00e0 di modificare le sue decisioni politico-strategiche; come fece capire in modo inequivocabile a Mussolini durante l'incontro a Salisburgo nell'aprile 1943, egli quindi continuava a considerare decisivo il Fronte dell'est, e a sperare di potere riguadagnare la superiorit\u00e0 sui sovietici con una terza offensiva estiva. Dopo la interminabile campagna dell'inverno 1942-43, sul fronte dell'est si prolung\u00f2 per circa tre mesi in primavera una sostanziale pausa dei combattimenti su grande scala, durante i quali Hitler e l'alto comando tedesco elaborarono i nuovi progetti offensivi mentre la Wehrmacht cercava di reintegrare le gravissime perdite subite e di potenziare le forze meccanizzate e aeree. Nella dirigenza politico-militare tedesca, non era solo Hitler a ipotizzare una terza grande offensiva contro i sovietici attraverso la quale si sperava di paralizzare per il resto del 1943 il potenziale offensivo dell'Armata Rossa e guadagnare tempo per costituire nuove divisioni e rafforzare gli altri teatri per fronteggiare i prevedibili tentativi anglo-americani di ritornare in Europa. \nIl feldmaresciallo von Manstein aveva proposto fin da marzo un prolungamento dell'offensiva di Char'kov o in alternativa un progetto di controffensiva strategica nel settore meridionale del fronte in risposta a una probabile offensiva sovietica; il generale Kurt Zeitzler invece aveva progettato una classica offensiva a tenaglia con mezzi corazzati da nord e da sud contro il cosiddetto saliente di Kursk al centro del Fronte orientale; il feldmaresciallo von Kluge concordava con il piani del capo di stato maggiore dell'OKH. Tra gli altri alti ufficiali tedeschi, il generale Walter Model mise in evidenza la necessit\u00e0, vista la potenza delle linee difensive sovietiche nel settore di Kursk, di rafforzare in modo sostanziale lo schieramento d'attacco, il generale Heinz Guderian consigli\u00f2 invece di rinunciare a ogni progetto offensivo nel 1943, mentre il feldmaresciallo von Manstein non espresse chiaramente la sua opinione e accett\u00f2 le decisioni superiori. Hitler prefer\u00ec alla fine approvare il piano \"Cittadella\", l'offensiva proposta dal generale Zeitzler, ma solo con una certa riluttanza. Egli, messo in allarme dalle valutazioni dello stimato generale Model, rinvi\u00f2 pi\u00f9 volte l'inizio dell'attacco sia per avere tempo per fare affluire ulteriori forze corazzate, sia per osservare gli sviluppi della situazione sugli altri fronti dove, dopo la catastrofe in Tunisia del maggio 1943, gli Alleati anglo-americani sembravano pronti ad attaccare l'Italia fascista di cui si temeva seriamente un crollo.\nL'offensiva tedesca nel saliente di Kursk ebbe inizio solo il 5 luglio 1943 con l'attacco delle forze corazzate del generale Model a nord del saliente e del feldmaresciallo von Manstein a sud; l'esercito tedesco allineava i suoi migliori reparti con quasi 2\u00a0000 mezzi corazzati, tra i quali i modelli pi\u00f9 moderni Tiger e Panther, e oltre 1\u00a0500 aerei ma si trovava di fronte uno schieramento sovietico gigantesco che Stalin e i suoi generali avevano rafforzato e potenziato sistematicamente per mesi. Di conseguenza l'offensiva tedesca, prevista come una veloce avanzata delle truppe corazzate per accerchiare in pochi giorni la massa principale delle forze sovietiche, si trasform\u00f2 subito in un'aspra e sanguinosa battaglia per superare lentamente le successive linee fortificate del nemico rinforzate da postazioni anticarro e da potenti riserve di carri armati. Nonostante alcuni successi locali fu impossibile per la Wehrmacht sfondare in profondit\u00e0; al contrario sul lato nord del saliente il generale Model sub\u00ec forti perdite e venne fermato entro il 10 luglio dalle superiori forze del generale Konstantin Rokossovskij, mentre a sud di Kursk, le agguerrite Panzer-Division Waffen-SS del feldmaresciallo von Manstein, pur guadagnando maggiore terreno, non raggiunsero i loro obiettivi e vennero continuamente contrattaccate dalle riserve corazzate sovietiche dei generali Nikolaj F\u00ebdorovi\u010d Vatutin e Ivan Konev. Il 12 luglio 1943 si svolse la drammatica e incerta battaglia tra mezzi corazzati a Prochorovka che segn\u00f2 il momento culminante dell'offensiva tedesca. \nIn realt\u00e0 l'operazione Cittadella era gi\u00e0 fallita: fin dal 11 luglio l'Armata Rossa aveva dato inizio all'operazione Kutuzov contro il saliente di Or\u00ebl, a nord di Kursk, mettendo subito in difficolt\u00e0 le deboli forze del feldmarescallo von Kluge, mentre lo stesso giorno della battaglia di Prochorovka era iniziata nel Mediterraneo l'operazione Husky \u2013 il temuto intervento anglo-americano in Europa con lo sbarco in Sicilia.\nSconfitta e ritirata della Germania sul fronte orientale.\nL'inizio della massiccia operazione Kutuzov nel saliente di Or\u00ebl, l'11 luglio 1943, mise subito in difficolt\u00e0 le forze del feldmaresciallo von Kluge, le divisioni di fanteria tedesche tuttavia erano solidamente trincerate e difesero con accanimento le loro posizioni. Le armate sovietiche attaccarono da tre direzioni con grandi rinforzi di carri armati e sfondarono sul lato settentrionale mettendo in pericolo le linee di comunicazione del Gruppo d'armate Centro. Il 13 luglio Adolf Hitler convoc\u00f2 al suo quartier generale i feldmarescialli von Kluge e von Manstein e decise rapidamente di interrompere la fallimentare operazione Cittadella affermando inoltre che era necessario disimpegnare le divisioni Waffen-SS che sarebbero state trasferite in Italia per sostenere il regime fascista. Venne deciso che il generale Walter Model avrebbe assunto il comando nel saliente di Or\u00ebl con il rinforzo di cinque Panzer-Division trasferite dal fronte di Kursk. \nNei giorni seguenti la precaria situazione generale sul fronte orientale costrinse il F\u00fchrer a rinunciare al trasferimento delle unit\u00e0 Waffen-SS, mentre il tenace generale Model con l'aiuto dei rinforzi corazzati, riusc\u00ec a rallentare l'offensiva sovietica infliggendo ingenti perdite alle armate meccanizzate sovietiche. La battaglia di Or\u00ebl fu accanita e sanguinosa; i sovietici guadagnarono terreno lentamente mentre i tedeschi ripiegavano con metodo verso la \"linea Hagen\" sotto la copertura dei mezzi corazzati; Hitler dovette acconsentire per limitare le perdite alla cosiddetta \"difesa elastica\" e infine il 25 luglio autorizz\u00f2 il generale Model a evacuare il saliente. Le truppe tedesche si ritirarono con abilit\u00e0 cedendo progressivamente terreno senza perdere la coesione e cercando di salvare l'equipaggiamento; la pressione sovietica si accentu\u00f2 nel mese di agosto; Or\u00ebl venne liberata il 5 agosto 1943 ed entro il 18 agosto l'intero saliente venne evacuato dalle unit\u00e0 del Gruppo d'armate Centro.\nNonostante le pesanti perdite subite nella battaglia di Kursk, l'Armata Rossa era pronta a passare all'offensiva anche nel settore meridionale del fronte orientale; il 17 luglio 1943, i sovietici attaccarono sulla linea del Mius mettendo in difficolt\u00e0 le difese tedesche e sorprendendo il feldmaresciallo von Manstein che trasfer\u00ec subito quattro Panzer-Division di rinforzo. L'abile contrattacco dei mezzi corazzati tedeschi ebbe successo, ma il conseguente indebolimento delle linee nel settore di Char'kov venne immediatamente sfruttato dai sovietici che il 3 agosto 1943 sferrarono al comando del maresciallo Georgij \u017dukov una potente offensiva con grandi masse di carri armati e artiglierie. Il fronte tedesco venne sfondato, alcuni reparti furono distrutti e i mezzi corazzati sovietici avanzarono in profondit\u00e0; Belgorod venne liberata. Il feldmaresciallo von Manstein cerc\u00f2 ancora una volta di evitare un crollo irreversibile, e le Panzer-Division gi\u00e0 trasferite a Or\u00ebl e sul Mius ritornarono indietro e contrattaccarono a Bogoduchov e Akhtyrka. Dopo violentissime battaglie di carri che costarono forti perdite ai sovietici, il feldmaresciallo von Manstein riusc\u00ec a chiudere lo sfondamento e a organizzare una linee di ripiegamento ma il 23 agosto l'Armata Rossa pot\u00e9 liberare definitivamente la citt\u00e0 di Char'kov.\nL'evacuazione di Char'kov e di Or\u00ebl e il ripiegamento su linee pi\u00f9 arretrate non cambiarono la situazione reale sul fronte orientale; l'Armata Rossa aveva ormai una netta superiorit\u00e0 di uomini e mezzi e, sotto la spinta degli ordini di Stalin, non era intenzionata a interrompere la sua offensiva; al contrario la fine di agosto e il mese di settembre videro l'inizio di nuove potenti offensive sovietiche contro le indebolite armate dei feldmarescialli von Kluge e von Manstein. In particolare il Gruppo d'armate Sud, con riserve corazzate ormai ridotte a soli 257 carri armati e 220 cannoni d'assalto, non era pi\u00f9 in grado di difendere il bacino del Donbass. Il 9 settembre 1943 Hitler si rec\u00f2 al posto di comando del feldmaresciallo von Manstein e, dopo lunghe discussioni, autorizz\u00f2 una ritirata generale del gruppo d'armate fino alla linea del Dnepr, la cui riva occidentale, scoscesa e dominante su quella orientale, sembrava adatta per una difesa prolungata. In questa occasione Hitler ordin\u00f2 anche l'evacuazione, da parte delle forze del Gruppo d'armate A del feldmaresciallo von Kleist, della penisola di Taman' e il ripiegamento in Crimea. \nLa ritirata delle lunghe colonne del Gruppo d'armate Sud ebbe inizio il 15 e 16 settembre 1943, e venne condotta a termine in dieci giorni con un certo ordine ma sotto la costante pressione delle colonne sovietiche all'inseguimento. Il feldmaresciallo von Manstein, per guadagnare tempo e rallentare il nemico, adott\u00f2 la spietata tattica della terra bruciata: tutto il territorio fu devastato, ogni risorsa economica distrutta, le vie di comunicazione messe fuori uso, la popolazione civile deportata. Nonostante la capillare opera di distruzione, i tedeschi non riuscirono a stabilizzare la situazione sul cosiddetto \"Ostwall\"; le truppe sovietiche arrivarono rapidamente al Dniepr e riuscirono con mezzi improvvisati a costituire subito numerose piccole teste di ponte che vennero progressivamente rafforzate; inoltre Hitler aveva prescritto che la Wehrmacht mantenesse teste di ponte a ovest del fiume a Kiev, Dnepropetrovsk e Nikopol e in questo modo lo schieramento tedesco rimaneva precario ed esposto agli attacchi. L'Armata Rossa inizialmente guadagn\u00f2 terreno soprattutto a sud ed entro ottobre 1943 liber\u00f2 dopo prolungati e sanguinosi combattimenti Dnepropetrovsk e Zaporozje; la testa di ponte di Nikopol' venne invece mantenuta dai tedeschi che respinsero anche, con un efficace contrattacco di due Panzer-Division trasferite da occidente, l'avanzata nemica su Krivoj Rog. La linea del Dniepr croll\u00f2 nella regione di Kiev: un primo attacco sovietico dalla testa di ponte a sud della citt\u00e0 venne respinto dalle divisioni tedesche nonostante l'impiego di reparti paracadutisti, ma il secondo attacco sferrato di sorpresa dal generale Vatutin dalla testa di ponte a nord di Kiev con potenti riserve corazzate, ebbe successo e i carri armati sovietici dopo lo sfondamento raggiunsero e liberarono la capitale ucraina, ridotta in rovine, il 6 novembre 1943.\nIl 7 novembre 1943 il feldmaresciallo von Manstein arriv\u00f2 a Rastenburg per un chiarimento decisivo con Hitler; la situazione strategica del suo gruppo d'armate stava diventando sempre pi\u00f9 difficile a causa dell'avanzata in profondit\u00e0 delle armate corazzate sovietiche che, dopo la liberazione di Kiev, apparivano inarrestabili in direzione di Zitomir e mettevano in pericolo le retrovie tedesche. Hitler apparve molto meno preoccupato: rifiut\u00f2 subito l'autorizzazione richiesta dal feldmaresciallo per l'evacuazione dell'ansa del basso Dniepr e afferm\u00f2 che invece le posizioni di Nikopol, di Krivoj Rog e della Crimea avrebbero dovuto essere difese per ragioni economiche e di politica internazionale; il F\u00fchrer decise di concedere al feldmaresciallo von Manstein tre Panzer-Division di rinforzo appena trasferite da occidente, per contrattaccare a Zitomir, ma trattenne altre tre divisioni corazzate di riserva sul basso Dniepr. \nIl feldmaresciallo, tornato al suo posto di comando, dovette organizzare in fretta un raggruppamento corazzato con sei Panzer-Division in totale che, al comando dell'esperto generale Hermann Balck, pass\u00f2 al contrattacco a partire dal 15 novembre a sud dell'autostrada \u017dytomyr-Kiev sul fianco delle forze nemiche. I sovietici, che erano entrati a \u017dytomyr il 12 novembre, furono sorpresi dall'inattesa controffensiva. Le unit\u00e0 corazzate tedesche tagliarono fuori le colonne di testa nemiche e il 20 novembre 1943 rientrarono a \u017dytomyr. Nei giorni seguenti il feldmaresciallo von Manstein cerc\u00f2 di ampliare la sua controffensiva, avanzando verso est in direzione di Kiev, ma la comparsa di un improvviso disgelo e soprattutto l'intervento di potenti riserve sovietiche, arrest\u00f2 entro la met\u00e0 del mese di dicembre 1943 la controffensiva tedesca. Il feldmaresciallo von Manstein era riuscito ancora una volta a stabilizzare la situazione ma la testa di ponte di Kiev era rimasta in mano sovietica mentre le forze della Wehrmacht erano ormai sempre pi\u00f9 esauste e logorate dagli interminabili combattimenti.\nIl crollo dell'Italia e l'intervento tedesco.\nFin dal mese di maggio 1943 Adolf Hitler aveva manifestato il suo scetticismo sulla capacit\u00e0 dell'Italia fascista di consolidare la sua resistenza dopo la catastrofe africana; egli aveva quindi ordinato di iniziare la pianificazione dettagliata per controbattere le conseguenze strategiche di una possibile uscita dell'Italia dalla guerra. Il 21 maggio il feldmaresciallo Keitel, capo di stato maggiore dell'OKW, diram\u00f2 le nuove direttive per l'operazione Alarico, l'invasione del territorio metropolitano italiano, l'operazione Konstantin, l'intervento tedesco nei Balcani presidiati dalle truppe italiane, l'operazione Siegfried, occupazione delle aree della Francia meridionale occupate dall'alleato. Contemporaneamente a questa pianificazione la Wehrmacht inizi\u00f2 il trasferimento di unit\u00e0 tedesche in Italia, tra cui alcune moderne divisioni meccanizzate e una divisione paracadutisti, per rafforzare il comando supremo a sud del feldmaresciallo Kesselring. Dopo qualche incertezza, Mussolini, inizialmente preoccupato per questo afflusso di truppe tedesche, richiese ulteriori reparti mobili per fronteggiare l'evidente minaccia anglo-americana. \nIl 10 luglio 1943 gli Alleati sbarcarono in Sicilia e, grazie alla loro schiacciante superiorit\u00e0 aerea, navale e terrestre, consolidarono rapidamente le posizioni sull'isola superando la debole resistenza italiana; Hitler e l'alto comando tedesco avevano previsto erroneamente un attacco nemico in Sardegna e solo due divisioni tedesche erano schierate in Sicilia. Queste unit\u00e0 intervennero subito ma il loro contrattacco non ebbe successo; il feldmaresciallo Kesselring quindi per evitare un crollo immediato delle forze dell'Asse trasfer\u00ec altre due divisioni tedesche sull'isola che, al comando del generale Hans Hube, combatterono con abilit\u00e0 rallentando l'avanzata alleata e consolidando una linea difensiva a protezione di Messina, mentre le divisioni italiane si disgregavano. Hitler cerc\u00f2 per l'ultima volta di rinsaldare la determinazione e la volont\u00e0 combattiva di Mussolini nel drammatico incontro di Feltre del 19 luglio, ma ormai il regime fascista stava franando e lo stesso Duce appariva incerto e depresso.\nIl 25 luglio 1943 giunsero a quartier generale del F\u00fchrer le confuse e clamorose notizie della destituzione di Mussolini e della caduta del fascismo; Hitler in un primo momento apparve deciso, senza curarsi delle assicurazioni di fedelt\u00e0 all'Asse dei nuovi capi dello Stato italiano, a intervenire militarmente subito attaccando Roma per catturare il re e il maresciallo Pietro Badoglio, nuovo capo del governo, ma poi decise di guadagnare tempo per rielaborare i piani per far fronte alla probabile \"defezione\" dell'Italia e fare affluire nuove truppe nella penisola. Nelle settimane seguenti quindi, mentre il generale Hube completava con pieno successo un'abile ritirata attraverso lo stretto di Messina salvando truppe ed equipaggiamenti, numerose divisioni tedesche entrarono in Italia e si distribuirono lungo la penisola; altre formazioni vennero trasferite nei Balcani. L'8 settembre 1943 l'Italia concluse segretamente l'armistizio con gli Alleati e nello stesso giorno gli anglo-americani sbarcarono a Salerno, ma i tedeschi presero immediate contromisure militari. \nSfruttando l'estrema confusione tra i soldati e i comandanti italiani e il comportamento passivo e rinunciatario dei massimi dirigenti politico-militari dello stato, i tedeschi agirono con grande decisione e presero rapidamente il controllo della situazione in tutti i teatri di guerra europei dove erano presenti reparti dell'ex-alleato. Al nord il feldmaresciallo Rommel disarm\u00f2 senza opposizione tutte le unit\u00e0 italiane e occup\u00f2 le grandi citt\u00e0 senza resistenza; al centro-sud il feldmaresciallo Kesselring fu in grado contemporaneamente di prendere il controllo di Roma dopo brevi combattimenti, disarmare tutti i reparti italiani presenti nell'Italia centro-meridionale e controbattere le forze anglo-americane a Salerno che vennero contrattaccate dalle riserve meccanizzate tedesche e per alcuni giorni rischiarono di essere respinte in mare.\nNegli altri teatri di guerra, in particolare nei Balcani, nell'Egeo e in Francia, le divisioni italiane in maggioranza si disgregarono e, nonostante alcuni episodi di valorosa resistenza, nel complesso vennero neutralizzate senza difficolt\u00e0 dalle divisioni della Wehrmacht che agirono in alcune occasioni con spietata brutalit\u00e0. Oltre un milione di soldati italiani vennero disarmati e fu catturato ingente materiale bellico, tra cui oltre 8\u00a0000 cannoni, 900 mezzi corazzati, 16\u00a0000 automezzi; i militari furono in gran parte trasferiti nel Terzo Reich per essere impiegati nel lavoro obbligatorio con la qualifica di Internati Militari Italiani. Hitler inoltre riusc\u00ec anche a costituite uno stato collaborazionista fascista nell'Italia centro-settentrionale occupata dalle sue truppe, la Repubblica Sociale Italiana, con a capo nominalmente Mussolini che il 12 settembre i paracadutisti tedeschi avevano liberato, con un audace colpo di mano, dalla prigione del Gran Sasso. \nMentre la Wehrmacht concludeva con pieno successo l'operazione Achse, il feldmaresciallo Kesselring combatteva accanite battaglia di retroguardia contro gli anglo-americani che da Salerno e dalla Calabria stavano avanzando lentamente verso nord; i tedeschi cedettero progressivamente terreno in Italia meridionale ma mantennero sempre, con un'abile tattica difensiva, il controllo della situazione. Con l'arrivo dell'autunno 1943 l'avanzata alleata venne fermata definitivamente sulla cosiddetta Linea Gustav che, imperniata sull'aspro terreno montagnoso appenninico e sulla stretta di Cassino, sbarrava la strada a sud di Roma; gli anglo-americani subirono forti perdite contro le esperte truppe tedesche favorite dal terreno e dal clima freddo e piovoso.\nIn questa fase della guerra i tedeschi ottennero altri successi nel teatro bellico meridionale, nonostante la grave crisi provocata dalla defezione dell'Italia; in Jugoslavia le truppe tedesco-croate riuscirono a riprendere tutte le posizioni abbandonate dagli italiani e sferrarono una nuova serie di offensive che misero in forte difficolt\u00e0 i partigiani jugoslavi di Tito; nel Dodecaneso con una serie di operazioni aviotrasportate occuparono tutte le isole pi\u00f9 importanti e sconfissero ripetutamente i contingenti britannici impiegati affrettatamente dal comando alleato su impulso di Winston Churchill.\nIl crollo dell'Europa nazista nel 1944.\nBattaglie invernali all'est e nuove sconfitte.\nLa controffensiva del feldmaresciallo von Manstein su \u017dytomyr non era riuscita, nonostante alcuni successi, a raggiungere l'obiettivo strategico di Kiev; inoltre non arrest\u00f2 affatto l'offensiva generale invernale pianificata da Stalin e dai suoi generali per liberare l'Ucraina della riva orientale del Dniepr. La notte di Natale 1943 le armate sovietiche del generale Vatutin, potentemente rinforzate con l'afflusso di nuove formazioni corazzate, ripresero infatti gli attacchi e raggiunsero rapidamente nuove vittorie; \u017dytomyr ritorn\u00f2 in mano sovietiche il 1\u00ba gennaio 1944 e l'avanzata dell'Armata Rossa continu\u00f2 in profondit\u00e0 frantumando il fronte tedesco nonostante le grandi difficolt\u00e0 logistiche causate da un improvviso disgelo; la situazione della Wehrmacht divenne subito critica. Il tentativo del feldmaresciallo von Manstein di convincere Hitler, in un colloquio diretto al quartier generale, a riorganizzare la catena di comando cedendo la guida operativo sul Fronte orientale, e a effettuare una ritirata strategica, vennero bruscamente respinte dal F\u00fchrer. Il comandante del Gruppo d'armate Sud dovette quindi ricorrere ad abili espedienti tattici per riuscire a contenere almeno temporaneamente lo sfondamento sovietico che minacciava le retrovie delle sue armate. Alcune Panzer-Division vennero richiamate da sud e raggruppate per contrattaccare sul fianco le punte del generale Vatutin che marciavano su Vinnica; la difficile manovra ebbe pieno successo e dopo una serie di aspri scontri nella neve, l'avanzata sovietica venne fermata alla fine di gennaio 1944 e i tedeschi guadagnarono una breve pausa di respiro.\nIn realt\u00e0 la situazione della Wehrmacht sul fronte orientale rimaneva critica; pi\u00f9 a sud i sovietici avevano sfondato anche nel settore di Kirovograd mettendo in pericolo le truppe tedesche ancora attestate nella testa di ponte sul Dniepr a Kanev che quindi rischiavano di essere attaccate e accerchiate. Hitler nella sua direttiva N. 51 del novembre 1943 aveva affermato che, in previsione dell'attacco anglo-americano alla Fortezza Europa, il fronte occidentale avrebbe dovuto avere la priorit\u00e0 nel rafforzamento e nel equipaggiamento rispetto al fronte orientale dove la Germania poteva ancora all'occorrenza cedere terreno senza indebolire sostanzialmente la sua capacit\u00e0 di resistenza. Nella realt\u00e0 delle cose il F\u00fchrer avrebbe disatteso subito le sue parole; sulla base di considerazione legate all'economia di guerra, alle necessit\u00e0 di materie prime strategiche, e alla politica delle alleanze, Hitler non autorizz\u00f2 le ritirate strategiche proposte dal feldmaresciallo von Manstein e prescrisse ancora una volta la resistenza sul posto. Le truppe tedesche rimasero quindi agganciate alla testa di ponte sul Dniepr di Kanev e vennero attaccate a tenaglia dalle armate sovietiche a partire dal 24-26 gennaio 1944. \nLa battaglia della sacca di Korsun' fu particolarmente aspra e sanguinosa: le armate corazzate sovietiche avanzarono rapidamente sui due fianchi del saliente tedesco e fin dal 28 gennaio 1944 si congiunsero accerchiando circa otto divisioni tedesche che, al comando del generale Wilhelm Stemmermann, cercarono di organizzare una difesa circolare senza abbandonare le posizioni sul Dniepr. La situazione delle truppe tedesche accerchiate divenne subito drammatica. Mentre partiva un nuovo ponte aereo della Luftwaffe per rifornire in qualche modo i reparti accerchiati, venne quindi organizzato con grande difficolt\u00e0 nel rigido clima invernale un contrattacco di soccorso con quattro Panzer-Division e una divisione Waffen-SS. La colonna di soccorso, guidata dal generale Hans Hube, inizi\u00f2 a muovere il 4 febbraio e, dopo strenui combattimenti, riusc\u00ec ad avvicinarsi a pochi chilometri dalla sacca dove fu costretta a fermarsi. Il feldmaresciallo von Manstein era deciso a evitare una catastrofe e diede ordine al generale Stemmermann di abbandonare le posizioni e tentare una sortita; le truppe accerchiate tentarono di rompere l'accerchiamento ma furono in gran parte annientate entro il 17 febbraio 1944 dai carri armati e dalla cavalleria sovietica; alcuni reparti superstiti riuscirono a ricongiungersi con le divisioni corazzate di soccorso ma le perdite tedesche di uomini e materiali furono fortissime.\nMentre si combatteva la disperata battaglia di Korsun', l'Armata Rossa aveva sferrato continue offensive anche pi\u00f9 a sud impegnando le deboli forze tedesche dei feldmarescialli von Manstein e von Kleist in nuovi violenti combattimenti; in febbraio 1944 si concluse dopo settimane di violente battaglie la lotta nella testa di ponte di Nikopol' che Hitler, adducendo motivazioni di economia bellica per la presenza di importanti miniere di nichel, aveva imposto di difendere a oltranza. Le riserve corazzate inviate d'urgenza per rimediare alla critica situazione giunsero troppo tardi e Nikopol' venne evacuata l'8 febbraio. Il 22 febbraio 1944 i sovietici liberarono anche Krivoj Rog, citt\u00e0 importante per i giacimenti di ferro, e misero in pericolo le retrovie tedesche; le truppe del feldmaresciallo von Kleist batterono in ritirata cercando di coprire Odessa. L'offensiva principale dell'Armata Rossa venne sferrata per\u00f2 il 4 marzo 1944 dai marescialli Zukov e Konev pi\u00f9 a nord ed ebbe subito un andamento catastrofico per i tedeschi, nonostante la comparsa del disgelo e la conseguenti difficolt\u00e0 di movimento a causa del fango. Il feldmaresciallo von Manstein tent\u00f2 di contrattaccare a nord per bloccare la direttrice di Tarnopol con un nuovo raggruppamento delle Panzer-Division, ma nell'indebolito settore di Uman' i sovietici avanzarono a valanga, travolsero ogni ostacolo, dispersero i reparti tedeschi colti di sorpresa e il 20 marzo raggiunsero e superarono il Bug.\nIl 23 marzo 1944 nel settore di Kamenec Podolskij venne accerchiata l'intera 1. Panzerarmee che, al comando del generale Hube, era rimasta su ordine di Hitler nel settore del Dnestr. Le formazioni accerchiate, tra cui la maggior parte delle Panzer-Division del Gruppo d'armate Sud, vennero rifornite per via aerea mentre il feldmaresciallo von Manstein riusc\u00ec a convincere il F\u00fchrer, dopo nuovi ed estenuanti colloqui diretti, ad autorizzare una manovra di ripiegamento verso ovest in direzione dell'Ungheria e non verso sud come previsto dall'alto comando sovietico. Il generale Hube riusc\u00ec a mantenere la coesione delle sue truppe e l'armata accerchiata effettu\u00f2 con inatteso successo una lunga ritirata combattuta per centinaia di chilometri senza perdere il suo equipaggiamento pesante, nonostante la precaria situazione tattica, gli attacchi nemici e il clima pessimo. In questa fase Hitler era assolutamente determinato a continuare a combattere per fermare finalmente l'avanzata sovietica e consolidare le posizioni tedesche a sud: per stabilizzare la situazione politico-militare in Ungheria, i tedeschi sferrarono il 12 marzo 1944 l'operazione Margarethe e occuparono di sorpresa la nazione danubiana; inoltre vennero trasferite d'urgenza dall'ovest due Panzer-Division SS schierate in Francia in attesa dello sbarco; infine il F\u00fchrer il 30 marzo 1944 destitu\u00ec i feldmarescialli von Manstein e von Kleist sostituendoli rispettivamente con il feldmaresciallo Walter Model e il generale Ferdinand Sch\u00f6rner, due generali assolutamente fedeli, tenaci e particolarmente abili nella guerra difensiva.\nCon l'aiuto delle divisioni corazzate SS trasferite da occidente il feldmaresciallo Model all'inizio di aprile riusc\u00ec a stabilizzare la situazione nel settore meridionale; il 6 aprile 1944, l'armata del generale Hube, ancora efficiente e combattiva, riusc\u00ec a rompere l'accerchiamento e a ricongiungersi al fronte principale nel settore di Buczacz sul fiume Strypa; fin dal 2 aprile Hitler aveva ottimisticamente proclamato nella direttiva N. 7 che l'offensiva nemica era ormai \u00abgiunta alla sua parabola discendente\u00bb e che era il momento di \u00abfermare definitivamente\u00bb i russi che egli riteneva oramai dissanguati. La nuova linea difensiva si estendeva tra le Paludi del Pryp\"jat', il piede dei Carpazi e il confine rumeno, dove erano schierate le forze del generale Sch\u00f6rner che difendevano anche la Crimea, ma, in realt\u00e0 la campagna d'inverno 1943-44 si concludeva dopo una lunga serie di sconfitte tedesche: l'intera Ucraina era stata perduta, la Wehrmacht aveva subito perdite debilitanti e l'Armata Rossa era ormai giunta a contatto con i paesi dell'Europa centro-orientale. \nA partire dal 14 gennaio 1944 anche il Gruppo d'armate Nord del feldmaresciallo von K\u00fcchler aveva subito l'offensiva sovietica; nonostante l'accanita resistenza le esperte truppe tedesche, veterane di molte battaglie nel settore, dovettero rinunciare definitivamente all'assedio di Leningrado e abbandonare l'artiglieria pesante. Il gruppo d'armate rischi\u00f2 l'accerchiamento, ma il feldmaresciallo Model, succeduto al feldmaresciallo von K\u00fcchler prima del trasferimento al Gruppo d'armate Sud, riusc\u00ec a disimpegnare le sue forze, a ripiegare oltre la Luga e raggiungere la linea Panther, tra il lago Peipus, Narva e Pskov dove, entro il 1\u00ba marzo 1944, i tedeschi, rinforzati da divisioni Waffen-SS etniche, arrestarono finalmente l'avanzata sovietica. La tregua sul fronte orientale sarebbe stata breve: l'8 aprile l'Armata Rossa diede inizio alla sua offensiva per liberare la Crimea che si sarebbe conclusa il 9 maggio 1944 con la vittoria totale sovietica e la distruzione quasi completa della guarnigione tedesco-rumena.\nLa tenace difesa in Italia.\nL'esercito tedesco in Italia sotto il comando del tenace ed esperto feldmaresciallo Kesselring, era riuscito a fermare l'avanzata degli Alleati lungo la linea Gustav che, imperniata sulla posizione di Cassino, appariva difficilmente superabile; gli eserciti alleati, nonostante il rinforzo delle truppe coloniali francesi, erano in difficolt\u00e0 ma, sotto la pressione di Winston Churchill, sempre particolarmente interessato al teatro mediterraneo, a gennaio 1944 venne sferrato un nuovo attacco alla linea Gustav combinato con un grande sbarco anglo-americano nel settore di Anzio per sorprendere alle spalle le truppe tedesche e marciare direttamente su Roma. L'attacco alla linea Gustav, iniziato il 17 gennaio, non raggiunse risultati decisivi: gli americani furono sanguinosamente respinti sul fiume Rapido mentre i francesi e i britannici pur guadagnando terreno non intaccarono le posizioni principali delle esperte truppe tedesche. Il 22 gennaio 1944 tuttavia lo sbarco ad Anzio colse completamente di sorpresa l'alto comando tedesco e sembr\u00f2 aprire le porte per una vittoria strategica alleata.\nIl feldmaresciallo Kesselring non si lasci\u00f2 impressionare dalla manovra alleata e, favorito dagli indugi del comando e delle truppe anglo-americane sbarcate sul litorale, ebbe il tempo di richiamare numerose divisioni di riserva dal Nord Italia e dai Balcani che affluirono rapidamente sulla testa di ponte e stabilizzarono la situazione, bloccando l'avanzata nemica su Roma. Le forze alleate rimasero ferme e subirono i pericolosi contrattacchi tedeschi che resero molto precaria la posizione degli anglo-americani. Adolf Hitler intervenne personalmente e ritenne di poter trasformare lo sbarco di Anzio in una grande disfatta nemica e in una dimostrazione dell'ancora intatta potenza della Wehrmacht; egli quindi ordin\u00f2 di sferrare una grande controffensiva per schiacciare la testa di ponte. L'offensiva tedesca (operazione \"Fischfang\") ebbe inizio il 3 febbraio 1944 e continu\u00f2 per quasi un mese; i tedeschi ottennero, al comando del generale Eberhard von Mackensen alcuni importanti successi locali e giunsero vicini a uno sfondamento decisivo ma alla fine, a causa principalmente della superiorit\u00e0 aerea e navale alleata, le truppe della Wehrmacht esaurirono la loro capacit\u00e0 offensiva e il 1 marzo la controffensiva dovette essere sospesa. Hitler manifest\u00f2 il suo disappunto per la mancata vittoria decisiva ma dovette convenire in privato che i suoi giovani soldati, esausti e molto provati, non erano pi\u00f9 in grado di attaccare.\nGli alleati avevano evitato la disfatta ma la loro posizione ad Anzio rimaneva difficile, mentre nel frattempo erano anche falliti i nuovi attacchi alla linea Gustav per ottenere uno sfondamento nel settore di Cassino. Dopo l'inutile bombardamento di Montecassino del 15 febbraio 1944, una divisione tedesca di paracadutisti si era asserragliata tra le macerie e respinse per settimane tutti gli attacchi alleati; fino alla fine di aprile 1944 la battaglia sulla linea Gustav continu\u00f2 accanita e sanguinosa trasformandosi in uno scontro di logoramento simile alle grandi battaglie statiche della prima guerra mondiale. I tedeschi mantennero il controllo delle posizioni dominanti bloccando la via d'accesso verso Roma e gli Alleati subirono pesanti perdite.\nNonostante le forti perdite, gli Alleati conservavano una grande superiorit\u00e0 di uomini e mezzi, mentre le loro forze aeree avevano il netto predominio aereo e potevano intralciare le vie di comunicazione tedesche; dopo alcune settimane di preparativi gli alleati sferrarono una nuova offensiva generale sulla Linea Gustav dopo aver concentrato le loro forze principali. L'operazione Diadem ebbe inizio l'11 maggio 1944 e dopo una nuova serie di sanguinosi combattimenti, questa volta riusc\u00ec, per merito soprattutto del corpo di spedizione coloniale francese, a sfondare le munite posizione tedesche. Il feldmaresciallo Kesselring condusse la battaglia con tenacia e cerc\u00f2 di evitare fino all'ultimo un crollo strategico ma, dopo l'attacco degli americani dalla testa di ponte di Anzio, la situazione delle indebolite divisioni della Wehrmacht divenne critica e il comandante in capo tedesco dovette ordinare la ritirata rinunciando a difendere Roma dove gli Alleati entrarono il 5 giugno 1944, alla vigilia del sbarco in Normandia.\nNonostante la sconfitta, il feldmaresciallo Kesselring non perse il controllo della situazione e le truppe tedesche continuarono a combattere in ritirata cedendo gradualmente terreno mentre risalivano lungo l'Italia centrale; gli alleati liberarono Ancona il 18 luglio e Firenze il 13 agosto ma, a causa anche del ritiro di alcune divisioni anglo-americane dirette sul Fronte occidentale, non riuscirono a intrappolare e distruggere il Gruppo d'armate C. I tedeschi quindi alla fine dell'estate si schierarono ordinatamente sulla Linea Gotica dopo aver costellato il loro passaggio attraverso gli Appennini di una serie di spietate azioni di rappresaglia e repressione nei confronti di civili e partigiani italiani. In autunno gli Alleati attaccarono la Linea Gotica e cercarono di avanzare in direzione di Bologna e di Rimini; dopo aspri e prolungati combattimenti Rimini cadde il 21 settembre e Ravenna il 4 dicembre, ma le truppe tedesche riuscirono a frenare e infine bloccare la lenta avanzata alleata, mantenendo il possesso della Pianura Padana e delle grandi citt\u00e0 del Nord Italia.\nLo sbarco in Normandia e la disfatta sul fronte occidentale.\nAlla fine del 1943 Adolf Hitler riteneva che la situazione strategico-politica della Germania nazista non fosse ancora definitivamente compromessa; egli credeva invece che la prevedibile e attesa offensiva anglo-americana in occidente costituisse una grande opportunit\u00e0 e l'ultima possibilit\u00e0 di ribaltare l'andamento della guerra. In caso di vittoria tedesca e di rovinoso fallimento dello sbarco, Hitler considerava probabile una crisi politica negli Stati Uniti nell'anno delle elezioni, la caduta di Churchill in Gran Bretagna e la rottura della \"strana\" alleanza tra le potenze capitaliste anglosassoni e l'Unione Sovietica comunista. Inoltre il F\u00fchrer faceva conto sull'imminente introduzione di nuovi armamenti aerei e navali che avrebbero permesso di riprendere la guerra sottomarina e scatenare la rappresaglia contro l'Inghilterra; in queste condizioni era possibile che Stalin ritenesse preferibile, dopo il fallimento del secondo fronte, aprire trattative con la Germania per una pace di compromesso che avrebbe salvato la maggior parte delle conquiste di Hitler.\nLa direttiva N. 51 di Hitler, che richiedeva di dare la priorit\u00e0 al Fronte occidentale, lo sviluppo delle costruzioni del Vallo Atlantico e il potenziamento delle forze della Wehrmacht in occidente poste al comando dell'esperto feldmaresciallo von Rundstedt e del dinamico feldmaresciallo Rommel, corrispondevano in teoria con le idee politico-militari di Hitler in questa fase della guerra. La realt\u00e0 tuttavia era diversa: la macchina militare tedesca, logorata da tre anni di sanguinosa guerra all'est, non disponeva delle risorse necessarie per affrontare e respingere l'enorme concentramento di forze terrestri, aeree e navali preparate metodicamente dagli anglo-americani per l'operazione Overlord. La Wehrmacht schierava sul fronte occidentale 59 divisioni con circa 900\u00a0000 uomini e oltre 2\u00a0000 mezzi corazzati, ma in gran parte si trattava di reparti di seconda linea, poco mobili, mediocremente equipaggiati, con soldati inesperti, impreparati o logorati dal servizio sul fronte orientale; numerosi erano i reparti reclutati tra le cosiddette \"Osttruppen\", soldati volontari provenienti dalle minoranze etniche dell'Unione Sovietica. Erano disponibili dieci Panzer-Division, in generale ben equipaggiate e formate con personale addestrato e molto motivato, in particolare le divisioni Waffen-SS, ma queste moderne unit\u00e0 mobili sarebbe state gravemente intralciate dalla mancanza di copertura aerea. La Luftwaffe, completamente impegnata nella difesa dei cieli del Reich e decimata dalla pesanti perdite schierava all'inizio solo 497 aerei operativi all'ovest, mentre le forze navali erano praticamente inesistenti in confronto alle sterminate flotte alleate. \nIl Vallo Atlantico, esaltato dalla propaganda di Goebbels come simbolo insuperabile della Fortezza Europa, era molto lontano dall'essere completato secondo i grandiosi progetti delineati da Hitler fin dal 1942; alla vigilia dell'attacco alleato, erano stati attivati solo un terzo dei 15\u00a0000 caposaldi previsti e appena 299 cannoni costieri erano stati schierati nei rifugi fortificati in cemento armato; in pratica mentre la zona del passo di Calais era effettivamente solidamente fortificata, le altre regioni della costa francese non disponevano di postazioni in grado di respingere un grande attacco del nemico. Erano presenti anche contrasti di valutazioni strategiche e tattiche al livello degli alti comandi; mentre il feldmaresciallo von Rundstedt, il generale Guderian e altri generali intendevano combattere una grande battaglia manovrata con le riserve corazzate dopo lo sbarco alleato, il feldmaresciallo Rommel e lo stesso Hitler ritenevano essenziale contrattaccare subito direttamente sulle spiagge per non dare tempo alle forze nemiche di consolidarsi e rinforzarsi; infine non c'era neppure accordo sul possibile luogo dello sbarco; in feldmaresciallo von Rundstedt e la maggior parte dei generali tedeschi ritenevano molto probabile un attacco attraverso il Pas-de-Calais, mentre Hitler non escludeva la possibilit\u00e0 di un assalto nemico in Bretagna o in Normandia che tuttavia al momento dello sbarco erano meno fortemente presidiate.\nL'operazione Overlord inizi\u00f2 il 6 giugno 1944 e colse di sorpresa strategicamente e tatticamente le difese tedesche; gli alti comandi non si attendevano l'assalto in quel giorno e lo stesso feldmaresciallo Rommel era in viaggio per la Germania; nonostante una tenace resistenza in alcuni settori, lo sbarco si concluse il primo giorno con pieno successo e gli alleati poterono iniziare, grazie alle loro immense risorse e alle grandi capacit\u00e0 logistiche, il programma di metodico afflusso degli eserciti e degli equipaggiamenti. La battaglia di Normandia venne combattuta per oltre due mesi e fu accanita e sanguinosa ma i tedeschi, nonostante l'arrivo dei rinforzi meccanizzati e il tenace impegno delle truppe, non furono mai in grado, a causa della schiacciante superiorit\u00e0 aerea nemica, di organizzare e sferrare un grande contrattacco corazzato per ributtare in mare gli Alleati. Al contrario furono gli eserciti del generale Eisenhower che lentamente e pur costo di forti perdite ampliarono la testa di ponte e logorarono, con la loro superiore potenza di fuoco terrestre e aerea, i difensori. Dopo le dimissioni del feldmaresciallo von Rundstedt il 29 giugno, a causa di contrasti con Hitler deciso alla resistenza sul posto, e il ferimento del feldmaresciallo Rommel il 17 luglio, il comando supremo all'ovest venne assunto dal combattivo feldmaresciallo von Kluge che tuttavia, nonostante la grande determinazione e la vasta esperienza, non pot\u00e9 cambiare la situazione.\nIl 30 luglio le truppe americane sferrano l'operazione Cobra e riuscirono finalmente a sfondare le posizioni tedesche nella stretta di Avranches; dal 1\u00ba agosto 1944 le forze corazzate del generale George Smith Patton poterono sbucare in campo aperto; il disperato contrattacco a Mortain ordinato da Hitler con le ultime riserve corazzate disponibili venne respinto il 7 agosto e a quel punto la situazione delle armate tedesche in Normandia divenne insostenibile. I tedeschi, quasi accerchiati tra Alen\u00e7on e Falaise tra i britannici a nord e gli americani a sud, rischiarono di essere completamente distrutti; Hitler autorizz\u00f2 solo all'ultimo momento la ritirata mentre il feldmaresciallo von Kluge, ritenuto responsabile della disfatta e implicato in parte nel complotto del 20 luglio, venne sostituito il 15 agosto dal fedele feldmaresciallo Model proveniente dal fronte orientale che, tuttavia, privo di rinforzi, pot\u00e9 solo controllare la ritirata dalla sacca di Falaise e cercare di salvare la maggior parte delle truppe. La battaglia di Normandia si concluse il 21 agosto con la completa disfatta dell'esercito tedesco che perse oltre 400\u00a0000 uomini e la maggior parte dei mezzi corazzati e dell'equipaggiamento; il feldmaresciallo Model fu costretto alla ritirata generale evacuando tutta la Francia occidentale e meridionale; in Provenza fin dal 15 agosto gli Alleati avevano effettuato un altro grande sbarco che aveva permesso di avanzare lungo la valle del Rodano per ricongiungersi con le armate alleate della Normandia. Parigi venne liberata il 24 agosto 1944 dopo che il comandante tedesco, generale Dietrich von Choltitz, aveva preferito, andando contro i durissimi ordini di Hitler, evitare un combattimento distruttivo dentro la citt\u00e0.\nAll'inizio di settembre 1944 l'esercito tedesco in occidente, in ritirata generale verso in confini della Germania, sembrava definitivamente sconfitto e demoralizzato; in pochi giorni le mobilissime colonne meccanizzate alleate superarono la Senna, la Mosa e la Mosella, entrarono in Belgio e raggiunsero la Lorena. La Wehrmacht tuttavia ancora una volta riusc\u00ec a riorganizzare le sue forze e ricostituire un precario fronte all'ovest; il feldmaresciallo Model e il feldmaresciallo von Rundstedt, ritornato al comando supremo in occidente, riuscirono a fermare la rotta e, grazie anche ad alcuni errori strategici del nemico, con una serie di espedienti tattici e l'afflusso di unit\u00e0 di riserva o ricostituite, rallentarono l'avanzata americana verso la linea Sigfrido e ottennero una insperata vittoria ad Arnhem contro i paracadutisti alleati, bloccando la marcia dei britannici ai ponti sul Reno che sembrava minacciare l'immediata invasione del suolo tedesco.\nIn autunno 1944 la guerra sul fronte occidentale si trasform\u00f2 in una lenta e costosa battaglia di posizione; gli Alleati attaccarono con poco successo la linea Sigfrido, ottennero qualche sterile vittoria tattica liberando Metz e Strasburgo e occupando dopo un'aspra battaglia Aquisgrana, ma non raggiunsero successi strategici decisivi, subendo al contrario forti perdite; alla vigilia dell'inverno 1944 il fronte occidentale, che alla fine dell'estate era sembrato completamente aperto all'avanzata alleata, era invece praticamente stabilizzato ed entrambe le parti sembravano stanche e logorate.\nAttentato a Hitler.\nDopo la serie di attentati falliti contro Hitler, i cospiratori all'interno della Wehrmacht e dell'Abwehr trovarono un nuovo capo risoluto e determinato nel colonnello Claus Schenk von Stauffenberg che, dopo essere rimasto gravemente ferito con la perdita dell'occhio sinistro della mano destra e di due dita della mano sinistra, nell'ottobre 1943 aveva assunto il nuovo incarico di capo di stato maggiore dell'ufficio del generale Friedrich Olbricht che era un membro importante della rete di oppositori. Stauffenberg, nonostante le mutilazioni, si dimostr\u00f2 tenace ed efficiente, entr\u00f2 in collegamento con gli esponenti civili della resistenza, tra cui Graf von Moltke e il circolo di Kreisau, e anche con esponenti socialdemocratici e sindacali. Stauffenberg inoltre il 1 luglio 1944 divenne capo di stato maggiore dell'esercito di riserva del generale Friedrich Fromm e quindi ottenne l'accesso diretto alle riunioni al massimo livello con la presenza del Fuhrer al suo quartier generalez.\nDi conseguenza il colonnello decise di compiere personalmente l'attentato a Hitler; contemporaneamente la rete dei cospiratori che si estendeva nei diversi distretti militari, prepar\u00f2 le prime misure del piano Valkiria che avrebbe dovuto permettere di assumere il controllo della Germania dopo la morte del F\u00fchrer. Dopo alcune occasioni perse nel corso di riunioni a Berchtesgaden e a Rastenburg, che provocarono l'attivazione parziale del piano Valkiria con il rischio di far scoprire tutta la macchinazione, al mattino del 20 luglio 1944 finalmente Stauffenberg si rec\u00f2 a Rastenburg e prese parte alla riunione con ventiquattro alti ufficiali alla presenza di Hitler. Il colonnello riusc\u00ec a innescare una delle due bombe che aveva portato con se, prima di abbandonare con un pretesto la seduta e affrettarsi a ritornare a Berlino per controllare l'attivazione delle procedure del piano Valkiria.\nL'esplosione tuttavia, verificatasi alle 12.40 del 20 luglio 1944, provoc\u00f2 il mortale ferimento di quattro alti ufficiali e il ferimento pi\u00f9 leggero di quasi tutti i partecipanti alla riunione, ma non uccise Hitler che, contuso e con escoriazioni, non sub\u00ec danni fisici gravi. Stauffenberg, convinto della morte del F\u00fchrer nella grande esplosione, riusc\u00ec ad arrivare a Berlino dove, insieme agli altri congiurati, diede inizio alle procedure del piano Valkiria; nella capitale, in alcuni distretti militari e a Parigi le misure militari per neutralizzare l'apparato nazista e le SS ebbero successo. Hitler tuttavia riprese presto il controllo della situazione; Goebbels reag\u00ec energicamente e convinse il colonnello Otto Ernst Remer, comandante della guarnigione di Berlino a intervenire con i suoi uomini e gi\u00e0 nella serata la congiura era praticamente fallita. Il generale Fromm, pur coinvolto nei preparativi cospiratori, fece arrestare e fucilare sul posto i principali capi: Stauffenberg, Olbricht, Haften e Mertz von Quirnhein; al generale Beck fu concesso di suicidarsi. Alla fine della giornata Hitler parl\u00f2 alla radio, descrisse il complotto di \"una cricca di stupidi ufficiali ambiziosi\" e disse che la sua \"miracolosa\" sopravvivenza era senza dubbio un segno della provvidenza affinch\u00e9 \"potesse continuare a perseguire i miei obiettivi\".\nIl fallimento del colpo di stato favor\u00ec un'ulteriore radicalizzazione del regime e l'assunzione di un ruolo ancor pi\u00f9 importante per Himmler, che divenne comandante dell'esercito di riserva al posto dell'infido generale Fromm, per Goebbels e per Bormann. Hitler ritenne che l'attentato fosse stato \"un colpo del destino\" a lui favorevole; aveva permesso finalmente di individuare \"questa influente cricca\" che aveva \"sabotato di continuo\" gli sforzi della nazione tedesca ancor prima della guerra. Il F\u00fchrer disse a Goebbels di essere deciso a sradicare con metodi inesorabili il \"ceppo dell'intero clan dei generali messosi contro di noi\". Venne creata una corte d'onore della Wehrmacht, presieduta dai feldmarescialli Keitel e von Rundstedt, che condusse la procedura all'interno delle forze armate, furono espulsi o congedati oltre 70 ufficiali superiori, il feldmaresciallo von Kluge si suicid\u00f2, il generale Zeitzler fu sostituito dal generale Guderian; il feldmaresciallo Rommel, coinvolto nella cospirazione in Francia, venne risparmiato dalle accuse per motivi propagandistici, ma fu costretto al suicidio. A partire da agosto si tennero una serie di processi presieduti da Roland Freisler che coinvolsero oltre 150 imputati e proseguirono fino ad aprile 1945; vennero eseguite oltre 100 condanne a morte; nel paese si scaten\u00f2 un'ultima ondata repressiva con l'arresto di migliaia di presunti oppositori del regime nazista.\nOperazione Bagration e arrivo dei sovietici in Europa orientale.\nDurante un incontro diretto a Rastenburg il 24 maggio 1944 il feldmaresciallo Ernst Busch, comandante del Gruppo d'armate Centro dalla fine del 1943 dopo il ferimento in un incidente stradale del feldmaresciallo von Kluge, aveva ricevuto assicurazioni da Hitler; il F\u00fchrer aveva escluso ogni ritirata nel settore centrale del fronte orientale ma aveva rassicurato l'alto ufficiale affermando di essere certo che i sovietici non avrebbero attaccato in Bielorussia. Hitler riteneva che Stalin avrebbe atteso l'esito dello sbarco anglo-americano in occidente prima di riprendere l'offensiva all'est e che in ogni caso i sovietici avrebbero attaccato nel settore meridionale in direzione dei Balcani. Il F\u00fchrer e l'alto comando tedesco avevano di conseguenza schierato le truppe migliori a sud dove si sperava di fiaccare la capacit\u00e0 offensiva dell'Armata Rossa di cui Hitler profetizzava da tempo il crollo imminente e repentino, come nella prima guerra mondiale, a causa delle enormi perdite che continuava a subire. Hitler inoltre impose ai suoi generali di adottare la strategia dei cosiddetti \"Wellenbrecher\" (frangiflutti): l'organizzazione di piazzeforti fortemente presidiate e da difendere a oltranza che, secondo il F\u00fchrer, avrebbero attirato le forze nemiche che sarebbero state distolte dalle operazioni principali e si sarebbero dissanguate negli attacchi. Il feldmaresciallo Busch aveva ricevuto ordine di organizzare quattro di questi \"frangiflutti\". In realt\u00e0, nonostante l'ottimismo di Hitler, la situazione del Gruppo d'armate Centro era molto precaria; il feldmaresciallo von Kluge in precedenza aveva gi\u00e0 descritto sinceramente al F\u00fchrer la deprimente situazione delle truppe tedesche, troppo poco numerose, psichicamente esaurite e rassegnate.\nL'Armata Rossa aveva deciso di sferrare la sua offensiva principale dell'estate 1944, in connessione con l'operazione Overlord degli Alleati occidentali, proprio contro il Gruppo d'armate Centro e aveva radunato oltre 1,2 milione di soldati con 6\u00a0000 mezzi corazzati, 24\u00a0000 cannoni e 7\u00a0000 aerei, ottenendo subito una schiacciante superiorit\u00e0 di uomini e mezzi rispetto alle armate del feldmaresciallo Busch che erano quasi prive di riserve corazzate e di aerei da combattimento. L'operazione Bagration dell'Armata Rossa ebbe inizio il 22 giugno 1944 nel settore di Vitebsk e il 24 giugno nel settore di Bobrujsk, quando ormai era evidente il successo dello sbarco in Normandia; l'offensiva, supportata da pesanti sbarramenti di artiglieria e dall'intervento massiccio delle forze aeree che ottennero la completa superiorit\u00e0 aerea, ebbe subito sviluppi disastrosi per i tedeschi; le guarnigioni deI \"frangiflutti\" di Vitebsk, Or\u0161a, Mogilev e Bobrujsk vennero quasi immediatamente accerchiate all'interno delle piazzeforti mentre dopo lo sfondamento, nei varchi fecero irruzioni le grandi riserve corazzate sovietiche che proseguirono in profondit\u00e0 convergendo da nord e da sud sulla Beresina e poi su Minsk. La richiesta di ripiegare presentata dal feldmaresciallo Busch venne in un primo momento respinta da Hitler che alla fine decise di inviare due Panzer-Division di rinforzo e poi destitu\u00ec il comandante del Gruppo d'armate Centro sostituendolo il 26 giugno con il tenace e combattivo feldmaresciallo Model.\nMentre entro il 29 giugno terminavano con la distruzione delle guarnigioni tedesche accerchiate le battaglie di Vitebsk e Bobrujsk, il feldmaresciallo Model cerc\u00f2 di guadagnare tempo rallentando le punte corazzate sovietiche per permettere la ritirata della 4\u00aa Armata tedesca che, completamente tagliata fuori dall'avanzata nemica, batteva in ritirata verso ovest attraverso il territorio boscoso e paludoso della Bielorussia sottoposta anche agli attacchi dei partigiani sovietici. Le truppe tedesche in ritirata riuscirono a raggiungere e superare la Beresina ma subito dopo si trovarono di nuovo accerchiate in un fitto terreno boscoso a est di Minsk. Il 3 luglio i carri armati sovietici entrarono nella capitale bielorussa, convergenti da nord e da sud dopo aver superato i disperati contrattacchi delle divisioni corazzate tedesche arrivate di rinforzo. Il feldmaresciallo Model dovette rinunciare a salvare la 4\u00aa Armata che venne totalmente distrutta entro l'8 luglio 1944; solo piccoli gruppi di superstiti riuscirono a sfuggire e proseguirono a piedi verso ovest per centinaia di chilometri. L'operazione Bagration si concluse con una sconfitta tedesca ancora pi\u00f9 grave di quella di Stalingrado; in poche settimane furono distrutte 25 divisioni e andarono persi circa 400\u00a0000 soldati tra morti, feriti e prigionieri.\nDopo la distruzione del Gruppo d'armate Centro la situazione dell'esercito tedesco all'est divenne estremamente critica. l'Armata Rossa estese ulteriormente la sua offensiva generale, il 13 luglio inizi\u00f2 l'offensiva Leopoli-Sandomierz e il 18 luglio l'offensiva Lublino-Brest, inoltre venne attaccato anche il Gruppo d'armate Nord che, al comando del generale Sch\u00f6rner, difendeva i Paesi Baltici e rischiava di essere tagliato fuori dall'avanzata sovietica dalla Bielorussia verso il Mar Baltico; altre colonne meccanizzate sovietiche avanzavano in direzione della Polonia e della Prussia orientale. Il feldmaresciallo Model cerc\u00f2 di mantenere il controllo della situazione ed evitare un crollo generale con l'aiuto di numerose di divisioni corazzate di rinforzo che vennero trasferite d'urgenza nei punti critici. I tedeschi difesero accanitamente Leopoli fino al 27 luglio mentre, dopo aver ceduto Lublino il 23 luglio, alcune divisioni Waffen-SS rallentarono l'avanzata verso Br\u0117st che cadde il 28 luglio. Alla fine di luglio i sovietici sembravano inarrestabili; raggiunsero il Mar Baltico a Tukums isolando le forze tedesche del Gruppo d'armate Nord, conquistarono teste di ponte sul Niemen e sulla Vistola, entrarono in Polonia e i carri armati raggiunsero la periferia orientale di Varsavia. \nNonostante l'attentato a Hitler del 20 luglio, la Wehrmacht riusc\u00ec invece inaspettatamente a stabilizzare la situazione nella prima settimana di agosto: cinque Panzer-Division concentrate dal feldmaresciallo Model contrattaccarono dal 1 agosto alla periferia di Varsavia e respinsero le punte corazzate sovietiche; altre formazioni bloccarono l'avanzata nemica dalle teste di ponte sulla Vistola, sei divisioni corazzate alla met\u00e0 di agosto sferrarono l'operazione Doppelkopf e riuscirono a riprendere contatto con il Gruppo d'armate Nord nei Paesi Baltici. \nI tedeschi furono in grado anche di schiacciare brutalmente con l'impiego di reparti speciali di SS la rivolta di Varsavia da parte dell'Armia Krajowa, che Stalin, in parte per ragioni politiche, si era rifiutato di appoggiare. Dopo una sanguinosa battaglia urbana di due mesi tra i rivoltosi e le truppe tedesche, il 2 ottobre 1944 i capi dell'insurrezione si arresero, la capitale polacca, secondo gli ordini draconiani di Hitler e Himmler, venne distrutta e la popolazione decimata; le perdite polacche tra militari e civili furono di circa 200\u00a0000 persone.\nNell'agosto 1944, mentre la Wehrmacht era riuscita, nonostante le pesanti perdite, a stabilizzare il settore centro-settentrionale del fronte orientale mantenendo il possesso dei Paesi Baltici, della Polonia e della Prussia orientale, nel settore meridionale l'Armata Rossa sferr\u00f2 una nuova, grande offensiva a tenaglia che avrebbe provocato in pochi giorni la totale disfatta del Gruppo d'armate Sud del generale Johannes Frie\u00dfner e una completa rivoluzione politico-militare nell'area balcanico-danubiana. L'offensiva Jasi-Kisinev inizi\u00f2 il 20 agosto 1944 e raggiunse subito risultati decisivi; le truppe tedesco-rumene furono rapidamente accerchiate dalle colonne meccanizzate nemiche. Clamorosi sviluppi politici in Romania aggravarono ancora la situazione dei tedeschi; il 23 agosto il maresciallo Antonescu venne destituito da una congiura di militari appoggiata dal re e la Romania, dopo il brutale attacco aereo tedesco su Bucarest ordinato da Hitler per rappresaglia, dichiar\u00f2 guerra alla Germania e si affianc\u00f2 all'esercito sovietico. Le truppe tedesche accerchiate furono in gran parte distrutte e solo pochi resti ripiegarono attraverso la Transilvania in direzione dell'Ungheria, mentre anche la Bulgaria abbandonava l'Asse e si allineava dall'8 settembre 1944 all'Unione Sovietica.\nLa Wehrmacht schierava ancora dieci divisioni e sei brigate del Gruppo d'armate E con oltre 350\u00a0000 soldati nella Grecia continentale e nelle isole dell'Egeo e combatteva un'aspra e brutale guerra irregolare contro i partigiani di Tito in Jugoslavia dove erano in combattimento altri 200\u00a0000 soldati tedeschi, tra cui numerose unit\u00e0 Waffen-SS \"etniche\", inquadrati nel Gruppo d'armate F del feldmaresciallo von Weichs. Nella primavera 1944 i tedeschi avevano sferrato l'ennesima offensiva contro i partigiani jugoslavi e avevano cercato senza successo di catturare o uccidere lo stesso Tito. La situazione di queste truppe divenne critica a causa del crollo del fronte rumeno; di conseguenza Hitler diram\u00f2 il 25 agosto i primi ordini di ritirata al generale Alexander L\u00f6hr, comandante in Grecia, che furono confermati il 5 settembre 1944; le colonne tedesche si misero in marcia verso nord, mentre circa 20\u00a0000 uomini furono lasciati nelle isole dell'Egeo. La ritirata del generale L\u00f6hr, nonostante qualche intervento dei partigiani greci, venne completata con successo sotto la copertura del Gruppo d'armata F del feldmaresciallo von Weichs che schierato in Jugoslavia dovette combattere dure battaglie contro i partigiani di Tito, contro i bulgari che marciavano su Ni\u0161 e contro le forze corazzate dell'Armata Rossa che dalla Bulgaria avanzavano su Belgrado. I tedeschi cercarono di guadagnare tempo e difesero la capitale jugoslava fino al 20 ottobre 1944, quindi batterono in ritirata e si congiunsero con le colonne del generale L\u00f6hr provenienti dalla Grecia; entro il 15 novembre 1944 la Wehrmacht riusc\u00ec a stabilizzare la situazione nei Balcani e a fermare l'avanzata dei sovietici e dei partigiani jugoslavi sulla Drava e a Sarajevo.\nContemporaneamente erano in corso da settimane violentissime battaglie tra mezzi corazzati tedeschi e sovietici nella pianura ungherese. L'avanzata dell'Armata Rossa in direzione dell'Ungheria ebbe inizio il 6 ottobre 1944 ma venne duramente contrastata dalle forze tedesche del generale Friessner che erano state rinforzate con l'afflusso di numerose Panzer-Division; inoltre la Wehrmacht fu in grado di trattenere sul passo Dukla l'attacco sovietico attraverso i Carpazi e schiacciare rapidamente l'insurrezione nazionale slovacca. Le unit\u00e0 corazzate sovietiche che puntavano su Debrecen vennero ripetutamente contrattaccate dai carri armati tedeschi e costrette a fermarsi alla fine del mese di ottobre dopo aver subito forti perdite. L'Armata Rossa riprese l'offensiva su Budapest il 29 ottobre su sollecitazione di Stalin, ma lo schieramento tedesco in Ungheria oppose forte resistenza e i carri armati sovietici furono infine fermati alla periferia della capitale. Nel frattempo Hitler aveva neutralizzato il tentativo di defezione dell'ammiraglio Horthy del 15 ottobre 1944; le truppe tedesche in Ungheria, rafforzate da reparti speciali SS, intervennero subito, l'ammiraglio Horthy venne rapito e il governo fu assunto dal nazista ungherese Ferenc Sz\u00e1lasi che mantenne la nazione nel campo dell'Asse. \nAlla fine di novembre inizi\u00f2 il terzo tentativo sovietico di conquistare Budapest; dopo quasi un mese di aspri scontri tra mezzi corazzati, i marescialli Rodion Jakovlevi\u010d Malinovskij e F\u00ebdor Ivanovi\u010d Tolbuchin riuscirono il 27 dicembre ad accerchiare la capitale magiara dove rimasero asserragliate numerose divisioni della Wehrmacht e delle Waffen-SS. Hitler, che aveva controllato, insieme al generale Guderian, nuovo capo di stato maggiore del OKH, tutte le fasi della battaglia in Ungheria inviando sempre nuove divisioni di rinforzo, era deciso a resistere: Budapest venne proclamata \"piazzaforte\", il generale Friessner fu sostituito dal generale Otto W\u00f6hler e il 25 dicembre 1944 due nuove Panzer-Division SS ricevettero l'ordine di trasferimento in Ungheria per sbloccare Budapest.\nNel frattempo anche nel settore settentrionale del fronte orientale il sistema di alleanze della Germania si era disgregato; ancora prima dell'inizio della seconda fase dell'offensiva sovietica contro il Gruppo d'armate Nord nei Paesi Baltici, la Finlandia aveva iniziato negoziati diretti con l'Unione Sovietica e concluso una tregua il 5 settembre 1944. Hitler e l'OKH organizzarono lo sganciamento delle truppe tedesche schierate all'estremo nord ed entro il mese di ottobre 1944 l'armata comandata dal generale Lothar Rendulic riusc\u00ec a concludere con successo una difficile ritirata sotto la pressione sovietica e finlandese: furono evacuate Petsamo e Kirkenes e i tedeschi costituirono una posizione difensiva sul Lyngenfjorden in collegamento con le forze presenti in Norvegia. Il 19 settembre la Finlandia aveva concluso un armistizio con l'Unione Sovietica che ne salvaguardava l'indipendenza. Sul fronte dei Paesi Baltici l'Armata Rossa aveva ripreso l'offensiva il 15 settembre, ma le esperte truppe tedesche difesero tenacemente le posizioni; le riserve corazzate contrattaccarono ripetutamente. Il 6 ottobre 1944 l'Armata Rossa sferr\u00f2 una terza offensiva in direzione di Memel che colse di sorpresa il comando tedesco; i carri armati sovietici raggiunsero il 10 ottobre la costa baltica e tagliarono fuori definitivamente il Gruppo d'armate Nord che, con 26 divisioni, evacu\u00f2 l'Estonia e parte della Lettonia, e si trincer\u00f2 nella sacca di Curlandia dove sarebbe rimasto fino al termine della guerra.\nLa fine della Germania nazista.\nLe disperate offensive finali di Hitler.\nLa serie di continue sconfitte della Germania nella seconda met\u00e0 del 1944, la perdita della maggior parte dei territori occupati, la dissoluzione del sistema di alleanze e lo stesso attentato alla sua persona, non scossero affatto la risolutezza di Hitler e la sua assoluta determinazione di continuare a combattere. Al contrario egli, fin dall'agosto 1944 mentre era ancora in corso la battaglia in Normandia, aveva per la prima volta affermato con i suoi generali che la Wehrmacht avrebbe dovuto iniziare a pianificare una grande controffensiva da sferrare sul Fronte occidentale in autunno per sfruttare il peggioramento del clima che avrebbe ridotto la possibilit\u00e0 di intervento decisivo delle potenti forze aeree alleate. Contemporaneamente l'esercito tedesco aveva continuato a battersi accanitamente sul Fronte orientale e il F\u00fchrer aveva inviato numerose divisioni corazzate in Ungheria per fermare i sovietici. \nIl 16 settembre 1944 Hitler rivel\u00f2 ai generali il suo nuovo piano di operazioni che prevedeva un'offensiva con mezzi corazzati sferrata in autunno attraverso le Ardenne in direzione di Anversa per tagliare fuori buona parte delle forze alleate e ottenere un radicale cambiamento dell'equilibrio strategico; come illustr\u00f2 nella riunione finale del 12 dicembre 1944, Hitler riteneva che la Germania avesse ancora la possibilit\u00e0 di evitare la sconfitta. Egli credeva che, sferrando una serie di controffensive, il Terzo Reich avrebbe scosso la fiducia del nemico nella vittoria e dimostrato che non c'erano speranze in un cedimento della Germania come nella prima guerra mondiale; rimanere sulla difensiva avrebbe solo rinviato la catastrofe, mentre con una controffensiva vittoriosa sul Fronte occidentale, la Wehrmacht avrebbe guadagnato tempo, in attesa dell'entrata in servizio di nuove armi di rappresaglia, avrebbe minato il morale degli anglo-americani e avrebbe favorito una crisi politico-militare nel campo nemico che, formato da potenze ideologicamente agli antipodi come gli anglo-americani capitalisti e i sovietici comunisti, egli considerava estremamente instabile.\nI feldmarescialli Model e von Rundstedt e altri generali subordinati ritennero il progetto di Hitler troppo ambizioso e ineseguibile con le forze limitate disponibili, ma i piani di contrattacco nel saliente di Aquisgrana presentati dai comandanti in capo in occidente vennero bruscamente respinti dal F\u00fchrer che afferm\u00f2 che solo una grande vittoria strategica avrebbe potuto cambiare realmente la situazione della Germania. Il 16 dicembre 1944 quindi, dopo alcuni rinvii, ebbe inizio la sorprendente e inattesa offensiva delle Ardenne che, sferrata con notevoli forze meccanizzate, colse di sorpresa lo schieramento nemico e provoc\u00f2 nei primi giorni una grave crisi tra le truppe e i comandi alleati. Le unit\u00e0 corazzate della Wehrmacht riuscirono in alcuni settori del fronte delle Ardenne a penetrare in profondit\u00e0 sbaragliando le forze americane di prima linea; le truppe Waffen-SS dimostrarono estrema determinazione e si macchiarono anche di atrocit\u00e0 verso i prigionieri. Nei giorni seguenti l'avanzata tedesca, contrastata in modo sempre pi\u00f9 efficace dagli anglo-americani, prosegu\u00ec pi\u00f9 lentamente; il 24 dicembre 1944 le Panzer-Division di punta arrivarono in vista della Mosa ma ormai gli alleati avevano concentrato potenti riserve; inoltre un miglioramento del tempo permise l'intervento in massa delle forze aeree anglo-americane. Le unit\u00e0 di testa tedesche vennero contrattaccate e respinte; l'avanzata della Wehrmacht venne fermata mentre la battaglia a Bastogne si concluse con un successo americano; alla fine dell'anno 1944 l'offensiva tedesca nelle Ardenne era ormai fallita.\nNonostante l'insuccesso dell'irrealistico piano offensivo dell'operazione, Hitler non parve rassegnato; al contrario con i suoi generali afferm\u00f2 che la Germania aveva ripreso l'iniziativa delle operazioni e che gli attacchi al fronte alleato in occidente dovevano continuare; mentre proseguivano i duri combattimenti nelle Ardenne, la Wehrmacht il 1 gennaio 1945 sferr\u00f2 quindi l'operazione Nordwind, un attacco in Alsazia che mise in notevole difficolt\u00e0 le truppe franco-americane. Per alcuni giorni i tedeschi avanzarono da due direzioni e minacciarono di riconquistare Strasburgo di cui il comando alleato programm\u00f2 in un primo momento l'evacuazione. Dopo violente battaglie che costarono forti perdite a entrambe le parti, i tedeschi furono fermati e Strasburgo rimase in mano agli alleati; i combattimenti si esaurirono senza risultati decisivi entro il 25 gennaio. Il 1\u00ba gennaio 1945 insieme all'operazione Nordwind, la Luftwaffe aveva lanciato la sua ultima offensiva, sorprendendo gli alleati e attaccando contemporaneamente con centinaia di aerei tutte le basi nemiche in Belgio e Francia; l'operazione Bodenplatte, pur mettendo in difficolt\u00e0 gli anglo-americani, si concluse con un altro fallimento per i tedeschi a causa di difficolt\u00e0 tattiche e dell'inesperienza dei giovani piloti tedeschi. \nLa Germania nazista, nonostante le pesanti disfatte degli ultimi mesi del 1944, inizi\u00f2 il 1945 contrattaccando su tutti i fronti; all'est nel settore ungherese il 1 gennaio 1945 prese il via l'operazione Konrad, l'attacco delle Panzer-Division Waffen-SS appena trasferite da Hitler per sbloccare Budapest dove infuriava la battaglia strada per strada. Le divisioni corazzate tedesche continuarono tenacemente ad attaccare, spostandosi nei vari punti critici, nonostante il rigido clima invernale e ottennero qualche successo mettendo in difficolt\u00e0 i sovietici; dopo due attacchi non riusciti, il terzo tentativo, iniziato il 18 gennaio 1945, sbaragli\u00f2 le prime linee nemiche e i carri armati delle Waffen-SS avanzarono in profondit\u00e0 raggiugendo il Danubio a sud di Budapest. Per alcuni giorni la situazione dell'Armata Rossa nel settore divenne critica ma alla fine del mese di gennaio, grazie all'arrivo di potenti riserve e per il logoramento delle truppe tedesche, i sovietici riuscirono a fermare anche quest'ultima controffensiva; Budapest rimase assediata, e dopo una serie finale di violentissimi combattimenti, la guarnigione tedesco-ungherese fu costretta alla resa il 14 febbraio 1945.\nMentre si combattevano le ultime fasi della sanguinosa battaglia di Budapest, le armate corazzate dell'Armata Rossa si trovavano gi\u00e0 sul fiume Oder a 80 chilometri da Berlino; fin dal 12 gennaio 1945 era iniziata la travolgente offensiva invernale sovietica sulla linea della Vistola che in pochi giorni aveva travolto il fronte tedesco e dissolto le ultime illusioni di Hitler e del regime nazista.\nL'invasione della Germania.\nAll'inizio dell'anno 1945 Adolf Hitler aveva ostinatamente respinto le richieste operative del generale Guderian; il Fuhrer quindi aveva deciso di continuare le controffensive in corso in Alsazia e nella regione di Budapest, aveva ipotizzato il trasferimento in Ungheria dell'intera 6. Panzerarnee SS con quattro divisioni corazzate, impegnata nelle Ardenne, e aveva ridicolizzato i consigli del generale escludendo la possibilit\u00e0 che i sovietici sferrassero una grande offensiva invernale e soprattutto mostrando piena fiducia sulla solidit\u00e0 del fronte tedesco all'est. Hitler era in grave errore. La Wehrmacht schierava sul fronte dell'est ancora 164 divisioni con oltre 2 milioni di soldati e 4.000 mezzi corazzati, ma l'Armata Rossa, con oltre 6 milioni di soldati, 13.500 mezzi corazzati e 10.000 aerei, aveva accumulato enormi forze militari sulla linea della Vistola e del Niemen, nettamente superiori allo schieramento tedesco ed era pronta a passare all'offensiva in Polonia e Prussia orientale. L'operazione Vistola-Oder ebbe inizio in due tempi il 12 e il 14 gennaio 1945 ed ebbe subito un andamento estremamente favorevole per i sovietici, provocando il crollo quasi immediato del fronte tedesco sulla Vistola.\nDopo il disfacimento della prima linea tedesca, bersagliata da un potente sbarramento di artiglieria, le armate corazzate sovietiche sbucarono fuori dalle teste di ponte sulla Vistola, respinsero i deboli contrattacchi delle riserve meccanizzate tedesche, colte impreparate troppo vicine al fronte di combattimento e ben presto ebbero via libera per una travolgente avanzata in direzione dell'Oder e del cuore della Germania. Contemporaneamente era iniziato anche l'attacco alla Prussia orientale che, tuttavia fortemente contrastato dalle posizioni fortificate tedesche guadagn\u00f2 terreno con maggiore difficolt\u00e0. Hitler e l'alto comando cercarono di contrattaccare trasferendo in fretta alcune Panzer-Division a sud ma era ormai troppo tardi; colti di sorpresa dai carri armati sovietici anche i Panzer dovettero ripiegare in rotta nel rigido clima invernale, isolate in sacche mobili come i resti della fanteria. Dopo la caduta di Varsavia il 17 gennaio, nei giorni seguenti i sovietici liberarono \u0141\u00f3d\u017a, Cracovia, e occuparono la regione industriale della Slesia.\nContemporaneamente anche in Prussia orientale la situazione tedesca si aggrav\u00f2 dopo i primi giorni di resistenza; il 19 gennaio 1945 i mezzi corazzati sovietici arrivarono a Elbing, isolando l'intero Gruppo d'armate Centro del generale Georg-Hans Reinhardt che chiese all'alto comando l'autorizzazione di poter ripiegare; Hitler viet\u00f2 assolutamente ogni ritirata e ordin\u00f2 di difendere a oltranza la Prussia orientale. Dopo lunghe discussioni, il generale Reinhardt diede inizio autonomamente alla manovra che tuttavia non ebbe successo; le truppe tedesche furono attaccate e respinte e alla fine del mese erano ormai definitivamente isolate; il Fuhrer destitu\u00ec il generale Reinhardt e il generale Rendulic prese il comando delle numerose divisioni tagliate fuori in Prussia orientale. Le truppe tedesche si trincerarono nella testa di ponte e organizzarono una tenace resistenza, sfruttando le difficolt\u00e0 del terreno boscoso e paludoso e la solidit\u00e0 delle vecchie piazzeforti. \nNella pianura polacca invece l'avanzata delle armate corazzate sovietiche continu\u00f2 rapidissima scarsamente contrastata da isolate sacche di resistenza; secondo gli ordini di Hitler, le guarnigioni di Breslavia, Posen, Glogau e Schneidem\u00fchl si organizzarono a difesa e i sovietici preferirono assediare queste citt\u00e0 e proseguire verso la Pomerania. Dopo la rapida conquista di Bromberg, le avanguardie dell'Armata Rossa raggiunsero la linea dell'Oder ai primi di febbraio 1945 e costituirono preziose teste di ponte a K\u00fcstrin e Francoforte ad appena 80 chilometri da Berlino. Le perdite della Wehrmacht furono elevatissime: 300.000 morti e feriti, 86.000 prigionieri. A questo punto tuttavia Stalin e l'alto comando sovietico preferirono rinunciare a un attacco immediato verso Berlino per le difficolt\u00e0 logistiche dopo la veloce avanzata, per l'eccessivo isolamento delle avanguardie mobili che erano minacciate sul fianco delle truppe tedesche in Pomerania e forse anche per motivazioni di alta politica. I tedeschi quindi mantennero la linea dell'Oder e Hitler e i suoi generali cercarono per l'ultima volta di organizzare un fronte difensivo solido per proteggere la capitale tedesca; contemporaneamente la Wehrmacht combatt\u00e9 con il massimo impegno per difendere la Prussia orientale e proteggere la popolazione tedesca che era ormai esposta direttamente alla vendetta sovietica.\nPer altri due mesi, continuarono aspri e sanguinosi combattimenti su tutto il fronte orientale: mentre in Curlandia, il vecchio Gruppo d'armate Nord manteneva le sue posizioni, in Prussia orientale i sovietici guadagnarono lentamente terreno ma i tedeschi si difesero con abilit\u00e0 e, grazie anche all'intervento delle navi da guerra della Kriegsmarine, riuscirono a evacuare via mare una parte delle truppe e della popolazione. K\u00f6nigsberg cadde infine il 9 aprile 1945 mentre le ultime sacche tedesche resistettero fino a maggio. Le perdite tra tedeschi e sovietici furono molto elevate e anche la popolazione fu esposta a violenze e sofferenze. I tedeschi si batterono validamente anche in Pomerania e Slesia ma alla fine entro i primi di aprile l'Armata Rossa riusc\u00ec a occupare queste regioni strategiche e pot\u00e9 allineare le sue armate sulla linea dell'Oder e della Nei\u00dfe in preparazione dell'attacco finale su Berlino. Nel settore meridionale del fronte dell'est, i tedeschi il 6 marzo 1945 sferrarono, come ordinato da Hitler in contrasto con il parere dei suoi generali, la sorprendente offensiva sul lago Balaton. L'operazione Fr\u00fchlingserwachen, ultima grande controffensiva tedesca della guerra, sferrata con un notevole raggruppamento di Panzer-Division della Wehrmacht e delle Waffen-SS, ottenne qualche successo iniziale ma non pot\u00e9 assolutamente cambiare la situazione. La superiorit\u00e0 dei sovietici era schiacciante e, dopo aver respinto l'attacco tedesco entro il 16 marzo, l'Armata Rossa riprese l'offensiva e avanz\u00f2 in Austria; Vienna venne accerchiata e conquistata il 13 aprile 1945, mentre le truppe tedesche del Gruppo d'armate Sud battevano in ritirata verso ovest.\nMentre la Wehrmacht combatteva sul fronte dell'est le disperate battaglie per impedire l'invasione della Germania da parte dei sovietici, il Fronte occidentale era definitivamente crollato; dopo la fine della battaglia delle Ardenne, gli Alleati avevano continuamente accresciuto le loro forze che disponevano di una gigantesca superiorit\u00e0 numerica e di mezzi, mentre le forze aeree anglo-americane avevano il totale dominio del cielo. Inoltre, a partire da febbraio 1945, molte formazioni tedesche furono trasferite all'est, mentre all'ovest rimasero solo 70 divisioni a ranghi ridotti e circa 500 mezzi corazzati. In queste condizioni le truppe tedesche, dopo la resistenza iniziale, diedero segno di cedimento e nelle ultime settimane della guerra solo alcuni reparti fanatici di Waffen-SS e piccole unit\u00e0 corazzate difesero ancora le citt\u00e0 tedesche mentre la maggior parte dei reparti si arresero agli Alleati occidentali. \nDopo alcune operazioni preliminari, gli eserciti occidentali del generale Eisenhower attaccarono dal 8 febbraio 1945 e conquistarono rapidamente la Renania e il Palatinato; gli americani entrarono in Colonia e con un colpo a sorpresa conquistarono l'8 marzo 1945 l'importantissimo ponte di Remagen costituendo una prima testa di ponte sul Reno. I contrattacchi tedeschi fallirono e ben presto gli anglo-americani dilagarono con le loro armate mobilissime accerchiando nella regione della Ruhr l'intero Gruppo d'armate B del feldmaresciallo Model. Gli Alleati conquistarono altre teste di ponte sul Reno e avanzarono in profondit\u00e0; le truppe accerchiate nella Ruhr si arresero il 17 aprile, mentre il feldmaresciallo Model prefer\u00ec suicidarsi. Il feldmaresciallo Kesselring, passato al comando dell'esercito tedesco all'ovest in sostituzione del feldmaresciallo von Rundstedt, non fu in grado di controllare la situazione; mentre americani, britannici e francesi marciavano su Amburgo, Norimberga e Monaco di Baviera, i carri armati americani avanzarono verso l'Elba con l'apparente intenzione di raggiungere Berlino.\nLa battaglia di Berlino e la morte di Hitler.\nDopo il fallimento dell'offensiva delle Ardenne, Hitler il 16 gennaio 1945 era ritornato a Berlino, dove ritirato nel bunker sotto la cancelleria con i suoi ultimi collaboratori sarebbe rimasto fino alla morte; la situazione del Terzo Reich appariva ormai senza speranza e il F\u00fchrer alternava pensieri di rovina apocalittica e di distruzione totale, ricollegandosi alla tradizione nibelungica, a irrealistiche speranze fondate sulla sempre attesa dissoluzione della coalizione nemica. La resistenza delle forze armate stava crollando in occidente e anche la popolazione, sottoposta a bombardamenti sempre pi\u00f9 distruttivi, appariva moralmente esausta. Il tentativo di attivare un movimento di resistenza partigiana filo-nazista nei territori occupati, il Werwolf, non ebbe alcun reale influenza, e anche i reparti \"Volksturm\" si dimostrarono completamente inadeguati. Di fronte all'invasione, Hitler ribad\u00ec la sua determinazione di non arrendersi e di procedere, secondo il cosiddetto decreto Nerone del 19 marzo 1945, alla distruzione degli impianti industriali e di tutte le infrastrutture del territorio tedesco che stava per essere occupato dai nemici; Albert Speer, disattendendo gli ordini di Hitler, riusc\u00ec a evitare l'esecuzione di questi ordini spietati. I capi pi\u00f9 estremisti del nazismo, soprattutto Goebbels, condividevano i propositi del F\u00fchrer e la sua decisione di organizzare una caduta apocalittica del regime dovuta secondo le sue farneticazioni finali, al tradimento, all'ignavia dei dirigenti e dei generali e anche alla scarsa saldezza morale del popolo tedesco.\nDopo un ultimo momento di euforia nel bunker di Hitler, provocato dalla notizia della morte del presidente Roosevelt, il 16 aprile 1945 ebbe inizio la battaglia di Berlino con l'offensiva finale dell'Armata Rossa sul fronte dell'Oder con oltre 2,5 milioni di soldati, 6.500 mezzi corazzati e 7.500 aerei. L'OKH, guidato da marzo 1945 dal generale Hans Krebs dopo la destituzione del generale Guderian aveva cercato di rinforzare il Fronte orientale trasferendo le truppe e i mezzi da altri fronti, ma l'inferiorit\u00e0 della Wehrmacht era netta. Il comandante del Gruppo d'armate Vistola incaricato della difesa sull'Oder, il generale Gotthard Heinrici, un esperto di guerra difensiva, schierava circa 800.000 soldati, 1.500 mezzi corazzati e 1.700 aerei. La battaglia sulla linea dell'Oder fu molto accanita e nei primi giorni le truppe tedesche si batterono validamente infliggendo pesanti perdite alle armate sovietiche del maresciallo \u017dukov che, attaccando troppo ammassate, non poterono sbucare subito in terreno libero. A partire dal 19 aprile tuttavia le armate corazzate dell'Armata Rossa superarono la tenace difesa tedesca e avanzarono direttamente su Berlino; contemporaneamente altre forze meccanizzate sovietiche, al comando del maresciallo Konev, aggiravano da sud la capitale e puntavano alla linea dell'Elba. \nIl 25 aprile 1945 i sovietici si congiunsero sull'Elba con le avanguardie americane che si erano fermate sul fiume su ordine diretto del generale Eisenhower; in questo modo le residue forze della Wehrmacht furono frazionate in due parti; lo stesso giorno le armate corazzate sovietiche completarono l'accerchiamento di Berlino dove rimasero asserragliate i resti delle divisioni del generale Helmuth Weidling, rinforzate da unit\u00e0 della Hitlerjugend, della Luftwaffe, reparti fanatici di Waffen-SS straniere, principalmente scandinavi e francesi. Adolf Hitler aveva deciso dal 20 aprile, giorno del suo ultimo compleanno, di rimanere a Berlino e combattere fino all'ultimo; Goebbels, Martin Bormann e i suoi principali collaboratori militari rimasero nel bunker, mentre G\u00f6ring e Speer preferirono lasciare la capitale. Il F\u00fchrer, sempre pi\u00f9 logorato e psichicamente instabile, destitu\u00ec subito G\u00f6ring accusato di tradimento, e continu\u00f2 ancora negli ultimi giorni a pianificare impossibili controffensive per liberare Berlino, ma l'atteso attacco da nord delle forze raccogliticce del generale Felix Steiner non ebbe mai luogo, mentre la fantomatica \"armata Wenck\" che, al comando del generale Walther Wenck, avrebbe dovuto accorrere in aiuto, marci\u00f2 effettivamente da ovest verso la capitale ma non pot\u00e9 in alcun modo rompere il cerchio sovietico e ripieg\u00f2 di nuovo verso ovest, dove gi\u00e0 erano in fuga per arrendersi agli alleati occidentali tutte le armate tedesche rimaste ancora in campo\nLa battaglia dentro la vasta area urbano di Berlino fu molto dura e sanguinosa; i sovietici del maresciallo \u017dukov si aprirono la strada da nord, da sud e da est, lentamente e a costo di forti perdite; le unit\u00e0 Waffen-SS straniere, i giovani della \"Hitlerjugend\" e i resti delle divisioni tedesche accerchiate si batterono accanitamente nonostante la situazione senza speranza e la grande inferiorit\u00e0 di potenza di fuoco. Il 30 aprile, mentre le truppe sovietiche davano l'assalto al Palazzo del Reichstag che, difeso da reparti di Waffen-SS fanatiche, sarebbe stato conquistato definitivamente solo il 1 maggio 1945, Adolf Hitler, ormai rassegnato, decise di suicidarsi, dopo aver lasciato un testamento politico e personale in cui ritornava ancora ad accusare della rovina della Germania soprattutto la presunta cospirazione ebreo-bolscevica. Dopo aver assegnato le sue cariche all'ammiraglio D\u00f6nitz come presidente del Reich, a Goebbels come cancelliere, e al feldmaresciallo Sch\u00f6rner come comandante in capo della Wehrmacht, il F\u00fchrer spos\u00f2 con una breve cerimonia la sua compagna Eva Braun. Nel primo pomeriggio del 30 aprile 1945 Hitler e la Braun si tolsero la vita nel bunker sotterraneo; i corpi furono subito dopo bruciati dai suoi aiutanti e collaboratori.\nI resti della guarnigione di Berlino si arresero il 2 maggio 1945, mentre in precedenza anche Goebbels si era suicidato insieme a tutti i suoi famigliari, dopo il fallimento di trattative dell'ultimo minuto con il comando sovietico; alcuni alti ufficiali e stretti collaboratori del F\u00fchrer tentarono di uscire da Berlino insieme a gruppi di soldati ma quasi tutti furono catturati o uccisi dai reparti dell'Armata Rossa che accerchiavano la capitale del Reich.\nResa della Germania.\nLa resa finale delle truppe tedesche ancora in combattimento e le procedure di capitolazione della Germania furono particolarmente confuse e si prolungarono ancora per molti giorni dopo la fine della battaglia di Berlino e la morte di Hitler; non mancarono equivoci e scontri tra le due potenze anglo-sassoni e l'Unione Sovietica, i cui rapporti iniziavano gi\u00e0 a deteriorarsi. L'ammiraglio D\u00f6nitz, nuovo presidente designato da Hitler del Terzo Reich, installato a Flensburgo, cerc\u00f2 di sfruttare la situazione per seminare ulteriore zizzania tra i nemici e guadagnare tempo per favorire la fuga a ovest della maggior numero possibile di soldati tedeschi a per arrendersi agli occidentali.\nAncor prima della fine della battaglia di Berlino, avevano capitolato, il 29 aprile 1945 a Caserta, le forze tedesche in Italia del generale von Vietinghoff che aveva sostituito il feldmaresciallo Kesselring; dopo ambigui contatti segreti con Allen Welsh Dulles in Svizzera, i tedeschi, rappresentati dal generale Fridolin von Senger und Etterlin e dal generale SS Karl Wolff, firmarono la capitolazione che comprese anche i reparti schierati nell'Austria meridionale. Il Gruppo d'armate C aveva combattuto un'ultima battaglia in Italia settentrionale a partire dal 9 aprile 1945 ma non aveva potuto evitare lo sfondamento definitivo alleato e la caduta della linea del Po; le grandi citt\u00e0 dell'Italia settentrionale vennero liberate dai soldati alleati in collaborazione con i partigiani della Resistenza italiana, mentre la Repubblica Sociale Italiana si dissolse; Mussolini venne catturato dai partigiani il 28 aprile e sommariamente fucilato.\nIl 4 maggio 1945 si arresero le truppe tedesche che, al comando del feldmaresciallo Busch, combattevano nella Germania settentrionale contro le armate britanniche del maresciallo Montgomery; i rappresentanti alleati respinsero le richieste del governo D\u00f6nitz e dei suoi inviati di arrendersi solo alle potenze occidentali e richiesero una resa generale che comprendesse naturalmente anche l'Unione Sovietica. Alla fine l'ammiraglio D\u00f6nitz rinunci\u00f2 a prolungare la resistenza e il 7 maggio 1945 a Reims venne firmata alla presenza del generale Eisenhower, la resa generale della Germania, il generale Alfred Jodl appose la sua firma sul documento. Stalin tuttavia non accett\u00f2 questa capitolazione al quartier generale alleato e richiese una seconda cerimonia al quartier generale sovietico per esaltare anche simbolicamente il ruolo decisivo dell'Unione Sovietica nella sconfitta del Terzo Reich; una seconda capitolazione quindi venne conclusa la sera dell'8 maggio 1945 a Berlino; per i vincitori firm\u00f2 il maresciallo \u017dukov; per i tedeschi il feldmaresciallo Wilhelm Keitel. \nQueste capitolazioni segnarono la fine ufficiale della guerra in Europa e della Germania nazista ma molte truppe tedesche erano ancora in combattimento e cessarono in tempi diversi le operazioni; il Gruppo d'armate Centro del feldmaresciallo Sch\u00f6rner, accerchiato in Boemia dalle armate corazzate sovietiche, si arrese l'11 maggio mentre i carri armati del maresciallo Konev entravano a Praga. Le sacche del Baltico vennero evacuate fino all'ultimo dalla Kriegsmarine, mentre il Gruppo d'armate asserragliato in Curlandia si arrese il 10 maggio, seguito dalle forze tedesche in Norvegia; infine le truppe in ritirata nei Balcani furono costrette alla resa dai partigiani jugoslavi il 15 maggio mentre cercavano di fuggire in Austria. Il governo D\u00f6nitz venne sciolto dagli Alleati il 23 maggio e i suoi componenti arrestati; in Germania divenne quindi immediatamente operativo il sistema amministrativo preparato dalle potenze vincitrici con aree di occupazione separate e organi di controllo interalleati. I principali gerarchi nazisti furono catturati dagli alleati; dopo il suicidio di Goebbels e la scomparsa a Berlino di Bormann, Hermann Goring ricerc\u00f2 inutilmente un colloquio diretto con il generale Eisenhower ma venne arrestato vicino al confine austriaco il 7 maggio, mentre Heinrich Himmler, dopo alcuni bizzarri e velleitari tentativi di aprire trattative con gli Alleati occidentali, tent\u00f2 di fuggire camuffato ma il 23 maggio, arrestato e riconosciuto dalle truppe britanniche, si suicid\u00f2 con una capsula di cianuro.\nBilancio e conclusione.\nLa seconda guerra mondiale termin\u00f2 con una catastrofe epocale per la Germania; l'assurdo tentativo di Hitler e del nazismo di realizzare la barbarica utopia razzista aveva condotto alla rovina dello Stato e del popolo tedesco. Le perdite umane erano state elevatissime: \u00e8 stato calcolato che la Germania ebbe circa 7 milioni di morti, tra cui 4 milioni di militari e 3 milioni di civili; le perdite totali della Wehrmacht furono di 3,8 milioni di soldati morti e oltre 3 milioni prigionieri, circa tre quarti delle perdite furono causate dai combattimenti sul Fronte orientale dove durante tutto il corso della guerra la Germania impieg\u00f2 la netta maggioranza delle sue forze armate.\nLe strutture materiali e industriali erano completamente devastate dai bombardamenti alleati, dai combattimenti sul suolo tedesco e dai prelievi effettuati dai vincitori al termine del conflitto; in particolare i ponti, la rete stradale e ferroviaria erano state quasi completamente smantellate, su 16 milioni di abitazioni civili oltre 6 milioni erano distrutte o non pi\u00f9 utilizzabili. Meno rilevanti invece erano state i danni subiti dalla potente struttura industriale del Reich; nonostante gli accaniti attacchi aerei subiti per anni, solo una quantit\u00e0 intorno al 20% degli impianti dell'industria meccanica, tessile e mineraria era stata distrutta, grazie agli efficaci provvedimenti messi in atto per disperdere gli stabilimenti, e proteggere in ricoveri sotterranei le attrezzature pi\u00f9 importanti.\nNonostante la conservazione di una struttura industriale ancora notevole, la situazione umana, materiale e psicologica del popolo tedesco era assolutamente disastrosa e non faceva prevedere una ripresa in tempi brevi della Germania: buona parte della popolazione era sulle strade dopo aver abbandonato le proprie terre a causa dell'invasione dall'est, l'amministrazione civile si era dissolta con il crollo del regime, non esisteva pi\u00f9 alcuna autorit\u00e0 politica. Il popolo dava segno di rassegnazione e demoralizzazione a causa dell'entit\u00e0 della sconfitta e dell'evidente enormit\u00e0 dei crimini commessi dal Terzo Reich e della conseguente riprovazione e ripugnanza generale verso i tedeschi. Il primo inverno dopo la fine della guerra fu molto duro per i tedeschi; per la Germania, totalmente occupata e divisa in quattro zone separate controllate dai vincitori, fu l'anno zero.\nLa discordia tra le quattro potenze occupanti e soprattutto l'inizio della Guerra fredda tra gli Alleati occidentali, guidati dagli Stati Uniti, e l'Unione Sovietica, sanzion\u00f2 l'inevitabile divisione della Germania in due Stati separati e ostili tra loro ma paradossalmente permise anche di evitare le conseguenze pi\u00f9 dure di una pace imposta dai vincitori secondo le linee guida delineate durante la guerra, e consent\u00ec in pochi anni di ristabilire e accrescere la potenza economica e industriale tedesca soprattutto nell'ovest controllato dalle potenze capitalistiche. I programmi studiati e discussi dagli Alleati durante la guerra erano stati molto diversi; tra i Tre Grandi si era parlato di distruzione di ogni elemento di nazismo, annientamento del militarismo germanico con l'eliminazione fisica di migliaia di ufficiali della Wehrmacht, perseguimento inesorabile dei criminali di guerra, smembramento della Germania. All'inizio del 1945 negli Stati Uniti venne proposto il famoso Piano Morgenthau che prevedeva la de-industrializzazione della Germania e la sua trasformazione in paese \"agro-pastorale\", mentre alla conferenza di Jalta, Stalin ricevette assicurazioni sul piano di riparazioni che la Germania avrebbe dovuto pagare principalmente all'Unione Sovietica, vittima della pi\u00f9 brutale aggressione. Si stabil\u00ec solennemente che dopo la guerra il tenore di vita dei tedeschi non avrebbe dovuto essere superiore a quello dei cittadini sovietici. \nNei primi mesi dopo la fine della guerra in effetti si procedette seguendo queste concezioni generali; i gerarchi superstiti del nazimo furono processati a Norimberga e giustiziati, vennero attivate procedure rigorose di de-nazificazione della societ\u00e0 tedesca; si studiarono anche variazioni territoriali con riduzione del territorio tedesco a favore della Polonia, dell'Unione Sovietica, della Danimarca e della Francia. I sovietici e i francesi in particolare adottarono le misure pi\u00f9 rigide e procedettero a requisire impianti industriali, macchinari e progetti tedeschi; anche gli americani in un primo momento sembrarono intenzionati ad applicare in parte il Piano Morgenthau ed evitare fraternizzazioni con la popolazione. La logica della Guerra fredda avrebbe ben presto completamente superato queste concezioni sviluppate dai tre alleati nel periodo della loro massima coesione.\nMolto presto gli Stati Uniti ritennero che economicamente e politicamente fosse necessario riorganizzare uno Stato tedesco solido che contribuisse a stabilizzare l'Europa occidentale e fronteggiare la possibile ulteriore espansione dell'Unione Sovietica; di conseguenza agirono in modo da favorire una unificazione delle tre zone occupate dalle potenze occidentali e la costituzione in uno nuovo Stato tedesco economicamente vitale e in prospettiva dotato di forze armate moderne. Stalin e l'Unione Sovietica si contrapposero nettamente a questa politica, accettarono la divisione dell'Europa in due blocchi contrapposti e costituirono a loro volta uno Stato tedesco comunista. Per quarant'anni i due Stati tedeschi si trovarono in prima fila nella Guerra fredda in Europa, aspramente contrapposti ideologicamente, dotati di nuovi eserciti ed economicamente sviluppati secondo sistemi politici ed economici del tutto opposti, presidiati dagli eserciti della NATO e del Patto di Varsavia. In pratica la seconda guerra mondiale termin\u00f2 realmente per la Germania solo nel 1990 con la fine del blocco comunista, la riunificazione tedesca e il trattato sullo stato finale della Germania, il quale sanc\u00ec finalmente la piena sovranit\u00e0 del nuovo Stato unificato."}
{"id": "3077692", "revid": "116944", "url": "https://it.wikipedia.org/wiki?curid=3077692", "title": "Bernardo II di Baden-Baden", "text": ""}
{"id": "3077694", "revid": "1543377", "url": "https://it.wikipedia.org/wiki?curid=3077694", "title": "Buena Vista (Colorado)", "text": "Buena Vista \u00e8 un centro abitato (\"town\") degli Stati Uniti d'America, situato nella contea di Chaffee dello Stato del Colorado. Nel censimento del 2000 la popolazione era di 2.195 abitanti.\nGeografia fisica.\nSecondo i rilevamenti dell'United States Census Bureau, Buena Vista si estende su una superficie di 8,9 km\u00b2."}
{"id": "3077696", "revid": "287204", "url": "https://it.wikipedia.org/wiki?curid=3077696", "title": "Ducato di Nassau", "text": ""}
{"id": "3077703", "revid": "300067", "url": "https://it.wikipedia.org/wiki?curid=3077703", "title": "Andr\u00e9s Pablo Forray", "text": ""}
{"id": "3077704", "revid": "6923", "url": "https://it.wikipedia.org/wiki?curid=3077704", "title": "Discografia dei Black Eyed Peas", "text": "La seguente \u00e8 la discografia dei Black Eyed Peas, gruppo musicale statunitense fondato a Los Angeles nel 1995 e formato da will.i.am, apl.de.ap e Taboo."}
{"id": "3077711", "revid": "300067", "url": "https://it.wikipedia.org/wiki?curid=3077711", "title": "Reginald Johnson", "text": ""}
{"id": "3077714", "revid": "1543377", "url": "https://it.wikipedia.org/wiki?curid=3077714", "title": "Poncha Springs", "text": "Poncha Springs \u00e8 un centro abitato (\"town\") degli Stati Uniti d'America, situato nella contea di Chaffee dello Stato del Colorado. Nel censimento del 2000 la popolazione era di 466 abitanti.\nGeografia fisica.\nSecondo i rilevamenti dell'United States Census Bureau, Poncha Springs si estende su una superficie di 2,9 km\u00b2."}
{"id": "3077715", "revid": "250563", "url": "https://it.wikipedia.org/wiki?curid=3077715", "title": "Formula 3000 giapponese stagione 1994", "text": ""}
{"id": "3077716", "revid": "123444495", "url": "https://it.wikipedia.org/wiki?curid=3077716", "title": "Repubblica delle Hawaii", "text": "La Repubblica delle Hawaii fu uno Stato indipendente, esistito tra il 1894 e il 1898 e corrispondente all'attuale Stato federato delle Hawaii.\nStoria.\nRepubblica delle Hawaii fu il nome ufficiale di un governo che ha retto la politica hawaiana dal 1894 al 1898. Il periodo durante le quali l'arcipelago si resse a repubblica, si intercala tra il Governo provvisorio delle Hawaii e l'adozione del \"Newlands Resolution\" durante il quale le isole furono annesse agli USA.\nLa Repubblica delle Hawaii fu governata da politici e funzionari di origine europea, come Sanford Ballard Dole e Lorrin Andrews Thurston, i quali, nati nel regno delle Hawaii, parlavano la lingua hawaiana, ma erano legati strettamente, dal punto di vista culturale, finanziario e politico con gli USA.\nLa repubblica stessa nacque nel momento in cui i coloni europei vollero rovesciare la monarchia costituzionale hawaiiana, estromettendo gli \"indigeni\" dal potere politico, in particolar modo la loro ostilit\u00e0 era rivolta sia ai nativi dell'arcipelago, occidentalizzati, che percepivano come una possibile minaccia che verso i coloni giapponesi, che praticavano forme economiche molto simili e concorrenziali a quelle dei piantatori bianchi di canna da zucchero, copra e legno di sandalo.\nInoltre i coloni bianchi di origine americana bramavano un'annessione agli Stati Uniti per evitare l'applicazione delle nuove leggi protezionistiche americane, volte a difendere i prodotti tropicali del sud-est degli Stati Uniti dalla concorrenza e che quindi avevano messo lo zucchero di canna hawaiiano fuori mercato dagli USA, principale destinatario delle esportazioni del regno delle Hawaii."}
{"id": "3077720", "revid": "15756", "url": "https://it.wikipedia.org/wiki?curid=3077720", "title": "Boeing F4B", "text": "Il Boeing P-12 (P per Pursuit e 12 come dodicesimo modello di quella tipologia, secondo il sistema di designazione utilizzato dall'U.S. Army adottato nel 1920), oppure Boeing F4B (F per fighter, 4B per indicare i quarto tipo prodotto dalla Boeing secondo la designazione dell'U.S. Navy), fu un caccia monomotore biplano sviluppato dall'azienda statunitense Boeing alla fine degli anni venti e prodotto sia nella versione terrestre sia imbarcata.\nFu in dotazione ai reparti dell'U.S. Army Air Corps e dell'U.S. Navy negli anni trenta, venendo impiegato in ruoli secondari fino agli inizi della seconda guerra mondiale. Fu l'ultimo caccia biplano costruito dalla Boeing.\nStoria del progetto.\nDopo il successo dei modelli precedenti F2B e F3B, la Boeing decise di costruire a proprie spese il prototipo di un caccia di piccole dimensioni, leggero e maneggevole, potenziato da un motore radiale raffreddato ad aria, allo scopo di offrire alle forze armate statunitensi un nuovo aeroplano da caccia capace di surclassare in prestazioni quelli allora in servizio. Nelle intenzioni della ditta, il nuovo caccia avrebbe dovuto sostituire sia le versioni precedenti dei caccia Boeing in servizio nell'U.S. Navy, sia i PW-9 in servizio nella componente aerea dell'esercito statunitense, l'U.S. Army Air Corps.\nFacendo tesoro dell'esperienza accumulata nella progettazione e realizzazione di aerei da caccia e utilizzando in maniera pi\u00f9 efficiente e accurata componenti e tecnologie gi\u00e0 impiegate e ampiamente collaudate, a parit\u00e0 di potenza impiegata, gli ingegneri della Boeing ottennero un aumento considerevole delle prestazioni in quello che doveva diventare il tipico caccia delle forze aeree statunitensi negli anni trenta.\nLa Boeing costru\u00ec, a proprie spese, due prototipi, il \"Model 83\" e il \"Model 89\", a cui l'U.S. Navy, anche se si trattava di modelli realizzati su iniziativa privata, assegn\u00f2 la designazione \"XF4B-1\", unica per entrambi.\nLa fusoliera era metallica, realizzata con una struttura reticolare di aste di alluminio imbullonate, a differenza della struttura in tubi d'acciaio saldati dei precedenti caccia Boeing. In metallo erano anche i piani di coda, rivestiti in lamiera di duralluminio corrugata.\nNel nuovo progetto, la Boeing abbandon\u00f2 il disegno dell'ala rastremata e con una leggera freccia sul bordo d'attacco, utilizzata fino ad allora, adottando un disegno pi\u00f9 semplice, senza freccia, con corda alare costante ed estremit\u00e0 arrotondate.\nLe semiali superiori, di maggiori dimensioni (in apertura e corda) rispetto a quelle inferiori, erano disposte rispetto a quest'ultime, leggermente spostate in avanti. La costruzione delle ali era in legno su due longheroni e rivestimento in tela, tranne che per gli alettoni rivestiti in alluminio corrugato. L'apertura alare era di pi\u00f9 corta rispetto a quella del Boeing F3B-1.\nL'apparato propulsivo era costituito da un motore radiale Pratt &amp; Whitney R-1340B \"Wasp\", da . Su entrambi i prototipi fu installata una speciale versione \"long nose\" del Pratt &amp; Whitney R-1340B con lo scopo di migliorarne le caratteristiche aerodinamiche. Ben presto per\u00f2 questa versione fu sostituita da quella originale, anche in considerazione del fatto che il guadagno di velocit\u00e0 ottenuto, di , non giustificava la produzione di una versione differente del motore.\nL'armamento era costituito da due mitragliatrici sparanti attraverso il disco dell'elica, una calibro sul lato sinistro e l'altra calibro di calibro sul lato destro rispetto all'asse del velivolo. Sotto le semiali inferiori era possibile installare una rastrelliera per carichi di caduta mentre un serbatoio ausiliario da poteva essere sistemato a richiesta sotto la fusoliera.\nI due prototipi erano esternamente identici differenziandosi per le diverse articolazioni delle gambe del carrello e altri dettagli minori. In particolare nel Model 83 il carrello d'atterraggio era costituito da un assale su cui erano calettate le ruote e su cui insisteva una struttura a \"V\", mentre nel Model 89 l'assale era assente e il carrello era del tipo a tripode. Inoltre sul Model 89 era presente un attacco per una bomba da , mentre il Model 83 era dotato di un gancio d'arresto per l'uso su portaerei.\nIl Model 83 vol\u00f2 per la prima volta il 25 giugno 1928 e fu consegnato all'U.S. Navy un mese dopo, al termine di una prima serie di prove valutative presso la \"Sand Point Naval Air Station\" di Seattle.\nIl 24 luglio il Model 89 fu spedito per ferrovia al \"Naval Air Test Centre\" di Anacostia, Maryland, dove vol\u00f2 per la prima volta il 7 agosto. Successivamente fu consegnato all'Air Corps per le prove di valutazione da parte dei piloti dell'esercito.\nL'U.S. Navy valut\u00f2 positivamente i due prototipi ed entrambi tornarono in ditta per essere convertiti alla configurazione di produzione, incorporando il carrello d'atterraggio e la predisposizione per i carichi di caduta del Model 89 e il gancio d'arresto del Model 83 e ricevendo le matricole A8128 per il Model 89 e A8129 per il Model 83. Identificati dalla ditta come Model 99 e designati dall'U.S. Navy come F4B-1 furono ordinati in ventisette esemplari (\"serial number\" A-8130-8156) tutti consegnati tra il 19 giugno e il 22 agosto del 1929.\nTecnica.\n\"riferita al modello F4B-3/P-12E \"\nCellula.\nIl Boeing F4B era un caccia biplano monomotore con carrello fisso e struttura mista (metallo, legno e tela). Tradizionale come disegno, l'aspetto pi\u00f9 innovativo del progetto della Boeing era costituito dalla fusoliera che era interamente metallica, dalla versione F4B-3/P-12E, fino al longherone anteriore della semiala inferiore, con una struttura in tubi di acciaio al cromo-molibdeno, mentre il resto era realizzato con una struttura a semiguscio in duralluminio.\nNella fusoliera trovavano posto i serbatoi del carburante e dell'olio, l'abitacolo del pilota, di tipo aperto, e gli attacchi per i piani di coda. Questi ultimi erano costruiti interamente in lega leggera con una struttura a rivestimento lavorante in lamiera di duralluminio corrugata.\nIl complesso alare, su profili \"Boeing 106B\", aveva l'ala superiore in un sol pezzo con apertura e corda costanti, di superficie maggiore rispetto a quella inferiore. La struttura era lignea, su due longheroni di sezione rettangolare con solette in abete e anima in mogano. Facevano eccezione gli alettoni, realizzati in lega leggera e rivestiti in lamiera di duralluminio corrugata. Gli alettoni erano presenti solo sull'ala superiore, azionati da una leveraggio di aste rigide e cerniere.\nL'ala inferiore composta da due semiali collegate alla fusoliera nella parte inferiore mediante appositi attacchi alari. Due montanti a \"N\" in profilati vincolavano il tronco centrale dell'ala superiore alla fusoliera, mentre due coppie di montanti interalari a \"N\" collegavano tra loro le ali superiori e inferiori.\nMotori.\nL'apparato propulsivo era costituito da un radiale a nove cilindri (su singola stella) Pratt &amp; Withney R-1340-16 Wasp da .\nArmamento.\nL'armamento comprendeva due mitragliatrici sparanti attraverso il disco dell'elica, da . Una delle due, quella su lato destro, poteva essere sostituita da una mitragliatrice da .\nGli F4B della U.S. Navy disponevano di attacchi sub-alari per dieci bombe da o due bombe tipo M-3 da . In alternativa sotto la fusoliera poteva essere installata una bomba da .\nImpiego operativo.\nCina.\nDurante i combattimenti svoltisi nel corso della guerra di Shanghai del 1932, nove anni prima di Pearl Harbor, il Boeing Model 218 condotto dal pilota statunitense Robert McCawley Short, sottotenente della U.S. Reserve, in Cina per conto della Boeing, fu protagonista del primo combattimento aereo tra un pilota statunitense a bordo di un aereo da caccia di costruzione statunitense e un aereo da caccia della Marina imperiale giapponese.\nIl 22 febbraio 1932, durante il volo di trasferimento dalla base di Nanchino, divenuta troppo esposta agli attacchi giapponesi, e l'aeroporto di Hangchow, Short intercett\u00f2 sopra Suzhou, una formazione di tre bombardieri Mitsubishi B1M3 scortati da tre caccia Nakajima A1N, decollati dalla portaerei \"Hosho\". Nonostante l'inferiorit\u00e0 numerica, Short decise di attaccare riuscendo a colpire il bombardiere del capo formazione, uccidendone il navigatore e comandante \"Tai-i\" (tenente) Kotani e ferendo gravemente il mitragliere.\nPrima che potesse reiterare l'attacco, Short veniva a sua volta raggiunto e mitragliato dai caccia di scorta. Ferito mortalmente, Short precipit\u00f2 con il suo aereo in un canale nei pressi del villaggio di Gaodian, a sudest di Suzhou. Short ricevette postumo, dalle autorit\u00e0 cinesi, il grado di colonnello dell'aeronautica militare cinese.\nBrasile.\nTra il settembre e l'ottobre del 1932, il Brasile ricevette quattordici F4B-4 prelevati direttamente dalla linea di produzione per l'U.S. Navy. Gli esemplari consegnati furono \"denavalizzati\" e identificati dalla Boeing come Model 256 oppure '1932'. A questo ordine ne segu\u00ec un altro per ulteriori nove esemplari identificati come Model 267, con fusoliera, piani di coda e carrello del Boeing F4B-3 e superfici alari del P-12E. Le consegne all'aeronautica brasiliana terminarono il 21 febbraio del 1933.\nGiappone.\nIl quarto esemplare del Model 100, codici NX874H (numero di costruzione 1145) dopo l'utilizzo da parte della Boeing come dimostratore e banco prova volante, fu venduto al Giappone alla Mitsui Co. Insieme con un esemplare del Boeing Model 69-B, importato nel 1928, fu mostrato a personalit\u00e0 del mondo industriale e militare giapponese a testimonianza del livello tecnologico raggiunto dagli Stati Uniti d'America nel campo dell'aviazione navale. La Nakajima ispirandosi al caccia della Boeing, incominci\u00f2 come iniziativa privata, lo sviluppo di quello che sarebbe poi entrato in produzione come Nakajima A2N Type 90, costruito in cento esemplari tra il 1932 e il 1936.\nClassificazione degli aerei imbarcati.\nNel 1924 l'US Navy procedette ad una standardizzazione nella classificazione degli aerei imbarcati.\nSulla fusoliera dei velivoli furono dipinte tre sigle alfanumeriche:\nOgni \"squadron\" era suddiviso in sei sezioni di tre aerei ciascuna: i numeri individuali 1, 2 e 3 indicavano la prima sezione, 4,5,6 la seconda e cos\u00ec via.\nOgni sezione aveva assegnato un colore che le distingueva.\nIl velivolo del capo sezione aveva il cofano motore interamente dipinto e una fascia del medesimo colore dipinta in fusoliera subito dietro il posto di pilotaggio. Il velivolo del secondo componente la sezione aveva il cofano motore colorato solo nella met\u00e0 superiore, quello del terzo quella inferiore. I piani di coda orizzontali e verticali erano dipinti con un colore che indicava la portaerei di appartenenza.\nInizialmente ogni portaerei aveva pi\u00f9 colori (la \"Lexington\" il giallo e il verde, la \"Ranger\", il giallo, il blu e il verde).\nSuccessivamente ogni portaerei della flotta ebbe solamente un solo colore:\nU.S. Navy.\nI primi F4B-1 furono consegnati agli \"squadron\" \"VB-1B\" e \"VF-2B\".\nSuccessivamente, tra gennaio e maggio 1931, le prime unit\u00e0 a ricevere gli F4B-2 furono gli \"squadron\" \"VF-6B\" imbarcato sulla e \"VF-5B\" imbarcato sulla , mentre gli \"squadron\" \"VF-1B\" e \"VF-3B\" (USS \"Saratoga\") e alcuni reparti del Marine Corps, furono equipaggiati con gli F4B-3.\nSettanta F4B-4 furono utilizzati dall'U.S. Navy e ventinove dal Marine Corps. Gli aerei del Marine Corps furono distribuiti ai reparti \"VF-10M\" e al \"VF-9M\" di stanza a Quantico. Gli F4B-4 dell'U.S. Navy equipaggiarono sette \"squadron\", cos\u00ec distribuiti:\nGli F4B-3/4 rappresentarono la prima linea della U.S. Navy per gran parte degli anni 30. A differenza del P-12E, che fu l'ultimo biplano a servire nell'U.S. Army, i successori della versione navale del caccia Boeing furono ancora dei biplani, i Grumman F2F, il F3F e il Curtiss SBC Helldiver, fino quando questa formula costruttiva fu definitivamente abbandonata anche dalla Marina statunitense con l'avvento dei primi caccia monoplani imbarcati, come il Brewster F2A Buffalo. Comunque l'F4B continu\u00f2 il suo servizio fino agli inizi della seconda guerra mondiale come addestratore o relegato a compiti di seconda linea nella riserva.\nMolti F4B furono utilizzati come droni bersaglio per l'addestramento dei mitraglieri della flotta. Come drone furono utilizzati anche dodici P-12E ex-Army che ricevettero la designazione F4B-4A.\nU.S. Army Air Corps.\nIl P-12 vide un ampio utilizzo nell'USAAC sia nei reparti basati sul continente come il \"1st\", l' \"8th\", il \"17th\" e il \"20th\" \"Pursuit Group\", sia in quelli dislocati al di fuori degli Stati Uniti d'America come la zona del Canale di Panama con il \"16th Pursuit Group\", le Hawaii con il \"5th Composite Group\" e le Filippine con il \"3rd Pursuit Squadron\". Quando il P-12 entr\u00f2 in servizio fu il caccia capace di raggiungere la quota di tangenza pi\u00f9 alta fra tutti i caccia allora in uso nell'U.S. Army.\nIl 13 dicembre 1929 il 2nd Lt Norman H. Ives del \"95th Pursuit Squadron\" riusc\u00ec a conquistare il record di altitudine per aerei militari raggiungendo la quota di a pieno carico, presto superato dal suo collega di reparto, il 2nd Lt George E. Price che raggiunse i .\nNel 1932 alla fine del piano di espansione quinquennale, il caccia Boeing nelle versioni P-12E e P-12F rappresentava due dei tre modelli di caccia considerati di prima linea dall'USAAC, insieme con il Curtiss P-6E.\nComunque la formula biplana incominciava a mostrare tutta la sua obsolescenza tecnologica. Durante le esercitazioni militari del 1933, i P-12 non riuscirono a intercettare una formazione di bombardieri monoplani Douglas B-7 decisamente pi\u00f9 veloci.\nCon l'immissione in servizio dei primi Boeing P-26 nel corso del 1935, i P-12E e -F dell'USAAC furono relegati a compiti secondari, venendo definitivamente messi a terra nel 1941 e assegnati alle scuole specialisti. Ventitr\u00e9 furono ceduti all'U.S. Navy per essere utilizzati come droni, con la designazione F4B-4A.\nThailandia.\nLa Thailandia ricevette due Boeing Model 100E, come fu designata la versione da esportazione del P-12E, non potendo la ditta, a causa delle restrizioni imposte dal governo americano per le esportazioni di materiali in produzione per l'esercito, utilizzare come designazione Model 234. Entrambi gli esemplari (numero di costruzione 1487, 1488) furono consegnati il 10 novembre 1931. L'ultimo esemplare sopravvissuto si trova attualmente in mostra al Royal Thai Air Force Museum di Bangkok.\nVersioni.\n\"Fonte Boeing P-12,F4B, Aero Publisher Inc., 1966\"\nVarianti militari.\nIn questa versione il motore era privo di cappottatura, ma ciascun cilindro era carenato singolarmente. Successivamente, dopo l'entrata in servizio, le singole carenature furono tutte rimosse e sostituite da una carenatura ad anello Townend in grado di convogliare l'aria necessaria al raffreddamento della stella di cilindri. Il peso totale crebbe a e la velocit\u00e0 massima si ridusse a .\nUn esemplare, numero di serie 8133, privato dell'armamento e designato F4B-1A (A per Unarmed) fu utilizzato come aereo personale da Davis S. Ingalls, asso dell'U.S. Navy della prima guerra mondiale, durante il periodo in cui ebbe l'incarico di \"Assistant Secretary of the Navy\".\nIl 7 novembre del 1928 dopo l'esito favorevole dei voli di collaudo da parte dei piloti dell'Army Air Corps sul secondo prototipo XF4B-1 (Model 89) sulla base di Bolling Field la Boeing ricevette un contratto per la fornitura di dieci P-12, secondo la designazione dell'Air Corps (numero di serie 29-353 a 29-362).\nI P-12 di produzione erano simili agli F4B-1 navali, naturalmente privati del gancio di arresto e di altri equipaggiamenti tipici dell'impiego in ambiente marino. Nel febbraio del 1929 il primo P-12 uscito dalle linee di produzione fu consegnato all'allora capitano e futuro comandante della Eighth Air Force, Ira C. Eaker. Battezzato \"Pan America\" e privo di insegne di nazionalit\u00e0, fu utilizzato da Eaker per un volo inaugurale in America centrale. L'ultimo esemplare di P-12 fu consegnato il 26 aprile 1929. Gli esemplari prodotti entrarono in servizio con il \"95th Pursuit Squadron\" sulla base di Rockwell Field, in California.\nL'ultimo P-12 della iniziale linea di produzione (serial number 29-362) fu consegnato come XP-12A (Model 101). Esso incorporava varie modifiche scaturite dall'esperienza fatta dai piloti dell'Army Air Corps. Introduceva alettoni tipo \"Frise\", con la linea di cerniera disposta parallelamente al longherone posteriore, un carrello d'atterraggio pi\u00f9 corto, un nuovo disegno dei timoni di profondit\u00e0 e del pattino di coda, la cappottatura del motore di tipo NACA. Gli effetti di tali modifiche sulle prestazioni del caccia Boeing non poterono essere valutati appieno perch\u00e9 l'XP-12A and\u00f2 distrutto in un incidente di volo il 18 maggio del 1929 dopo solo quattro ore di attivit\u00e0.\nLa successiva versione per l'esercito fu la P-12B. Introduceva le modifiche tecniche, come alettoni tipo \"Frise\" e i nuovi piani di coda, gi\u00e0 sperimentate sull'XP-12A. Fu anche la prima a essere prodotta in quantit\u00e0 significative. L'ordine iniziale, emesso il 10 giugno 1929, fu per novanta P-12B le cui consegne incominciarono dal maggio dell'anno successivo (numeri di serie 29-329/341,29-433/450,30-29/87).\nLe carenature dietro i cilindri furono rimosse per migliorare il raffreddamento degli stessi e sostituite pi\u00f9 tardi, da una carenatura ad anello Townend. Fu adottato il timone verticale ingrandito della versione P-12E.\nIl primo P-12B di serie fu convertito dall'esercito in XP-12G con l'installazione dei motori sperimentali P&amp;W Y1SR-1340G e H dotato di turbocompressore e utilizzato come banco prova volante. Dopo le prove l'esemplare fu riconvertito nella configurazione standard P-12B.\nIl P-12C fu la prima serie produttiva a incorporare definitivamente l'anello Townend di carenatura del motore e a introdurre la configurazione del carrello principale tipica del Model 83. Furono introdotte le luci di posizione alle estremit\u00e0 alari per facilitare il volo in formazione notturno. L'apparato propulsivo era costituito da un radiale P&amp;W R-1340-9 che garantiva una potenza di a . L'U.S. Army pass\u00f2 alla Boeing un ordine per centotrentuno P-12C il 2 giugno 1930, ma ne furono completati solo novantasei perch\u00e9 gli ultimi trentacinque della serie uscirono dalle catene di montaggio come P-12D. Le consegne ai reparti del P-12C terminarono nel febbraio del 1931 (numeri di serie 31-147/242).\nL'F4B-2 fu l'equivalente per l'U.S. Navy della versione P-12C. Applicava tutte le modifiche tecniche gi\u00e0 introdotte nel P-12C e fu la prima versione a sostituire il pattino posteriore con un ruotino orientabile. Naturalmente era anche presente un gancio di arresto per le operazioni sulle portaerei della flotta. L'impiego navale comport\u00f2 necessariamente l'irrobustimento della parte posteriore della fusoliera per meglio assorbire i carichi dovuti agli appontaggi.\nL'ordine dell'U.S. Navy fu di quarantasei F4B-2 (numeri di serie 86113/8639, 8791/8809) e le consegne incominciarono ai primi di gennaio del 1931, completandosi nel maggio dello stesso anno. Le prime unit\u00e0 operative a ricevere i nuovi caccia furono gli squadron \"VF-5B\" imbarcato sulla USS \"Lexington\" e \"VF-6B\" imbarcato sulla USS \"Saratoga\". Anche gli F4B-2 furono modificati, nell'ultimo periodo della loro vita operativa, adottando il timone verticale di maggiori dimensioni della versione F4B-4.\nDell'originale commessa di centotrentasei P-12C, gli ultimi trentacinque esemplari furono completati come P-12D. Esternamente identici ai P-12C, adottavano un motore P&amp;W R-1340-17 Wasp da e una diversa dislocazione della strumentazione e degli equipaggiamenti interni.\nIl volo del primo P-12D avvenne il 2 marzo 1931. Come per le altre versioni, anche gli esemplari di P-12D furono retrofittati con i piani di coda maggiorati del P-12E. Un P-12D fu equipaggiato con il motore radiale sovralimentato XGISR-1340E e designato XP-12H. Dopo il completamento delle prove con il nuovo motore, lo XP-12H fu riconvertito allo standard P-12D di serie e reimmesso in servizio nel giugno del 1932.\nIl P-12E fu la versione di produzione del Boeing Model 218, un velivolo sperimentale con la fusoliera costruita con una struttura a semiguscio in lega leggera. Subito dietro l'abitacolo del pilota era installata una struttura di protezione in caso di capovolgimento raccordata alla parte superiore della fusoliera. Nello spazio ricavato all'interno della carenatura, trovava posto un gonfiabile di emergenza, precedentemente installato nelle semiali inferiori. Il motore installato era il P&amp;W R-1340-17 da a .\nDopo l'esito positivo delle prove di valutazione, l'U.S. Army emise un l'ordine per centotrentacinque P-12E. Il prototipo Model 218, che aveva assunto la designazione militare di XP-925 fu venduto alla Cina. L'aspetto esteriore del piccolo caccia Boeing fu ulteriormente alterato con l'introduzione del cosiddetto \"Panama Kit Conversion\", specificatamente realizzato per i velivoli destinati a operare dalla base aerea di \"France Field\" nella zona del Canale di Panama, i quali erano impegnati in lunghi voli di pattugliamento sul mare. La carenatura del poggiatesta fu estesa ulteriormente fino alla deriva verticale. Nello spazio ottenuto fu installato un battellino di salvataggio monoposto.\nDei centotrentacinque P-12E ordinati, ne furono costruiti in questa versione solo centodieci (numeri di serie 31-553/586,32-1/76), molti dei quali utilizzati per tutta una serie di sviluppi sperimentali con l'adozione di diversi gruppi motopropulsori. Una cellula fu modificata per ricevere un Pratt &amp; Whitney R-1340-23 con una potenza erogata di e designato P-12J.\nSuccessivamente lo stesso esemplare, il prototipo XP-12E e cinque esemplari di P-12E ricevettero l'installazione di un P&amp;W R-1340-17 equipaggiato con un dispositivo d'iniezione del carburante TypeG2. Tutti questi aerei furono designati YP-12K. Uno degli YP-12K fu modificato con l'adozione di un turbocompressore Type F7 e designato XP-12L4. Le ultime venticinque cellule del contratto originale P-12E furono completate come P-12F.\nI Boeing P-12F differivano dai modelli precedenti per l'adozione di un Pratt &amp; Whitney R-1340-19 capace di erogare una potenza di al decollo e a . L'adozione del nuovo motore comport\u00f2 anche la realizzazione di un unico collettore per i gas di scarico. Gli ultimi dieci P-12E adottarono un ruotino di coda orientabile. Queste ultime modifiche comunque comparvero retroattivamente su tutti i modelli di P-12E e P-12F ancora presenti nell'inventario nell'U.S. Army. L'ultimo P-12F vide l'adozione sperimentale di un abitacolo chiuso da una cappottina scorrevole.\nFu la variante navalizzata del P-12E. La fusoliera era interamente metallica, realizzata con una struttura a semiguscio, con i piani verticali di coda di nuovo disegno e la carenatura posteriore dell'abitacolo estesa fino alla radice del timone verticale. Inoltre erano presenti un ruotino di coda orientabile e il gancio d'arresto.\nL'U.S. Navy ordin\u00f2 un totale di centoventisette F4B-3 (numero di serie 8891/8911). Di questi solo ventuno furono completati allo standard F4B-3. Quattordici furono infatti completati come Model 256, la versione da esportazione dello F4B-3, e venduti alla Forza Aerea brasiliana. Il primo reparto a ricevere, negli ultimi mesi del 1931, gli F4B-3 fu lo \"VF-1B\" imbarcato sulla USS \"Saratoga\".\nL'F4B-4 era identico alla versione F4B-3 con l'eccezione dei piani di coda verticali ingranditi per migliorare stabilit\u00e0 e controllo del velivolo e della presenza della struttura di protezione alle spalle del pilota che racchiudeva un battellino di salvataggio che conferiva al profilo dell'F4B-4 la caratteristica \"gobba\". Il motore era il Pratt &amp; Whitney R-1340-16 da . Anche l'armamento restava quello standard, mentre era possibile installare attacchi subalari per bombe fino a . Settanta esemplari furono consegnati alla U.S. Navy e ventuno al Corpo dei Marines (numero di serie 8912/8920, 9009/9053, 9226/9263). Un esemplare, numero di serie 9719, fu assemblato direttamente dal Corpo dei Marines con parti di ricambio fornite dalla ditta costruttrice.\nVarianti civili e da esportazione.\nLa Model 100 fu la versione commerciale e da esportazione prodotta in quattro esemplari.\nLa differenza rispetto alla versione militare F4B-1, consisteva nell'installazione di un serbatoio supplementare nella sezione centrale dell'ala superiore e nella rimozione di ogni equipaggiamento militare.\nGli esemplari prodotti furono consegnati, nel corso del 1929 al \"Bureau of Air Commerce\" (ora Federal Aviation Agency) con la matricola NS21, alla Pratt &amp; Withney, matricola NX872H, che lo utilizz\u00f2 come banco prova volante, mentre gli ultimi due esemplari (matricole NX873H e NX874H) restarono di propriet\u00e0 della Boeing, che li impieg\u00f2 come dimostratori o velivoli di prova.\nDel Model 100, fu prodotta anche una speciale versione biposto, la Model 100A su apposita richiesta dell'imprenditore statunitense Howard Hughes. Il Model 100A fu pi\u00f9 volte modificato da Hughes con l'installazione di una cappottatura NACA, di ruote carenate e di un impennaggio verticale di dimensioni maggiorate, terminando la sua carriera nel 1957.\nCostruito in due esemplari (numero di costruzione 1487-1488), fu la versione da esportazione del P-12E. Venduti alla Thailandia, furono consegnati il 10 novembre 1931.\nFu la versione commerciale del P-12F, consegnato alla Pratt &amp; Withney per essere utilizzato come banco prova volante.\nNe fu costruito un solo esemplare (numero di costruzione 1260) che fece il suo primo volo il 29 settembre 1930. Era essenzialmente un P-12B, con la fusoliera realizzata secondo la tecnica delle strutture a guscio e costitu\u00ec il prototipo per le versioni militari P-12E e F4B-3. Dopo i test di valutazione con l'US Army, fu venduto, con la registrazione civile X-66W, all'aeronautica cinese nel 1932. Fu protagonista di un breve combattimento aereo sopra Shanghai dove and\u00f2 perduto.\nFu la designazione con cui la Boeing identific\u00f2 la serie di quattordici esemplari venduti al Brasile nel 1932.\nAl primo ordine per l'aeronautica brasiliana ne segu\u00ec subito un altro per ulteriori nove esemplari identificati come Model 267.\nCultura di massa.\nIl Boeing Model 100 N872H ora conservato al Museum of Flight di Seattle, Washington, appare nel film \"The Aviator\", (2004) con Leonardo DiCaprio che interpreta l'imprenditore, regista, aviatore e produttore cinematografico statunitense Howard Hughes."}
{"id": "3077721", "revid": "154893", "url": "https://it.wikipedia.org/wiki?curid=3077721", "title": "Derby Como-Varese", "text": ""}
{"id": "3077725", "revid": "599013", "url": "https://it.wikipedia.org/wiki?curid=3077725", "title": "Chiesa di San Maurizio (Neirone)", "text": "La chiesa di San Maurizio \u00e8 un luogo di culto cattolico situato nel comune di Neirone, in piazza Basilio, nella citt\u00e0 metropolitana di Genova. La chiesa \u00e8 sede della parrocchia omonima del vicariato della Val Fontanabuona della diocesi di Chiavari.\nLe principali festivit\u00e0 si celebrano nelle ricorrenze di san Vittorio e san Maurizio.\nStoria e descrizione.\nLa chiesa di San Maurizio \u00e8 situata nel capoluogo di Neirone. Edificata nel XVII secolo, ospita all'interno diverse ancone del XVIII secolo e statue in legno; tra le varie sculture vi \u00e8 la statua ritraente la \"Madonna del Rosario\" ad opera di Giovanni Maragliano, nipote del celebre Anton Maria Maragliano. \u00c8 inoltre presente un affresco che rappresenta la vallata della Fontanabuona, dominata dall'antico castello feudale.\nLa sua parrocchia, gi\u00e0 presente dal XII secolo, fu un'antica dipendenza della pieve di Sant'Ambrogio di Uscio e dal XVII secolo le furono distaccate diverse comunit\u00e0 parrocchiali: San Rocco di Ognio nel 1603, San Giacomo di Gattorna (Moconesi) nel 1621 e San Lorenzo di Roccatagliata dal 1646.\nL'edificio fu consacrato dal primo vescovo della diocesi di Chiavari monsignor Fortunato Vinelli nel 1896."}
{"id": "3077726", "revid": "486946", "url": "https://it.wikipedia.org/wiki?curid=3077726", "title": "DeCastor", "text": ""}
{"id": "3077729", "revid": "2122884", "url": "https://it.wikipedia.org/wiki?curid=3077729", "title": "Grazia Verasani", "text": "Biografia.\nDiplomatasi all'Accademia dell'arte drammatica all'et\u00e0 di vent'anni, le sue prime esperienze avvengono col Teatro Stabile dell\u2019Aquila (nel \"Rocambole\" di Ponson du Terrail per la regia di Dante Guardamagna) e col Teatro Stabile di Torino (nel musical tratto da \"Il Piccolo Principe\" per la regia di Franco Gervasio).\nDopo l'incontro con Tonino Guerra, che la incita a scrivere, nel 1987 pubblica alcuni dei suoi primi racconti grazie a Roberto Roversi, che ; altri suoi scritti appaiono invece sulle pagine de Il Manifesto, all'interno della rubrica a cura di Gianni Celati, intitolata \u201cNarratori delle riserve\u201d.\nNel 1991 sar\u00e0 lo stesso Celati a dirigerla nel film \"Strada provinciale delle anime\".\nIn quegli anni, \u00e8 impegnata sia come doppiatrice che come speaker in RAI. La sua voce viene scelta dalla Lucas Film americana per il personaggio di Elaine di Monky Island. Sua la voce fuori campo di pubblicit\u00e0 e film documentari. Partecipa a produzioni discografiche in veste di corista, collaborando con The Gang e, nel 1992, con Elio e le Storie Tese, cantando nella canzone Essere donna oggi. Collabora con Aeroplanitaliani, Nada, Federico Poggipollini, Paola Turci, Bobo Rondelli.\nGrazia Verasani ha collaborato con giornali e riviste, fra cui D di Repubblica, Donna Moderna, Io Donna (magazine del Corriere), Il Fatto Quotidiano, oltre a La Repubblica Bologna (una rubrica fissa per sei anni nella sezione culturale).\nNumerosi i racconti da lei scritti su antologie per vari editori: La Tartaruga (\"Italiane 2004\"), Manni (\"Mordi e fuggi\"), Sperling &amp; Kupfer (\"Alle Signore piace il nero\"), Einaudi (\"Lavoro da morire\"), Fandango (\"Dizionario affettivo della lingua italiana\"), Del Vecchio, sul mensile \"Velvet\", per Donna Moderna e nel progetto \"Nero perugino\", insieme a Massimo Carlotto. Un suo racconto \u00e8 stato pubblicato nell'antologia svedese \"En Forebadande drom\", e un altro fa parte dell'antologia \"Kort Italiaans\", edita dall'olandese Tweetalige Editi\u00e8.\nCon la casa editrice Fernandel pubblica i romanzi \"L'amore \u00e8 un bar sempre aperto\" (1999) e \"Fuck me mon amour\" (2001), unitamente alla raccolta di racconti brevi \"Tracce del tuo passaggio\" (2002). Nel 2007, con Gianluca Morozzi e sempre per Fernandel, cura la pubblicazione dell'antologia \"Quote rosa. Donne, politica e societ\u00e0 nei racconti delle ragazze italiane\".\nSempre Nel 2002 viene rappresentata al Teatro Colosseo di Roma la sua pi\u00e9ce teatrale \"From Medea\", con la produzione di Giorgio Albertazzi, per la regia di Pietro Bontempo.\nLa pi\u00e9ce che ha per protagoniste quattro donne ed \u00e8 incentrata sulla difficile tematica dell'infanticidio, viene pubblicata da Sironi nel 2004 e si : lo spettacolo approda in Francia al Festival di Avignone nel 2006, e subito dopo in Germania e a Los Angeles, mentre in Italia torna in scena nel 2008 con la produzione del Teatro Stabile di Bologna. Successivamente con il Teatro dell'Elfo di Milano e nel 2015 viene interpretata da Amanda Sandrelli e Elena Arvigo. \nNel 2004 esce per la collana \"Colorado Noir\" edita da Mondadori (casa editrice) e poi Oscar Mondadori, \"Quo vadis, baby?\", romanzo dalle atmosfere per l'appunto noir, con protagonista l'investigatrice privata bolognese Giorgia Cantini, da cui il regista Gabriele Salvatores decide di trarre l'omonimo film (2005) interpretato da Angela Baraldi, scegliendo la stessa Verasani come collaboratrice alla sceneggiatura. L'esperienza si ripete tre anni dopo con l'omonima serie televisiva (2008), ideata dallo stesso Salvatores e diretta da Guido Chiesa per SKY Cinema.\nAl libro e al film, pubblicati e distribuiti anche all'estero, in Francia, Germania e Russia, segue la pubblicazione per Mondadori del secondo romanzo incentrato sulle indagini di Giorgia Cantini e su un nuovo mistero al femminile, intitolato \"Velocemente da nessuna parte\" (2006), che viene tradotto e pubblicato anche in Francia e Germania.\nNel 2008 esce per Feltrinelli il romanzo \"Tutto il freddo che ho preso\", mentre in \"Di tutti e di nessuno\" (Feltrinelli 2009) torna la detective Giorgia Cantini con una nuova storia di violenza sulle donne, in cui il tema della non accettazione della libert\u00e0 sessuale femminile viene sviluppato dalla Verasani attraverso il personaggio di Franca Palmieri, gi\u00e0 apparso nella serie televisiva \"Quo, Vadis Baby?\". Anche questo romanzo viene tradotto e pubblicato in Francia.\nNel 2010, pubblica per Transeuropa una nuova pi\u00e8ce teatrale intitolata \"Vuoto d'aria\", unitamente alla ripresa televisiva di \"From Medea\" nella rappresentazione di Bologna.\nNel 2011 \"From Medea\" le vale il premio del 64\u00ba Festival Nazionale di Arte Drammatica di Pesaro come miglior autrice e nello stesso anno la pi\u00e9ce diventa un film dal titolo \"Maternity Blues\", per la regia di Fabrizio Cattani: Grazia Verasani collabora alla stesura insieme al regista, vincendo il Premio Tonino Guerra per la miglior sceneggiatura al Bif&amp;st di Bari. Il film viene presentato con successo alla 69\u00aa Mostra del Cinema di Venezia e vince due Globi d'oro.\nSempre per il teatro, firma un monologo sulla vita e la carriera di Luciano Pavarotti intitolato \"Vincer\u00f2\", andato in scena nel marzo del 2011 al Teatro Valli di Reggio Emilia con la produzione di Nicoletta Mantovani, diretto e interpretato da Giuseppe Battiston, e successivamente da Giancarlo Giannini.\nAncora nel 2011, Grazia Verasani rappresenta l'Italia alla Fiera del Libro di Mosca. Nell'aprile dello stesso anno, partecipa con un suo racconto al progetto \"Delitti di establishment\", a cura di Paolo Flores D\u2019Arcais, sulla rivista MicroMega.\nNel 2012 pubblica, per la collana Fox Crime edita da Feltrinelli, il suo quarto romanzo noir: \"Cosa sai della notte\", in cui Giorgia Cantini \u00e8 stavolta alle prese con un delicato caso di violenza a sfondo omofobico.\nTutti i romanzi con protagonista la detective Cantini sono stati ristampati fra i Tascabili Feltrinelli che si aggiudica tutta la serie.\nIl 6 settembre del 2013, la sua opera \"Vincer\u00f2\" viene interpretata da Michele Placido nella piazza grande di Modena. Nello stesso anno esce per Gallucci la raccolta \"Accordi minori\": una serie di ritratti in forma di monologo, dedicati ad artisti come Amy Winehouse, Kurt Cobain, Jeff Buckley, Janis Joplin, Mia Martini, Dalida, Tenco, Umberto Bindi e altri, tutte figure di estrema umanit\u00e0 legate dal fil rouge di un'esistenza spesso breve e assai tormentata, che il loro straordinario legame con la musica ha per\u00f2 reso immortale.\nNell'estate dello stesso anno \u00e8 tra i dieci scrittori italiani protagonisti della trasmissione televisiva \"Visionari\" (Rai 5)\".\"\nNel marzo del 2014, la scrittrice soggiorna negli Stati Uniti, dove tiene una serie di conferenze sul noir europeo presso l'Arizona State University.\nSuccessivamente, nell'autunno del 2014, esce un nuovo romanzo dal titolo \"Mare d'inverno\": una storia di amicizia al femminile (Giunti editore).\nNel settembre 2015 esce per Feltrinelli \"Senza ragione apparente\", 5\u00ba romanzo noir della serie con protagonista la detective Giorgia Cantini, che ottiene la menzione speciale al Premio Scerbanenco 2015.\nIl 7 settembre 2016 esce un nuovo romanzo dal titolo \"Lettera a Dina\", edito da Giunti (Finalista Premio Rapallo e Premio Maria Teresa Di Lascia). \nNel 2016 la Verasani ha scritto \"Bo Boh\u00e8me\", diretto da Andrea Adriatico all'interno del progetto \"Bologna, 900 e duemila\", dedicato ai 900 anni del Comune di Bologna, e allestito al Giardino del Guasto di Bologna. Sempre per i Teatri di Vita e il regista Andrea Adriatico, scrive la drammaturgia dello spettacolo \"Chiedi chi era Francesco\" incentrato sui fatti del '77 bolognese e lo studente Francesco Lorusso.\nA ottobre 2017 \"Vincer\u00f2\" viene rappresentato con successo a Bucarest, e sempre in occasione del decennale della morte del tenore, il testo viene interpretato dall'attore Lino Guanciale alla Cava del Sole di Matera. A ottobre 2017 esce il cd \"Anime storte\" del cantautore livornese Bobo Rondelli, con la collaborazione ai testi di Grazia Verasani.\nIl 21 settembre 2017 \u00e8 uscito il romanzo \"La vita com'\u00e8\"per La Nave di Teseo. \"La vita com'\u00e8\" \u00e8 stato presentato a Bologna il 26 settembre 2017 alle Librerie Coop ex Ambasciatori con l'intervento del maestro Ezio Bosso.\nNel 2019 esce il film \"Gli anni amari\" di cui \u00e8 sceneggiatrice insieme a Stefano Casi e al regista Andrea Adriatico, sulla vita di Mario Mieli.\nIl 25 giugno 2020 Marsilio pubblica il romanzo \"Come la pioggia sul cellofan\", sesto libro con l'investigatrice Giorgia Cantini. Escono per Feltrinelli Tascabili con una nuova veste anche i primi tre romanzi della serie.\nNel maggio 2021 esce per Marsilio \"Non ho molto tempo\", memoir dedicato all'amico Ezio Bosso.\nNel settembre 2021 va in onda su Rai 5 la docufiction \"Amati fantasmi\" da lei sceneggiata sul mondo del teatro, per la regia di Riccardo Marchesini.\nAttivit\u00e0 di cantautrice.\nNel 1995 la Verasani vince il Premio Recanati col brano \"Devi morire\" e questo le offre la possibilit\u00e0 di pubblicare su etichetta Musicultura (BMG), il suo primo album, intitolato \"Nata mai\" (1996): nel disco, interamente composto da canzoni sue, testi e musiche, sono presenti, fra gli altri, \"Nel sangue\", \"Dentro\", \"Con le mani potrei\", e la stessa \"Nata mai\".\nNel 1997 partecipa come supporter al tour dei Jethro Tull, mentre l'anno dopo \u00e8 presente come autrice nell'album \"Via Zamboni 59\" di Federico Poggipollini, al suo esordio da solista. Nel 2000 torna come ospite al Premio Recanati, dove duetta con Nada.\nSuccessivamente, decide di lasciare l'attivit\u00e0 musicale e proseguire con la carriera di scrittrice.\nSoltanto nel 2010, dopo aver scritto per artiste come Paola Turci (\"\"Odiarti e amarti cos\u00ec\") e Silvia Mezzanotte (\"Silvia che freddo\"\"), Grazia Verasani torna in musica con un nuovo album intitolato \"Sotto un cielo blu diluvio\".\nIl disco, da lei stessa interamente scritto e composto, contiene brani come \"Immobile\", \"Alberghi sul mare\", \"Amsterdam\", \"E.\". In allegato al disco, esce anche un mini-racconto di venti pagine (\"Cinque donne facili\"), dove la Verasani inventa e ritrae cinque personaggi al femminile attraverso la tematica musicale."}
{"id": "3077730", "revid": "486946", "url": "https://it.wikipedia.org/wiki?curid=3077730", "title": "Bosco dei cento acri", "text": ""}
{"id": "3077734", "revid": "76963", "url": "https://it.wikipedia.org/wiki?curid=3077734", "title": "Antje Traue", "text": "Biografia.\nAntje Traue \u00e8 nata nella Germania dell'Est. Ha iniziato a recitare quando era ancora molto giovane, apparendo per la prima volta sul palcoscenico in una produzione scolastica su Giovanna d'Arco. A 16 anni, Antje si trovava a Monaco di Baviera al teatro dell'International Munich Art Lab, dove \u00e8 stata scelta per il ruolo della protagonista di un musical hip hop intitolato \"West End Opera\". Il tour di quattro anni a cui ha partecipato assieme al cast l'ha portata in Germania, in Europa e a New York. Nel 2002 Antje si \u00e8 trasferita a Berlino dove ha ottenuto i suoi primi ruoli sia in ambito cinematografico che televisivo.\n\u00c8 stata co-protagonista nel 2009 in \"Pandorum - L'universo parallelo\", un film di Christian Alvart, mentre nel 2012 prende parte al cast della pellicola \"Il testamento di Nobel\".\nNel 2013 prende parte al primo film del \"DC Extended Universe\", \"L'uomo d'acciaio\", recitando la parte della \"villain\" Faora. Reciter\u00e0 al fianco di Jeff Bridges e Ben Barnes in \"Il settimo figlio\", un film del 2014.\nDoppiatrici italiane.\nNelle versioni in italiano dei suoi film, Antje Traue \u00e8 stata doppiata da:"}
{"id": "3077735", "revid": "729019", "url": "https://it.wikipedia.org/wiki?curid=3077735", "title": "Koninklijke Antwerpse Zwemclub Scaldis", "text": "Il Koninklijke Antwerpse Zwemclub Scaldis, abbreviato anche con \"KAZSc\", \u00e8 una societ\u00e0 pallanuotistica belga. Essa \u00e8 nata nel 1999 dalla fusione tra le due principali societ\u00e0 di Anversa, il Koninklijke Antwerpse Zwemclub e il Koninklijke Zwemclub Scaldis.\nStoria.\nNella sua breve storia il club nato dalla fusione ha conquistato tre Coppe del Belgio, una nel 2000, una nel 2003 e una nel 2019"}
{"id": "3077738", "revid": "36426", "url": "https://it.wikipedia.org/wiki?curid=3077738", "title": "Pordenone (pittore)", "text": ""}
{"id": "3077741", "revid": "49405", "url": "https://it.wikipedia.org/wiki?curid=3077741", "title": "Barry Gray", "text": "Biografia.\nConosciuto per le colonne sonore che hanno accompagnato le serie televisive del produttore televisivo e regista Gerry Anderson, oltre a comporre musiche ed a dirigerle per partiture orchestrali, anche lui si interess\u00f2 all'Ondes Martenot, uno strumento elettronico sviluppato inizialmente da Maurice Martenot, utilizzandolo per produrre suoni musicali non convenzionali come effetti sonori in molte delle sue partiture, in particolare \"Capitan Scarlet\".\nLa sua esperienza riconosciuta nel settore lo ha portato a produrre musica elettronica ed effetti sonori per film come \"Fahrenheit 451\"\nStile.\nLa musica di Gray \u00e8 caratterizzata dall'uso abbondante di ottoni e percussioni, impiegate nelle serie televisive \"Thunderbirds\" o \"Supercar\". La sua orchestra comprendeva circa 40 elementi."}
{"id": "3077745", "revid": "155634", "url": "https://it.wikipedia.org/wiki?curid=3077745", "title": "Christian Spescha", "text": "Biografia.\nStagioni 2005-2010.\nLo sciatore, originario di Pilavarda di Obersaxen, esord\u00ec in una gara FIS il 14 dicembre 2004 a Laax giungendo 79\u00ba in slalom gigante; partecip\u00f2 per la prima volta a una prova di Coppa Europa il 10 gennaio 2008, senza concludere la prima manche dello slalom gigante disputato a Hinterstoder.\nIl 25 novembre 2009 in Coppa Europa conquist\u00f2, ancora in slalom gigante, la sua prima vittoria (nonch\u00e9 primo podio) sul tracciato di Levi, mentre il 20 dicembre successivo debutt\u00f2, nella medesima specialit\u00e0, in Coppa del Mondo sull'impegnativa pista della Gran Risa in Alta Badia, senza concludere la gara. Nella stessa stagione in Coppa Europa si aggiudic\u00f2 altri due successi, tra i quali l'ultimo della sua carriera nel supergigante di Les Orres del 29 gennaio, e si aggiudic\u00f2 il trofeo continentale.\nStagioni 2011-2014.\nIl 30 gennaio 2011 Spescha colse il suo miglior piazzamento di carriera in Coppa del Mondo, classificandosi 32\u00ba in supercombinata a Chamonix, e il 15 marzo 2012 a La Thuile sal\u00ec per l'ultima volta sul podio in Coppa Europa, piazzandosi 2\u00ba in discesa libera. La sua ultima gara di Coppa del Mondo fu la discesa libera disputata a Lillehammer Kvitfjell il 2 marzo 2013, che chiuse al 52\u00ba posto.\nIl 22 dicembre 2013 sub\u00ec un grave infortunio a un ginocchio durante la discesa libera di Coppa Europa disputata a Madonna di Campiglio; non riusc\u00ec mai a recuperare e nel maggio del 2015 annunci\u00f2 il suo ritiro dalle competizioni, senza essere pi\u00f9 tornato a gareggiare. In carriera non prese parte n\u00e9 a rassegne olimpiche n\u00e9 iridate.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante"}
{"id": "3077752", "revid": "184755", "url": "https://it.wikipedia.org/wiki?curid=3077752", "title": "Leonard Williams", "text": "Capo della societ\u00e0 immobiliare Nationwide, in Italia \u00e8 pi\u00f9 noto per la sua carriera di pilota di Spitfire nella RAF durante la Seconda guerra mondiale.\nGiovent\u00f9 e carriera nella RAF.\nNacque ad Acton nei pressi di Londra, figlio di un muratore e di una cuoca. Vinse una borsa di studio per la Acton County Grammar, scuola secondaria locale, che lasci\u00f2 a 16 anni per studiare da ragioniere all'Acton Borough Council (una specie di comitato direttivo del quartiere). Allo scoppio della Seconda guerra mondiale si arruol\u00f2 nella RAF e fu addestrato come meccanico. Dopo un certo tempo trascorso in India a fare manutenzione sui vecchi biplani Westland Wapiti fu scelto per l'addestramento al volo. Trasferito nella Rhodesia del Sud (oggi Zimbabwe), il \"Leading Aircraftman\" (1\u00ba Aviere) Williams divenne parte del colossale programma di addestramento piloti dell'Impero Britannico, presso la \"Initial Training Wing\" a Hillside, sobborgo di Bulawayo. L'addestramento basico si svolse ad Induna e quello avanzato a Thornhill.\nIl 14 agosto 1943 Williams divenne ufficiale della RAF Volunteer Reserve col grado di \"Pilot Officer\" (sottotenente) e mandato in Medio Oriente per accumulare esperienza su caccia monoposto. Il 25 febbraio 1944 fu assegnato al No. 225 Squadron RAF, in quel periodo basato all'aeroporto di Lago, circa 50\u00a0km a nord di Napoli ed equipaggiato con i caccia Supermarine Spitfire Mk.V. Il sottotenente Williams fece il suo primo volo di guerra l'8 aprile 1944, in missione di \"spotting\" (direzione di tiro) per l'artiglieria inglese che bombardava un ponte ad Ausonia, Lazio.\nPromosso a Tenente (\"Flying Officer\") continu\u00f2 a volare con il No. 225 Squadron RAF per tutto il 1944 da diversi campi d'aviazione in Italia, Corsica e Francia del Sud.\nIl 23 ottobre di quell'anno decoll\u00f2 da Peretola con il gregario, il \"Flying Officer\" Stanley Waldman, per una missione di \"ricognizione tattica\" nell'area di Bologna-Ferrara-Cento-San Giovanni in Persiceto. Ci\u00f2 che successe in quel volo fu poi raccontato, molti anni pi\u00f9 tardi, dallo stesso Williams:\nA causa delle ferite riportate durante il lancio col paracadute, il tenente Williams dovette poi trascorrere un certo periodo di tempo in ospedale. Nel gennaio 1945 fu decorato con la Distinguished Flying Cross.\nDopoguerra.\nDopo il congedo dalla RAF si diplom\u00f2 come ragioniere e entr\u00f2 nel Gas Council come internal auditor, poi nel 1954 divenne responsabile finanziario dell'allora Cooperative Permanent Society.\nRimase nella societ\u00e0 per il resto della sua carriera, salendo di grado fino a diventare amministratore delegato nel 1967 e \"chairman\" (presidente del Consiglio di amministrazione) nel 1982. Nel frattempo la societ\u00e0 era diventata la Nationwide Building Society.\nWilliams divenne il pi\u00f9 noto e citato portavoce per il movimento delle societ\u00e0 immobiliari come vicepresidente e poi presidente del Consiglio di amministrazione della Associazione societ\u00e0 immobiliari (Building Societies' Association) dal 1977 al 1981.\nEbbe lo spiacevole compito di presiedere alla decisione della BSA di introdurre il pi\u00f9 alto tasso di mutui di sempre (15%) ma allo stesso tempo sosteneva lo smantellamento del cartello di societ\u00e0 immobiliari e del sistema consigliato di rate del mutuo.\nLa Nationwide divenne la prima societ\u00e0 ad approfittare delle opportunit\u00e0 offerte dalla legge sulle societ\u00e0 immobiliari varata nel 1986, che permetteva loro di allargarsi ai servizi bancari.\nQuello stesso anno la societ\u00e0, ormai la terza pi\u00f9 grande nell'associazione, si fuse con la settima, Anglia.\nWilliams fu presidente del Consiglio di amministrazione e poi presidente della Nationwide Anglia fino al 1992. Un altro incarico che ebbe fu quello di capo della BUPA (azienda sanitaria) dal 1988 al 1990.\nSotto la sua direzione la Nationwide sponsorizz\u00f2 diverse manifestazioni aeronautiche e il RAF Benevolent Fund, ente benefico legato all'aviazione militare. Inoltre Williams fu membro a vita del RAF Club di Piccadilly di cui fu anche vicepresidente del Consiglio di amministrazione.\nRitrovamento dello Spitfire.\nI rottami dello Spitfire di Leonard Williams riemersero a Galciana, Toscana nel 2002.\nL'aereo fu identificato come un LF Mk.IX, matricola MH 768, propulso da un motore Merlin 66 e consegnato il 19 settembre 1943 alla \"39 Maintenance Unit\". Il 24 ottobre 1943 fu imbarcato sulla \"SS Charlton Hall\" e trasferito a Casablanca dove arriv\u00f2 il successivo 17 novembre. Il 30 novembre fu assegnato al \"218 Group\" e impiegato in missioni di ricognizione tattica in Nordafrica. Dal 28 settembre 1944 in poi fu dato in carico al \"225 Squadron\" basato sull'aeroporto di Peretola.Il 23 ottobre 1944 fu abbattuto dalla Flak e abbandonato dal pilota. Ricevette danni di \"Categoria E\" (non riparabili) e fu quindi radiato. La matricola fu decisiva anche per rintracciare il pilota, che pot\u00e9 cos\u00ec tornare al paese 59 anni esatti dopo l'abbattimento, suscitando l'interesse dei \"media\" locali e persino della trasmissione Chi l'ha visto? che gli dedic\u00f2 un breve spazio in una puntata. A tutt'oggi i resti dello Spitfire LF Mk.IX sono esposti nel Museo del Gruppo Storico Veicoli di Montemurlo (PO).\nBibliografia.\n\"Ali Antiche\", ottobre 2003.\n\"RAF News\", 14 novembre 2003.\n\"Intercom\", primavera 2004."}
{"id": "3077757", "revid": "1543377", "url": "https://it.wikipedia.org/wiki?curid=3077757", "title": "Entente des Nageurs Louvi\u00e9rois", "text": "L'Entente des Nageurs Louvi\u00e9rois, abbreviato anche con \"ENL\" e conosciuta con il nome di \"La Louvi\u00e8re\" per la citt\u00e0 dove \u00e8 stata fondata, \u00e8 una societ\u00e0 pallanuotistica belga che attualmente milita nella Division I.\nStoria.\nFondata nel 1930 e affiliata nel 1931 alla F\u00e9d\u00e9ration Royale Belge de Natation, la squadra ha sempre giocato a buoni livelli, e ha avuto nella rosa vari giocatori convocati per la nazionale. Dopo un periodo di militanza nella massima serie, nel 1986, dopo un rocambolesco spareggio, la societ\u00e0 viene per la prima volta retrocessa in Division II. Dopo aver ottenuto la promozione, la squadra di La Louvi\u00e8re \u00e8 riuscita ad ottenere una stabilit\u00e0 in classifica che le permette di non retrocedere, pur non riuscendo ad ambire alla vittoria del titolo."}
{"id": "3077762", "revid": "15756", "url": "https://it.wikipedia.org/wiki?curid=3077762", "title": "Circolazione atmosferica", "text": "In meteorologia e climatologia con il termine circolazione atmosferica si intendono tutti quei meccanismi messi in atto dall'atmosfera terrestre (in particolare dalla troposfera) a varie scale spaziali e temporali per riequilibrare i gradienti termico-barici attraverso venti e correnti. Essa comprende una \"Circolazione Generale\" a scala planetaria che mira al riequilibrio del gradiente termico polo-equatore ed una \"Circolazione Secondaria\" a scala sub-continentale e/o locale.\nDescrizione.\nCircolazione generale.\nIl motore dell'intera circolazione atmosferica \u00e8 il Sole (\"forzante esogena\") che riscalda la superficie terrestre per irraggiamento con intensit\u00e0 variabile (decrescente) con la latitudine secondo la legge di Lambert causando un \"gradiente termico\" tra i poli e l'equatore laddove l'insolazione \u00e8 rispettivamente minima e massima. Come conseguenza di ci\u00f2 e della rotazione terrestre il ripristino dell'equilibrio termico planetario latitudinale \u00e8 affidato alla \"Circolazione Generale dell'Atmosfera\" la quale pu\u00f2 essere suddivisa in 3 grosse macrocelle di circolazione in maniera simmetrica per ciascun emisfero:\nOgnuna di queste celle comunica con la confinante scambiandosi masse d'aria a temperatura e umidit\u00e0 diverse. Nei punti di confine tra le celle si generano a quote intorno ai 5000-7000 m le cosiddette correnti a getto, veri e propri fiumi d'aria ad alta velocit\u00e0 che scorrono in maniera zonale da ovest verso est intorno a tutto il globo (\"corrente a getto subtropicale\" e \"corrente a getto polare\"), il cui ruolo secondo alcuni sarebbe il trasferimento del calore dall'equatore ai poli alle alte quote. Estensioni e intensit\u00e0 dei flussi d'aria delle varie celle e delle correnti e getto variano con la stagione in virt\u00f9 del differente gradiente termico polo-equatore maggiore d'inverno rispetto all'estate.\nDal punto di vista strettamente meteorologico la circolazione generale \u00e8 inoltre suddivisibile in due principali configurazioni: \"circolazione antizonale\" e \"circolazione zonale\". Quando si verifica il primo caso si hanno le condizioni meteorologiche caratterizzate da dinamicit\u00e0 del tempo atmosferico e tendenza alla diminuzione dello squilibrio termico poli-equatore, cio\u00e8 con scambi meridiani di calore; questo tipo di circolazione \u00e8 pi\u00f9 frequente d'estate e d'inverno. Nel caso di circolazione zonale, invece, essa tende ad essere omogenea e distesa nei paralleli, cos\u00ec come la pressione atmosferica, le temperature e le condizioni meteo: questo tipo di circolazione \u00e8 invece pi\u00f9 frequente nelle stagioni intermedie primavera e autunno.\nTeleconnessioni atmosferiche.\nLa descrizione sopra fornita in realt\u00e0 \u00e8 un modello interpretativo \"medio\" del comportamento dell'atmosfera terrestre ovvero una media sul lungo periodo teso ad interpretare il mantenimento di un equilibrio termico minimo tra equatore e polo altrimenti destinati rispettivamente a riscaldarsi e raffreddarsi sempre di pi\u00f9.\nNella realt\u00e0 a medio-breve scadenza, la circolazione atmosferica terrestre manifesta una sua propria variabilit\u00e0 intrinseca da cui discende la ben nota variabilit\u00e0 meteorologica cui tutti noi quotidianamente assistiamo con presenza di alte e basse pressioni dinamiche. Mentre la cella di Hadley sembra essere a tutti gli effetti una cella di circolazione a s\u00e9 stante dalle altre e senza grossi sconvolgimenti nel tempo, se non quelli inevitabili di natura stagionale in estensione, la Cella di Ferrel delle medie latitudini \u00e8 molto pi\u00f9 soggetta a variabilit\u00e0 atmosferica in stretta relazione con la Cella Polare. Ad esempio la Depressione d'Islanda \u00e8 nota per essere un centro semipermanente di bassa pressione, ma solo in senso statistico poich\u00e9 ad una lettura di una carta meteorologica in un certo istante temporale potrebbe anche non essere presente in virt\u00f9 della dinamica delle onde di Rossby.\nIn particolare l'espressione di questa variabilit\u00e0 della Circolazione Atmosferica a varie scale temporali e spaziali \u00e8 rappresentata dalle cosiddette teleconnessioni atmosferiche, dette anche \"modi o pattern\" di variabilit\u00e0 atmosferica, che in alcuni casi possono accoppiarsi con la circolazione oceanica attraverso i venti superficiali.\nCircolazione secondaria.\nUna circolazione atmosferica secondaria a quella generale precedentemente descritta, \u00e8 quella di natura termica che si origina per differenza termica tra continenti ed oceani e d\u00e0 vita alla circolazione di Walker e a quella tipicamente stagionale dei monsoni, che rientra in parte nell'ambito della variabilit\u00e0 atmosferica tipica delle teleconnessioni stesse, mentre a livello locale una circolazione sempre di origine termica \u00e8 rappresentata dalle brezze."}
{"id": "3077764", "revid": "399", "url": "https://it.wikipedia.org/wiki?curid=3077764", "title": "Re Nero", "text": ""}
{"id": "3077768", "revid": "767487", "url": "https://it.wikipedia.org/wiki?curid=3077768", "title": "Brian Nielsen", "text": "Carriera.\nClub.\nNielsen ha iniziato la sua carriera nell'Akademisk Boldklub. Ha giocato 28 partite in prima squadra e ha segnato due gol. Successivamente \u00e8 stato venduto al Vejle Boldklub nel settembre 2005, dove ha debuttato il 19 settembre nella vittoria di 3-0 proprio contro la sua ex squadra, l'AB. Nella sua prima stagione con il Vejle, ha aiutato la squadra a vincere il campionato danese 2005-2006. Ha giocato 23 partite segnando un gol durante la stagione 2006-2007, conclusasi con la retrocessione nella categoria inferiore. Nielsen ha aiutato il team a vincere anche il campionato danese 2006-2007. Nella stagione 2007-2008 ha giocato 28 partite e ha segnato cinque gol. Con il Vejle ha giocato in totale 99 partite ufficiali, segnando 20 gol.\nIl 14 aprile 2010 Nielsen \u00e8 stato ceduto in prestito al club statunitense dei New York Red Bulls.\nNazionale.\nNielsen \u00e8 stato convocato nella nazionale in ogni livello giovanile, dalla Under 16 alla Under 21. Ha giocato un totale di 49 partite, a cominciare dal suo debutto nell'ottobre 2002 con i minori di 16 anni. Ha rappresentato la nazionale danese Under-21 in nove partite da giugno 2007 a ottobre 2008."}
{"id": "3077777", "revid": "117687613", "url": "https://it.wikipedia.org/wiki?curid=3077777", "title": "Appropriatezza", "text": "Con appropriatezza, in un sistema sanitario, si definisce la misura di quanto una scelta o un intervento diagnostico o terapeutico sia adeguato rispetto alle esigenze del paziente e al contesto sanitario. Un intervento diagnostico o terapeutico risulta appropriato nel momento in cui risponde il pi\u00f9 possibile, relativamente al contesto in cui si colloca, ai criteri di efficacia, sicurezza ed efficienza.\nIl concetto di \"appropriatezza\" fa riferimento principalmente al momento decisionale dell'atto medico. Infatti, un atto medico pu\u00f2 essere eseguito pi\u00f9 o meno correttamente, prescindendo dalla sua appropriatezza.\nAppropriatezza clinica.\nIn senso stretto la \"appropriatezza clinica\" (o \"appropriatezza specifica\") fa riferimento ai criteri di efficacia e sicurezza che implicano il fatto che la scelta fatta comporti benefici al paziente, creando il minor numero di effetti negativi. Le prove di efficacia e sicurezza stanno alla base di linee guida cliniche e protocolli diagnostico-terapeutici che sono condivisi dal personale sanitario responsabile della scelta. Purtroppo, le prove di efficacia e sicurezza non hanno validit\u00e0 assoluta, ma statistica, ed esiste una significativa variabilit\u00e0 individuale - da paziente a paziente - per quanto riguarda la risposta a diverse terapie, ancorch\u00e9 applicate appropriatamente.\nAppropriatezza prescrittiva.\nIn ambito farmacologico, l\"'appropriatezza prescrittiva\" dei farmaci si verifica quando essi sono prescritti per patologie per le quali esiste l'indicazione terapeutica all'interno della scheda tecnica. L'utilizzo del farmaco in casi e in dosaggi non indicati prende il nome di Off-Label.\nSe esiste una indicazione terapeutica in scheda tecnica vuol dire che quel farmaco \u00e8 stato studiato, nella sperimentazione clinica controllata, per verificarne l'efficacia e la tollerabilit\u00e0 in quella particolare indicazione terapeutica che, pertanto, ha ottenuto il riconoscimento della comunit\u00e0 scientifica e quindi l'immissione in commercio attraverso le agenzie nazionali o comunitarie del farmaco, come EMA e FDA.\nL'autorizzazione in Italia viene rilasciata dall'Agenzia italiana del farmaco (AIFA), che rilascia l'autorizzazione all'immissione in commercio (AIC). Il sistema sanitario nazionale autorizza e rimborsa solo le prescrizioni appropriate dei farmaci.\nAppropriatezza amministrativa o generica.\nDel concetto di \"appropriatezza\" in sanit\u00e0 fa anche parte la cosiddetta \"appropriatezza amministrativa\" (o \"appropriatezza generica\") che indica la misura di erogazione delle prestazioni sanitarie secondo il criterio dell'efficienza, ossia utilizzando al meglio le risorse disponibili, rispetto al caso clinico da trattare. Poich\u00e9 le risorse disponibili variano dal contesto (organizzativo, sociale, economico, politico, geografico, etc), l'appropriatezza amministrativa \u00e8 un concetto assai dinamico."}
{"id": "3077780", "revid": "1318658", "url": "https://it.wikipedia.org/wiki?curid=3077780", "title": "Liquidus", "text": "Il liquidus \u00e8 il luogo geometrico in un diagramma di fase che indica la temperatura al di sopra della quale esiste la fase liquida e al di sotto della quale comincia il processo di solidificazione con la coesistenza di fuso e cristalli, con questi ultimi che man mano cominciano a formarsi. La fase cristallina che cristallizza per prima durante il raffreddamento \u00e8 detta \"fase cristallina primaria\" o \"fase primaria\". \nIl concetto di liquidus trova applicazione in scienza dei materiali, in particolare nel campo dei materiali vetrosi e delle leghe metalliche, e in petrografia. Riguardo ai materiali vetrosi, la temperatura di liquidus assume importanza critica in quanto la cristallizzazione pu\u00f2 causare problemi durante il processo di lavorazione, portando in casi estremi al danneggiamento del prodotto finale ottenuto. Il raffreddamento veloce \u00e8 una tecnica che permette di contrastare la formazione dei germi di cristallizzazione, permettendo di ottenere un vetro omogeneo."}
{"id": "3077783", "revid": "599013", "url": "https://it.wikipedia.org/wiki?curid=3077783", "title": "Chiesa di Sant'Antonio da Padova (Quartu Sant'Elena)", "text": "La chiesa di Sant'Antonio da Padova \u00e8 una delle chiese parrocchiali di Quartu Sant'Elena.\n\u00c8 ubicata nella via Sant'Antonio ed \u00e8 retta dai frati minori francescani, dei quali sul lato sinistro della chiesa sorge il convento.\nStoria.\nNel sito in cui sorge oggi la chiesa sorgeva un tempo un edificio religioso dedicato a san Gregorio Magno.\nIl convento fu fondato nel 1897 dal padre Ferdinando Diotallevi. La costruzione della chiesa ebbe inizio nel 1898 e fu promossa dai frati francescani, che nella seconda met\u00e0 dell'Ottocento, in applicazione delle leggi Siccardi, furono espropriati dei propri averi, tra cui il convento al fianco della chiesa di San Francesco (oggi, come in origine, dedicata a sant'Agata). I lavori procedettero con grandi difficolt\u00e0 economiche e vennero spesso interrotti. La chiesa venne ultimata nel 1904 con la costruzione del campanile e il 27 dicembre dello stesso anno consacrata da monsignor Balestra e dedicata a sant'Antonio di Padova.\nIl 19 dicembre 1954 la chiesa fu elevata al rango di parrocchia, la terza della citt\u00e0.\nLa chiesa sub\u00ec un importante intervento di restauro tra gli anni sessanta e settanta per riadattare l'edificio, e in particolare il presbiterio, alla riforma liturgica successiva al Concilio Vaticano II.\nDescrizione.\nNella chiesa convivono gli stili neoclassico e neogotico.\nLa facciata \u00e8 alta e stretta si conclude in un timpano triangolare; al centro della facciata si apre il portale, delimitato da una cornice modanata e sovrastato da una lunetta in cui \u00e8 raffigurato Sant'Antonio col Bambin Ges\u00f9. Al di sopra del portale \u00e8 presente una bifora ad arco a sesto acuto, nella cui vetrata \u00e8 rappresentata la scena dell'Annunciazione, compresa tra due nicchie anch'esse ad arco a sesto acuto: la nicchia di sinistra contiene una statua di San Francesco, la destra una statua di Santa Chiara. Il campanile, rivestito da una copertura piramidale, \u00e8 a pianta quadrata; nella cella campanaria si aprono quattro ampie finestre ogivali.\nLa chiesa presenta una pianta a croce greca. L'incrocio dei bracci \u00e8 sovrastato da una cupola ottagonale, raccordata da pennacchi trigonali ai quattro pilastri che delimitano il quadilatero centrale; su di esso si affacciano due grandi cappelle, che costituiscono il transetto: la cappella di San Francesco (a sinistra) e la cappella del Sacro Cuore di Ges\u00f9 (a destra). Tra i bracci della croce si aprono invece altri quattro piccoli ambienti, che ospitano altrettante cappelle, collegati con l'unica navata tramite archi a tutto sesto e alle cappelle del transetto tramite archi a sesto acuto; degna di nota \u00e8 la cappella della Vergine di Lourdes, in cui \u00e8 presente una ricostruzione della Grotta di Massabielle. La copertura dell'edificio \u00e8 a botte.\nIl presbiterio \u00e8 a forma quadrangolare e si conclude in un'abside semicircolare; frontalmente al presbiterio, al di sopra dell'ingresso, si colloca una tribuna che si adagia su un arco ribassato."}
{"id": "3077784", "revid": "1149807", "url": "https://it.wikipedia.org/wiki?curid=3077784", "title": "Provaci ancora, Sam (opera teatrale)", "text": "Provaci ancora, Sam \u00e8 un'opera teatrale di Woody Allen che narra di Allan Felix, ventinovenne che soffre di fobia sociale. Portata in scena il 12 ottobre 1969 al Broadhurst Theatre di Broadway, venne replicata 453 volte.\nNel 1972 Herbert Ross ha trasformato la commedia in un film omonimo con lo stesso Allen nel ruolo del protagonista.\nTrama.\nPrimo atto.\nMentre il neo-separato critico cinematografico ventinovenne Allan Felix vede alla TV \"Il mistero del falco\" si interroga su come Humphrey Bogart riesca ad avere cos\u00ec successo pur non essendo n\u00e9 bello n\u00e9 alto. Le sue elucubrazioni (che comprendono l'apparizione dello stesso Bogart, pronto a dargli consigli sul come trattare le donne) sono interrotte dall'arrivo del suo miglior amico, Dick Christie, e dalla moglie di questi, Linda.\nDick \u00e8 ossessionato dal lavoro e passa tutto il tempo al telefono, mentre Linda \u00e8 insicura e bisognosa di continue rassicurazioni da parte del suo analista, momentaneamente in ferie. Allan racconta che Nancy lo ha lasciato perch\u00e9 con lui non riusciva a divertirsi, mentre lei aveva bisogno di emozioni forti. Linda e Dick gli propongono di organizzare una cena \"a quattro\" in cui loro gli avrebbero presentato Sharon Lake, una ragazza che lavora nello studio fotografico di Linda.\nQuando i due se ne vanno Allan sprofonda nella disperazione, spaventato dall'idea di non piacere a Sharon. Cos\u00ec passa tutta la sera a spostare mobili per ottenere un aspetto \"casual\" nel suo appartamento e a cospargersi di borotalco e deodorante. Bogart appare per rassicurarlo e gli mostra una ipotetica Sheron e lo informa del fatto che le donne vogliono essere maltrattate dall'uomo. Cos\u00ec quando Sharon (molto meno sexy che nell'apparizione), Dick e Linda arrivano, Allan si \"cala una maschera\" e comincia ad avere un atteggiamento esuberante e patetico.\nQuando poi i quattro escono per andare a cenare a Central Park si sente Allan vantarsi della propria (inesistente) passione per la fotografia.\nSecondo Atto.\nAllan ripercorre tutti gli appuntamenti andati a male nelle ultime due settimane. Sharon non gli ha pi\u00f9 parlato dopo quella sera e le altre donne presentategli da Linda e Dick (Vanessa e Gina, una ballerina e un'intellettuale depressa) hanno preso la stessa strada.\nMentre parla con Linda, venutolo a trovare, si accorge che \u00e8 lei la donna che ama, la giusta miscela tra intelligenza e bellezza. Approfitta della situazione per darle il suo regalo di compleanno: una puzzola di plastica. Linda \u00e8 commossa, anche perch\u00e9 Dick, in viaggio per affari, si era completamente dimenticato del suo compleanno.\nLinda decide di restare per cena e insieme apparecchiano la tavola. Bogart appare all'improvviso suggerendo ad Allan diverse tattiche per portarsi a letto Linda, ma Allan \u00e8 riluttante, poich\u00e9 Linda \u00e8 la moglie del suo miglior amico. Intanto appare Nancy che spara a Bogart per tenerlo distante dal suo ex-marito.\nAllan decide di baciare Linda che, frastornata, se ne va. Ma poi la ragazza, sentendo che Allan la ama davvero, torna indietro e passa da lui la notte.\nTerzo atto.\nLinda e Allan hanno fatto l'amore. Mentre Linda scende per comprare qualcosa per colazione arriva a casa di Allan Dick, rientrato dal lavoro, sospettando che la moglie lo tradisca, non avendola trovata a casa. Dick \u00e8 molto pentito di aver trascurato la moglie e ora, che la sta perdendo, se ne pente amaramente. Poi si congeda da Allan chiedendogli di chiamarlo qualora vedesse l'introvabile Linda.\nAllan, con l'aiuto di Bogart, capisce che per il bene di Linda deve lasciarla. Linda, tornata dal negozio, ha avuto la stessa idea e lei ed Allan, per il bene comune, accantonano la loro storia d'amore e Linda ritorna da Dick. Per convincere Linda Allan usa le celebri parole del finale di \"Casablanca\".\nNello sconforto pi\u00f9 totale Allan riceve una visita inaspettata. \u00c8 Barbara, sua vicina di casa, che ha dimenticato le chiavi e ora non pu\u00f2 pi\u00f9 rientrare. Mentre entra a casa di Allan per usare il telefono nota su un mobile una rivista di cinema. Cos\u00ec lei, giovane attrice, riconosce nel vicino il critico cinematografico Allan Felix e i due cominciano a parlare proprio di Humphrey Bogart: una nuova relazione sentimentale si profila all'orizzonte per Allan.\nPersonaggi ed interpreti.\nLa seguente tabella illustra i personaggi principali e gli interpreti originali che hanno sostenuto il ruolo al Broadhurst Theatre di New York nel 1969 in ordine di apparizione.\nAllan Felix.\nWoody Allen dedica una attenta descrizione al protagonista della sua commedia: \"Allan Felix \u00e8 un giovanotto gracile ed occhialuto di ventotto o ventinove anni. Dall'aspetto sembra essere uscito da una vignetta di Jules Feiffer, Vive abbastanza decentemente scrivendo articoli e recensioni, di letteratura ma soprattutto di cinema (di cui \u00e8 grande appassionato), per una piccola rivista cinematografica di nicchia. Sogna che, un giorno, far\u00e0 qualcosa di importante nella letteratura o nel cinema. In effetti, Allan, \u00e8 un gran sognatore. La sua mente \u00e8 un febbrile e nevrotico groviglio di contraddizioni che gli rendono la vita impossibile. \u00c8 agitato, timido, insicuro e, ormai da anni, non fa che stendersi e rialzarsi dal lettino dello psicanalista.\"\nScenografia.\nLa commedia si svolge interamente all'interno della casa di Allan Felix.\nWoody Allen la scrisse cos\u00ec, nella sceneggiatura: \"Allan Felix vive in una casa sulla Decima Strada, tra la Quinta e la Sesta Avenue, a New York. L'appartamento si compone di tre stanze: oltre ad un soggiorno, una camera da letto e una cucina, entrambe fuori scena da parti opposte, entrambe piccoline ma ben attrezzate. A sinistra, sul fondale, c'\u00e8 la porta d'ingresso dell'appartamento da cui si accede ad una zona rialzata e fornita di ringhiera che funge da studio. Due serie di gradini conducono al soggiorno vero e proprio; tra di esse, su due lati della pedana e al di sotto della ringhiera, \u00e8 sistemata una panca angolare imbottita. Il soggiorno \u00e8 una stanza ragionevolmente spaziosa, tipica delle vecchie Brownstone del Village, accogliente e con finestre grandi che, dal secondo piano, affacciano su una strada alberata. Ha un camino ed \u00e8 arredata con gusto giovanile: libri e dischi, una grande foto di Bogart, comode poltrone ed un invitante sof\u00e0. Un simile appartamento si affitta intorno ai sessanta dollari al mese\"."}
{"id": "3077785", "revid": "767487", "url": "https://it.wikipedia.org/wiki?curid=3077785", "title": "Tara Thornton", "text": "Tara Mae Thornton \u00e8 un personaggio immaginario del \"Ciclo di Sookie Stackhouse\", una serie di romanzi scritti da Charlaine Harris.\nTara \u00e8 un personaggio minore della saga letteraria, che appare per la prima volta nel secondo romanzo \"Morti viventi a Dallas\", per poi apparire in modo ricorrente nei successivi romanzi.\nNella serie televisiva della HBO \"True Blood\", basata sui romanzi della Harris, Tara \u00e8 interpretata dall'attrice Rutina Wesley.\nBiografia del personaggio.\nTara \u00e8 ritratta come una donna afroamericana dal carattere forte ed orgoglioso, spesso in conflitto con le regole sociali. Nei romanzi, poco viene raccontato della sua famiglia, fatta eccezione per l'abuso di alcool dei suoi genitori, specialmente di sua madre. Nel quarto libro \"Morto per il mondo\", viene rivelato che Tara ha un fratello e una sorella, che hanno lasciato Bon Temps non appena possibile.\nTara \u00e8 amica di Sookie Stackhouse dai tempi del liceo, ma pur vivendo nella stessa citt\u00e0, le due si frequentano poco. Nella serie televisiva, invece, le due sono molto amiche, sono cresciute assieme e Sookie ha ospitato l'amica a casa sua ogni volta che la madre diventava manesca a causa dell'alcool. Tara gestisce il Tara's Togs, un negozio di abbigliamento all'interno di un centro commerciale, di propriet\u00e0 di Bill Compton (nella serie televisiva \u00e8 una barista).\nRelazioni.\nNel secondo romanzo, \"Morti viventi a Dallas\", Tara ha una relazione con il bisessuale Benedict \"Eggs\" Talley, ma il loro rapporto finisce quando l'orgia segreta che frequentavano finisce male. Sookie incontra Tara al Club Dead di Jackson, in compagnia del vampiro Franklin Mott. Nel libro successivo, \"Morto per il mondo\", Sookie incontra nuovamente Tara a bordo di una Camaro nuova fiammante, dono di Franklyn; in seguito Franklyn lascia Tara e la \"dona\" allo spaventoso vampiro Mickey, come saldo di un vecchio debito. Sookie, con l'aiuto di Eric, salva l'amica dagli abusi di Mickey.\nNei romanzi successivi, intreccia una relazione con JB du Rone, amico d'infanzia di lei e Sookie.\nAdattamento televisivo.\nNella serie televisiva della HBO \"True Blood\", basata sui romanzi della Harris, Tara \u00e8 interpretata dall'attrice Rutina Wesley. Inizialmente il ruolo fu interpretato nell'episodio pilota dall'attrice Brook Kerr, poi sostituita dalla Wesley.\nPrima stagione.\nTara vive assieme alla madre Lettie Mae, una donna alcolizzata e fondamentalista, che le ha reso da sempre la vita difficile. A causa della vita familiare difficile, Tara \u00e8 cresciuta con un carattere forte e spigoloso e proprio per questo non \u00e8 mai riuscita a tenersi un lavoro fisso. All'inizio della serie viene assunta come barista nel locale di Sam Merlotte, dove suo cugino Lafayette lavora come cuoco. Nella prima stagione inizia una breve relazione sessuale con Sam, nonostante abbia avuto da sempre una cotta per il fratello di Sookie, Jason.\nNonostante gli abusi che le ha fatto subire, Tara si preoccupa profondamente del benessere della madre, cercando di aiutarla ogni volta che pu\u00f2. Arriva a partecipare ad un esorcismo, quando la madre si convince che il suo alcolismo sia colpa di una possessione demoniaca. Dopo un incidente, causato dallo stato di ebbrezza, Tara viene arrestata ma la madre si rifiuta di pagarle la cauzione; viene invece aiutata da una misteriosa donna di nome Maryann Forrester, che si presenta come una sorta di assistente sociale che vuole aiutarla. Tara accetta l'aiuto della donna e va a vivere nella sua lussuosa villa.\nSeconda stagione.\nNella seconda stagione Tara inizia una relazione con l'affascinante Eggs, anch'egli ospite di Maryann. Nel corso della stagione, Tara, Eggs e gran parte degli abitanti di Bon Temps vengono manipolati e tenuti sotto l'influsso di Maryann, che si scopre essere una pericolosa menade. Inizialmente viene salvata dalla madre e dal cugino e con l'aiuto di Sookie e Bill sfugge al controllo di Maryann; viene bloccata in casa, ma riesce a fuggire per liberare Eggs, solo che viene nuovamente soggiogata da Maryann. Quando la menade viene finalmente eliminata, Tara pensa di poter vivere serenamente la sua storia d'amore con Eggs, ma lo trova morto, ucciso involontariamente da Jason Stackhouse.\nTerza stagione.\nNella terza stagione, Tara \u00e8 profondamente depressa per la morte di Eggs, arrivando a tentare il suicidio. Nel corso della stagione incontra il misterioso vampiro Franklin Mott, con cui finisce a letto. Franklin rapisce Tara e la porta a vivere nel palazzo del re del Mississippi Russell Edgington, pianificando il loro matrimonio."}
{"id": "3077788", "revid": "339392", "url": "https://it.wikipedia.org/wiki?curid=3077788", "title": "Il torneo di Miifan", "text": ""}
{"id": "3077790", "revid": "34159676", "url": "https://it.wikipedia.org/wiki?curid=3077790", "title": "Monti della Marsica", "text": ""}
{"id": "3077793", "revid": "3732", "url": "https://it.wikipedia.org/wiki?curid=3077793", "title": "Sasso Simone", "text": ""}
{"id": "3077795", "revid": "599013", "url": "https://it.wikipedia.org/wiki?curid=3077795", "title": "Lennox Miller", "text": "Biografia.\nMiller vinse la medaglia d'argento nei 100 metri piani alle Olimpiadi di Citt\u00e0 del Messico del 1968, inserendosi fra gli statunitensi Jim Hines e Charles Greene, dati come favoriti alla vigilia. Nella stessa Olimpiade ottenne il quarto posto nella staffetta 4\u00d7100 metri.\nSi ripresent\u00f2 alle olimpiadi successive dove conquist\u00f2 la medaglia di bronzo, sempre nei 100 metri.\nLaureatosi alla University of Southern California, ha esercitato per trent'anni la professione di dentista a Pasadena. \u00c8 stato anche allenatore di sua figlia Inger, vincitrice dell'oro olimpico nella staffetta 4x100 metri nel 1996: i due sono stati la prima coppia padre-figlia a vincere una medaglia olimpica nell'atletica leggera."}
{"id": "3077796", "revid": "713714", "url": "https://it.wikipedia.org/wiki?curid=3077796", "title": "Venere dei Marsi", "text": "Venere dei Marsi \u00e8 una frazione di 842 abitanti del comune di Pescina (AQ), in Abruzzo.\nGeografia fisica.\nIl paese sorge ai piedi della catena montuosa posta ai margini orientali della conca del Fucino che la separa dalla valle del Giovenco, lungo la strada statale 83 Marsicana che collega l'area fucense al parco nazionale d'Abruzzo, Lazio e Molise.\nVenere dei Marsi si trova a e confina con Pescina a nord e con i comuni di Gioia dei Marsi, Ortucchio, San Benedetto dei Marsi e Trasacco.\nDista circa 3,8 chilometri dal capoluogo comunale.\nStoria.\nSi riferisce all'anno 150 a.C. il primo documento scritto in cui si parla di Venere. Il testo recita che: \"ebbe culto (Venere Dea) specialmente nell'attuale villaggio che da lei ha il nome Venere e verso l'anno 150 a.C. i Marsi costruirono un tempio sotto il titolo di \"Venere Mirtea\"\".\nIl tempio fu eretto per celebrare la pace tra i Marsi, gli altri popoli italici e i Romani che avrebbe determinato il toponimo del paese.\nLa grotta Tronci e il riparo Maurizio attestano come in questi luoghi, situati originariamente sulle sponde orientali del lago Fucino, le popolazioni stanziassero in modo continuativo. Ci\u00f2 grazie alle condizioni climatiche rese favorevoli dalla presenza del lago. I primi insediamenti, circa 18.000 anni fa, ci furono da parte delle trib\u00f9 Bertoniane provenienti in Marsica dalla contemporanea area di Montebello di Bertona (PE).\nVenere fu gi\u00e0 dal Basso Medioevo un importante presidio militare, nel XIII secolo fu edificato il \"Castrum Veneris\" composto di tre torri gemelle d'avvistamento e controllo sul lago Fucino poste in connessione ed allineate con le altre presenti sulle alture fucensi. Soltanto una delle tre torri \u00e8 rimasta in piedi ed \u00e8 ancora visibile.\nLa bolle papali risalenti al XVII secolo citano la chiesa parrocchiale di San Silvestro e le chiese di San Bartolomeo, San Gervasio, San Pietro e Santa Maria. Delle ultime due la prima menzione risale al 1114.\nIl paese fu distrutto dal terremoto della Marsica del 1915 che caus\u00f2 un alto numero di vittime. Il borgo antico, situato alle pendici del monte che lo sovrasta, \u00e8 stato parzialmente ricostruito, mentre il borgo nuovo si \u00e8 sviluppato pi\u00f9 a valle lungo il bordo del bacino fucense.\nSociet\u00e0.\nTradizioni e folclore.\nNella seconda domenica di settembre di ogni anno si celebra la festa patronale in onore della Madre del Buon Consiglio, patrona di Venere dei Marsi.\nInfrastrutture e trasporti.\nStrade.\nLa strada statale 83 Marsicana collega Venere dei Marsi al capoluogo comunale e a Gioia dei Marsi.\nSport.\nCalcio.\nLa squadra di calcio che ha rappresentato nei tornei dilettantistici abruzzesi il paese marsicano \u00e8 stata l'\"A.S.D. Venere calcio\". Nel 2017 la societ\u00e0 si \u00e8 unita con quella di San Benedetto dei Marsi dando vita all'\"Asd San Benedetto Venere\"."}
{"id": "3077810", "revid": "34159794", "url": "https://it.wikipedia.org/wiki?curid=3077810", "title": "Anfiteatri", "text": ""}
{"id": "3077814", "revid": "287204", "url": "https://it.wikipedia.org/wiki?curid=3077814", "title": "Riscaldamento stratosferico", "text": "Il riscaldamento stratosferico improvviso (a volte brevemente detto riscaldamento stratosferico, nella letteratura scientifica anglosassone \"sudden stratospheric warming\" abbreviato \"SSW\" e citato anche \"Stratwarming\") \u00e8, in meteorologia, un riscaldamento anomalo e spesso repentino della stratosfera terrestre. \nCaratteristiche.\nIl riscaldamento stratosferico, in genere legato all\u2019assorbimento della radiazione ultravioletta da parte dell\u2019ozono che costituisce la stratosfera, pu\u00f2 essere classificato a seconda della differenza di temperatura osservata come lieve, moderato o intenso (fino a 60 \u00b0C di anomalia) e rilevabile tramite radiosondaggi atmosferici. Il riscaldamento stratosferico si presenta in massima parte d'inverno e sembra coinvolgere in misura molto maggiore l'emisfero settentrionale piuttosto che quello meridionale. Le cause del riscaldamento stratosferico sono ancora poco chiare nella comunit\u00e0 scientifica sebbene siano state avanzate ipotesi che coinvolgono l'attivit\u00e0 solare da una parte e l'influenza delle onde planetarie dall'altra. \nEffetti meteorologici.\nIl fenomeno, sebbene ricada nella fascia dell'atmosfera superiore alla troposfera, cio\u00e8 nella fascia dove avvengono i comuni fenomeni meteorologici, ha delle conseguenze importanti sull'evoluzione meteorologica al suolo. Infatti il riscaldamento stratosferico \u00e8 in grado di produrre una rottura o separazione (\"split\") in due lobi del cosiddetto vortice polare, la depressione in quota che staziona sul polo specie nel periodo invernale e che \u00e8 responsabile delle discese di aria fredda verso le medie latitudini. In seguito allo split sul polo si forma un'area di alta pressione (con temperature anomale, superiori alla media anche nella troposfera) mentre i due lobi si dirigono verso sud/nord apportando condizioni di maltempo e intenso calo termico. Tale configurazione \u00e8 stata all'origine delle pi\u00f9 intense ondate di gelo che hanno investito il continente europeo (Italia compresa) nel 1929, 1963, 1985, 2012, 2018. Tale configurazione atmosferica \u00e8 del tutto temporanea e reversibile ed il vortice polare pu\u00f2 ricomporsi dopo 15/20 giorni sulle latitudini di sua competenza. Il meccanismo esatto di influenza del riscaldamento stratosferico sulla bassa troposfera non \u00e8 noto ed \u00e8 tuttora oggetto di studi."}
{"id": "3077815", "revid": "1632387", "url": "https://it.wikipedia.org/wiki?curid=3077815", "title": "The Fourth Dimension", "text": "The Fourth Dimension \u00e8 il terzo album in studio gruppo musicale melodic death metal svedese Hypocrisy, pubblicato nel 1994 dalla Nuclear Blast.\nSi tratta del primo album senza il cantante Masse Broberg, che da questo lavoro in poi fu sostituito dal chitarrista Peter T\u00e4gtgren alla voce. Il disco \u00e8 stato ristampato nel 2000 da Nuclear Blast con due tracce bonus tratte dall'EP \"Maximum Abduction\"."}
{"id": "3077819", "revid": "117864226", "url": "https://it.wikipedia.org/wiki?curid=3077819", "title": "Edoardo Borzatti von L\u00f6wenstern", "text": "Insegna presso l'Universit\u00e0 di Firenze, e dal 1979 \u00e8 responsabile della rivista \"Studi per l'Ecologia del Quaternario\".\nStudi.\nDopo vari anni di ricerche paleontologiche e archeologiche in tutto il mondo, dal 1974 Borzatti ha concentrato la sua attenzione sul deserto del \"Wadi Rum\", in Giordania, dove ha realizzato una base per lo studio delle incisioni rupestri, e riscontrato tracce di un alfabeto che sembra tra i pi\u00f9 antichi mai rilevati e precedente, il tamudico.\nNote.\n[Laboratorio di Ecologia del Quaternario - 40 years of scientific researches in Wadi Ramm https://web.archive.org/web/20170917222340/http://wadiramm.it/]"}
{"id": "3077821", "revid": "791427", "url": "https://it.wikipedia.org/wiki?curid=3077821", "title": "Mina Gregori", "text": "Biografia.\nAllieva di Roberto Longhi, si laure\u00f2 all'Universit\u00e0 di Bologna per poi proseguire la carriera universitaria a Firenze dove frattanto si era trasferito il suo maestro, al quale succedette nella cattedra.\nTra i suoi studi, tradotti in tutto il mondo, spiccano i saggi e le monografie sulla pittura dell'Italia settentrionale dal Quattrocento al Settecento, compreso Caravaggio, del quale \u00e8 considerata un'esperta di fama mondiale, sulla scuola bergamasca, i naturalisti bresciani, il Seicento fiorentino che deve ai suoi lavori una vera e propria riscoperta. Si \u00e8 inoltre occupata di Giovanni da Milano e dei rapporti nel, XIV secolo, tra Toscana e Lombardia.\nTra le oltre cento mostre da lei curate si segnalano: \"Il Cigoli e il suo ambiente\" (1959), \"Il Morazzone\" (1962), \"Giovanni da San Giovanni\" (1978), \"Giovan Battista Moroni\" (1979), \"Raffaello a Firenze\" (1984), \"I Campi e la cultura artistica cremonese nel Cinquecento\" (1985), \"Caravaggio e il suo tempo\" (1985), \"Il Seicento fiorentino\" (1986), \"Giacomo Ceruti il Pitocchetto\" (1987), \"Michelangelo Merisi da Caravaggio. Come nascono i capolavori\" (1991), \"Sofonisba Anguissola e le sue sorelle\" (1994), \"Magnificenza alla corte dei Medici\" (1997).\nHa curato le collane \"I centri della pittura lombarda\" (1986-1998, ediz. Cassa di Risparmio delle Provincie Lombarde), \"Pittura murale in Italia\" (1995-1998, Istituto Bancario San Paolo di Torino, ediz. Bolis) e \"Fasto di corte: la decorazione murale nelle residenze dei Medici e dei Lorena\" (2005-2009, Firenze, ediz. Edifir Edizioni).\nMembro dell'Accademia dei Lincei e della fiorentina Accademia delle Arti del Disegno, \u00e8 presidente della Fondazione di Studi di Storia dell'Arte Roberto Longhi di Firenze e direttrice della rivista \"Paragone\".\nNel 1999 \u00e8 stata insignita della Legion d'onore."}
{"id": "3077823", "revid": "599013", "url": "https://it.wikipedia.org/wiki?curid=3077823", "title": "Chiesa di Santo Stefano (Quartu Sant'Elena)", "text": "La chiesa di Santo Stefano protomartire, moderno edificio di concezione innovativa e \"significativa opera di Francesco Berarducci\", si trova nell'omonimo quartiere alla periferia occidentale di Quartu Sant'Elena, in via Pierluigi da Palestrina.\nStoria.\nL'intitolazione a santo Stefano, primo martire della cristianit\u00e0, riprende quella di un'antica chiesetta rurale che ancora alla fine dell'Ottocento sopravviveva nel rione, seppur cadente e abbandonata da oltre un secolo; oggi non ne rimane traccia se non per un simulacro ligneo secentesco del santo conservato nella chiesa di Santa Maria di Cepola. La parrocchia di Santo Stefano venne invece istituita il 31 ottobre 1967 dall'arcivescovo di Cagliari Paolo Botto per venire incontro alle esigenze spirituali di un quartiere in rapida crescita demografica che, come chiesa \"provvisoria\", utilizz\u00f2 dapprima un rustico adattato di via Giuseppe Parini e poi, dal 1969, un apposito capannone nella stessa via. Solo nel 1987 venne inaugurata, bench\u00e9 non ancora ultimata, la chiesa vera e propria, realizzata su progetto dell'architetto romano Francesco Berarducci.\nConclusi i lavori di presbiterio, ambone e altare, nonch\u00e9 quelli interminabili per la sistemazione della piazza circostante, monsignor Antonio Tagliaferri, da 33 anni parroco e fondatore della comunit\u00e0, il 31 ottobre 2000 pot\u00e9 finalmente vedere la \"sua\" chiesa ufficialmente dedicata a santo Stefano dall'arcivescovo di Cagliari Ottorino Pietro Alberti, con la consegna delle reliquie del patrono e dei compatroni (san Leopoldo Mandi\u0107, beata Antonia Mesina e beato Nicola da Gesturi).\nDescrizione.\nL'edificio, realizzato in cemento armato con linee compositive singolari e pareti senza intonaco di reminiscenza brutalista, da un lato si inserisce nell'ambiente con una \"carica ascensionale di conquista\" e con \"l'intrigante metafora della gibbosit\u00e0 collinare\", mentre dall'altro riprende i concetti di severa semplicit\u00e0, praticit\u00e0 e facilit\u00e0 d'accesso della precedente chiesa-capannone. Gi\u00e0 il sagrato risponde a questa esigenza di avvicinamento del pubblico e di accoglienza dei fedeli, anche se le attuali recinzioni e cancellate sono in netto contrasto con l'istanza partecipativa progettuale. La chiesa, a pianta circolare, \u00e8 caratterizzata da due torri cilindriche che, all'esterno, dominano l'ampio terrazzo a belvedere del tetto, da cui si gode la vista panoramica del vicino stagno di Molentargius e da cui si pu\u00f2 individuare il caratteristico profilo del quartiere storico del Castello di Cagliari.\nLa configurazione architettonica dell'interno poggia sul concetto liturgico della centralit\u00e0 dell'eucaristia con suggestioni e rimandi alla Chiesa dei primi secoli (architettura paleocristiana). La penombra che avvolge l'aula non solo induce al raccoglimento ma d\u00e0 ancor maggior risalto al presbiterio illuminato, circolare e su una pedana rialzata, centro spaziale di tutta la struttura ad anfiteatro e perfettamente visibile da tutti i gradoni della cavea che discendono verso di esso. Da l\u00ec si innalzano le due colonne-torri che caratterizzano anche l'esterno: in quella di destra \u00e8 collocato il tabernacolo dall'inusuale forma sferica (un richiamo al profilo dell'ostia eucaristica), evidenziato da un ampio oculo scavato nel cemento della colonna-torre; in quella di sinistra, invece, \u00e8 collocato l'ambone. Al centro del presbiterio, e quindi dell'intero edificio, si trova l'altare quadrangolare in granito rosa di Villasalto. Degno di nota \u00e8 anche il \"Crocifisso\", accanto all'altare, opera in argento di Franco D'Aspro.\nCaratteristica \u00e8 l'assenza di statue e del tradizionale arredo di banchi con inginocchiatoio, schienale e seduta, sostituiti da file concentriche di semplici (ma scomode) panche di sapore indubbiamente moderno, ma anche un po' troppo \"laico\" e \"spettacolare\" secondo le aspre critiche piovute sui principi estetici e liturgici della costruzione, definita negativamente come \"chiesa-anfiteatro\" o \"chiesa postconciliare\". Tuttavia, nelle intenzioni di progettista e committenza, questo allestimento \u00e8 stato studiato per favorire sia la partecipazione alle celebrazioni sia il contatto dei fedeli tra loro e per simboleggiare lo stretto rapporto di comunione e di carit\u00e0 che scaturisce dal sacramento eucaristico."}
{"id": "3077824", "revid": "287204", "url": "https://it.wikipedia.org/wiki?curid=3077824", "title": "Danleigh Borman", "text": "Carriera.\nClub.\nPrima di passare ai New York Red Bulls nel 2008, ha giocato ai Rhode Island Stingrays. Nel 2011 si \u00e8 trasferito al Toronto FC."}
{"id": "3077825", "revid": "36426", "url": "https://it.wikipedia.org/wiki?curid=3077825", "title": "Fondazione di Studi di Storia dell'Arte Roberto Longhi", "text": ""}
{"id": "3077833", "revid": "284822", "url": "https://it.wikipedia.org/wiki?curid=3077833", "title": "Edoardo Borzatti", "text": ""}
{"id": "3077834", "revid": "36426", "url": "https://it.wikipedia.org/wiki?curid=3077834", "title": "John T. Spike", "text": ""}
{"id": "3077835", "revid": "110157", "url": "https://it.wikipedia.org/wiki?curid=3077835", "title": "Istituto ticinese di alti studi", "text": "L'Istituto ticinese di alti studi \u00e8 stato un istituto post-universitario, improntato ai criteri di ricerca della Fondazione Ludwig Keimer (\u00abStiftung Ludwig Keimer f\u00fcr vergleichende Forschung in Arch\u00e4ologie und Ethnologie\u00bb) di Basilea, che l'aveva promosso, ebbe sede a Lugano dal 1970 al 1973.\nScopo principale dell'Istituto fu la promozione del metodo comparativo per gli studi archeologici ideato da Ludwig Keimer e portato avanti dall'erede spirituale e successore alla presidenza della fondazione, l'egittologo principe Boris de Rachewiltz, metodo che innovava lo studio dell'archeologia. Presidente dell'Istituto fu Boris de Rachewiltz, vicepresidente l'indologo e iranista Pio Filippani-Ronconi e direttore lo storico delle religioni El\u00e9mire Zolla. L'istituto pot\u00e9 contare sull'appoggio di un pre-comitato promotore locale, presieduto da Romano Amerio.\nIl primo ciclo di lezioni s'inaugur\u00f2 nell'aula magna del liceo cantonale il 22 agosto 1970 e si concluse nella sala Carlo Cattaneo del consolato italiano il 28 agosto. I cicli di insegnamento successivi si svolsero poi ogni estate alla villa Heleneum a Lugano-Castagnola fino al 1973. Nel 1971 i corsi si tennero dal 31 agosto al 10 settembre, sul tema \u00abI principi della lingua sacra e della musica sacra\u00bb. Questo ciclo di lezioni fu preceduto dalla commemorazione per il 2500\u00ba anniversario della fondazione dell'Impero persiano, tenuta da Pio Filippani-Ronconi nella sala della Biblioteca cantonale. Nel 1972, tra il 30 agosto e l'8 settembre, si tratt\u00f2 di musica e religione nella storia della medicina, tra etnoiatria, archeologia, musicologia e scienze religiose. Tra il 29 agosto e il 7 settembre 1973, sotto il titolo \u00abIl sacro nel diritto\u00bb, si svolsero corsi su musica e canto sacro antichi, e una presentazione degli ultimi metodi dello scavo e dell'esplorazione archeologica.\nOgni anno le sessioni si concludevano con un concerto di canto gregoriano del Coro Palestrina di Locarno, diretto dal maestro Walter R\u00fcsch, che si esibiva nella chiesa luganese di Santa Maria degli Angeli. Anche in seguito alle dimissioni di Filippani-Ronconi, i corsi furono sospesi alla fine della sessione del 1973 e in seguito non vennero pi\u00f9 ripresi.\nCollegamenti esterni.\n[[Categoria:Istruzione a Lugano]]"}
{"id": "3077836", "revid": "120937860", "url": "https://it.wikipedia.org/wiki?curid=3077836", "title": "Carta meteorologica", "text": "In meteorologia una carta meteorologica \u00e8 una mappa sulla quale sono riportate informazioni tecniche pi\u00f9 o meno dettagliate sullo stato presente (\"situazione\") o futuro (\"prognosi\") dell'atmosfera in riferimento a uno o pi\u00f9 dei suoi parametri meteorologici fondamentali quali pressione atmosferica, temperatura, copertura nuvolosa, precipitazioni etc. a livello locale, regionale, nazionale, continentale, emisferico o globale: esse rappresentano dunque uno strumento fondamentale per il meteorologo a partire dal quale formulare delle previsioni meteorologiche su un dato territorio.\nDescrizione.\nCarte e modelli meteorologici.\nAttualmente buona parte del lavoro di previsione \u00e8 ottenuto dall'operato dei modelli numerici di previsione meteorologica che, girando su supercalcolatori, restituiscono in output le suddette carte e che a partire dagli anni 2000 hanno raggiunto un buon grado di raffinatezza e affidabilit\u00e0 nei range temporali considerati attendibili; tuttavia il lavoro del meteorologo consiste proprio nel leggere, saper interpretare correttamente ed adattare le informazioni fornite dalla carte meteorologiche ad un territorio di previsione, formulando dunque una previsione completa e dettagliata, sulla base delle conoscenze teoriche e dell'esperienza laddove anche la previsione stessa \u00e8 tipicamente pi\u00f9 complessa a causa della particolare conformazione del territorio, come accade ad esempio per il territorio peninsulare italiano.\nCaratteristiche.\nLe carte di \"situazione\" (o \"diagnostiche\") sono ottenute a partire dall'elaborazione dei dai dati raccolti dalle varie stazioni meteorologiche sparse su un territorio e che hanno raggiunto una buona copertura a livello globale ad eccezione di alcune aree. \nLe carte di \"previsione\" (o \"prognostiche\") sono ottenute invece dagli output dei modelli meteorologici che le calcolano a partire dalle equazioni fondamentali della fisica dell'atmosfera inizializzate con i dati meteorologici raccolti dalle varie stazioni meteorologiche poste sul grigliato del modello o per interpolazione. \nIn genere le carte che hanno maggiore importanza ai fini prognostici sono le carte meteorologiche che mostrano il campo futuro di pressione atmosferica cio\u00e8 il campo delle isobare: da queste carte \u00e8 possibile infatti derivare il tempo atmosferico su un territorio grazie all'interpretazione delle stesse facendo riferimento alle figure bariche pi\u00f9 rappresentative quali zone di alta pressione, bassa pressione, saccature, ponti o promontori di alta pressione e all'analisi dei valori relativi di geopotenziale. Mappe meteorologiche del genere sono quelle dei geopotenziali a 500\u00a0hPa e 850\u00a0hPa rispettivamente per quote intorno ai 5500\u00a0m e 1500\u00a0m.\nEsistono poi carte di precipitazioni e del campo di temperatura i cui valori sono desunti ancora una volta dai modelli matematici dell'atmosfera. Tutte le carte meteo, sia di situazione che di previsione, vengono emesse dai grandi centri di previsione meteorologica con cadenza di 6 ore. Esistono dunque un gran numero di carte meteo, ciascun con finalit\u00e0 particolari; le pi\u00f9 comuni rimangono le carte di pressione atmosferica a varie quote altimetriche.\nLettura e interpretazione.\nPer poter leggere una carta del tempo di tipo barometrico bisogna conoscere:"}
{"id": "3077843", "revid": "767487", "url": "https://it.wikipedia.org/wiki?curid=3077843", "title": "Luke Sassano", "text": ""}
{"id": "3077844", "revid": "1677399", "url": "https://it.wikipedia.org/wiki?curid=3077844", "title": "Houston Open 1986", "text": "Lo Houston Open 1986 \u00e8 stato un torneo di tennis giocato sul sintetico indoor. \u00c8 stata la 16\u00aa edizione dello Houston Open, che fa parte del Nabisco Grand Prix 1986. Il torneo si \u00e8 giocato a Houston negli USA, dal 17 al 23 novembre 1986.\nCampioni.\nSingolare maschile.\n Slobodan \u017divojinovi\u0107 ha battuto in finale Scott Davis 6-1 4-6 6-3\nDoppio maschile.\n Ricardo Acu\u00f1a / Brad Pearce hanno battuto in finale Chip Hooper / Mike Leach 6-4, 7-5"}
{"id": "3077846", "revid": "767487", "url": "https://it.wikipedia.org/wiki?curid=3077846", "title": "Esaclorofene", "text": "L'esaclorofene \u00e8 una sostanza disinfettante e battericida, utilizzata per formulazioni ad uso esterno e per la disinfezione della mucosa orale come saponi e dentifrici.\nSi presenta sotto forma di polvere di colore bianco, quasi inodore o con un lieve odore di fenolo.\nAssorbito per via cutanea, ad alte concentrazioni pu\u00f2 risultare letale.\nSintesi.\nL'esaclorofene si ottiene per condensazione del 2,4,5-triclorofenolo con formaldeide in presenza di acido solforico che funge da disidratante. Si procede facendo reagire l'1,2,4,5-tetraclorobenzene con idrossido di sodio a 160\u00a0\u00b0C. Poich\u00e9 la reazione avviene solo in presenza di un eccesso di alcali, accanto al 2,4,5-triclorofenolo necessario per la produzione dell'esaclorofene, si forma anche un suo sottoprodotto di condensazione, la 2,3,7,8-tetraclorodibenzodiossina, meglio nota come diossina, che si forma per condensazione di due molecole di 2,4,5-triclorofenolo."}
{"id": "3077847", "revid": "1318658", "url": "https://it.wikipedia.org/wiki?curid=3077847", "title": "Maurice Martenot", "text": "Biografia.\nNato a Parigi, \u00e8 meglio conosciuto per la sua invenzione dell'Ondes Martenot, uno strumento musicale elettronico, precursore dei moderni sintetizzatori musicali, realizzato nel 1928, ma ulteriormente perfezionato da lui stesso nel corso di tutta la sua vita.\nHa presentato un modello in microtonale nel 1938. Ha insegnato ad utilizzare questo strumento ai musicisti Karel Goeyvaerts, Jeanne Loriod, Georges Savaria, Gilles Tremblay.\nMartenot stesso ha suonato come 'ondist' con la Philadelphia Orchestra sotto Leopold Stokowski nel 1930. \nAllo \"World's Fair di Parigi\" gli fu assegnato \"Le Grand Prix de l'Exposition Mondiale\".\nHa insegnato al Conservatorio di Parigi nel 1940."}
{"id": "3077849", "revid": "149485", "url": "https://it.wikipedia.org/wiki?curid=3077849", "title": "NCW Femmes Fatales", "text": "NCW FF (reso graficamente come nCw Femmes Fatales e spesso riconosciuta semplicemente come Femmes Fatales) \u00e8 una promotion di wrestling femminile indipendente con base in Canada, precisamente a Montr\u00e9al e ha avuto il suo primo show il 5 settembre 2009. La Femmes Fatales \u00e8 una divisione ufficiale della Northern Championship Wrestling che \u00e8 stata creata da TNT (Anthony Tonin). Diretta e gestita da LuFisto e Stephane Bruyere la promotion \u00e8 stata creata con la missione di dare ai talenti di wrestling canadesi e anche internazionali una piattaforma seria dove poter dimostrare le proprie abilit\u00e0. La compagnia ha un approccio unico quando si tratta di tenere eventi: loro mettono su uno show ogni circa 3/4 mesi al Centre de Loisirs St-Barth\u00e8l\u00e8my a Montr\u00e9al. Un DVD valido di materiale \u00e8 registrato a questi show e venduto come volume singolo originariamente attraverso il negozio online della Northern Championship Wrestling prima di essere distribuito a livello nazionale attraverso il negozio online della stessa nCw Femmes Fatales. A causa del lavoro di LuFisto con la Northern Championship Wrestling le due compagnie sono strettamente affiliate con la NCW che promuove il prodotto Femmes Fatales semi-regolarmente portando la competizione femminile anche nello loro card principali.\nLa Northern Championship Wrestling riconosce l'NCW FF Championship e sar\u00e0 difeso nei loro eventi. La NCW Femmes Fatales ha anche un accordo con la SHIMMER Women Athletes che permette alle due federazioni di parlare l'una dell'altra nei loro DVD.\nNCW Femmes Fatales Championship.\nL'NCW FF Championship \u00e8 un titolo di wrestling femminile creato e protetto da copyright dalla promotion gemella della nCw FF, la nCW; \u00e8 stato creato per la loro divisione femminile. Il titolo \u00e8 stato annunciato il 28 marzo 2010 sul sito ufficiale della NCW FF. Il torneo \u00e8 iniziato ufficialmente il 5 giugno 2010 dove sono riuscite a passare il turno Portia Perez sconfiggendo PJ Tyler, Cheerleader Melissa sconfiggendo Nicole Matthews, Kalamity sconfiggendo Sweet Cherrie e LuFisto sconfiggendo Sara Del Rey nel Main Event del 3\u00b0 Show. Il 15 agosto 2010 fu poi annunciato sullo SHIMMER Forum che il titolo sarebbe stato messo in palio gi\u00e0 a partire dal 23 ottobre 2010. Il 23 ottobre 2010 si sono tenuti i secondi round del torneo dove Portia Perez ha sconfitto a sorpresa Cheerleader Melissa grazie all'intervento di Nicole Matthews e LuFisto ha sconfitto Kalamity per sottomissione, entrambe assicurandosi un posto nella finale che avrebbe preso luogo pi\u00f9 tardi la stessa sera.\nLuFisto.\nNel Main Event del 4\u00b0 Show nCw Femmes Fatales LuFisto ha sconfitto Portia Perez diventando la prima campionessa nCw Femmes Fatales della storia. Pochi attimi dopo \u00e8 stato annunciato che Ayako Hamada avrebbe fatto il suo debutto il 12 marzo 2011 nei panni di sfidante al titolo in un match titolato nel Main Event della serata. Il 6 novembre 2010, dopo aver fatto coppia e sconfitto con Sweet Cherrie il Team dei Les Titanes in uno show della nCw, LuFisto \u00e8 stata attaccata da Kalamity che l'ha poi sfidata ad un match. LuFisto ha difeso con successo il suo titolo per la prima volta contro Mary Lee Rose il 20 novembre 2010 in un match per la GEW. Una settimana dopo lo ha poi difeso contro Sweet Cherrie con il suo Konnichiwa-Godnight in un match arbitrato da Missy per la\u00a0MWF. Tra il 17 e il 19 dicembre 2010 LuFisto ha difeso la cintura per tre volte di fila rispettivamente contro Mary Lee Rose in ICW, Sweet Cherrie nella GEW e sempre Sweet Cherrie nella CRW. Nello show nCw \"Full Blast\" dell'8 gennaio 2011 LuFisto ha fatto coppia con Sweet Cherrie sconfiggendo il team di Kalamity e Angie Skye. Successivamente \u00e8 stato confermato un match per nCw \"PowerPlay\" del 22 gennaio dove LuFisto ha difeso con successo la cintura contro Kalamity in un Match of the Year Candidate e ha debuttato una nuova mossa finale, il \"Mangalizer\". Ha poi sconfitto nuovamente Kalamity il 12 febbraio 2011, in GEW, mantenendo il titolo per la 7\u00aa volta. Il 12 marzo 2011, in un First Time Ever, LuFisto ha lottato e sconfitto Ayako Hamada con il Burning Hammer nel Main Event del 5\u00ba Show nCw Femmes Fatales mantenendo il titolo per l'8\u00aa volta. Il 16 aprile 2011, all'evento GEW \"Spring War\", LuFisto ha fatto coppia con Travor Blair in un Mixed Tag Team Match che ha perso contro Kalamity e Mitch Thompson e di conseguenza Kalamity ha avuto diritto ad un altro Title Match per l'11 giugno dello stesso anno. La settimana successiva LuFisto ha lottato e sconfitto La Parfaite Caroline nella JCW, mantenendo la cintura per la 9\u00aa volta. Nonostante la sconfitta, \u00e8 stato poi accordato a La Parfaite Caroline un rematch che si terr\u00e0 nel sesto show della nCw FF."}
{"id": "3077850", "revid": "767487", "url": "https://it.wikipedia.org/wiki?curid=3077850", "title": "Adam Young", "text": "Adam cominci\u00f2 ad interessarsi di musica fin da piccolo. Prima di avviare il suo progetto pi\u00f9 fortunato, Owl City, aveva gi\u00e0 iniziato la sua carriera musica usando lo pseudonimo di Sky Sailing, ma senza grande successo. Pubblic\u00f2 il suo primo album sotto il nome di Owl City nel 2009 e singoli di successo come Fireflies, Alligator Sky, Deer in the headlights, \"Good Time\" (feat. Carly Rae Jepsen). Oltre al progetto Owl City, Adam ne ha avviati molti altri con vari artisti. Fra i pi\u00f9 importanti quello con il noto DJ e produttore tedesco, Paul van Dyk in Eterniy dell'album \"Evolution\" (2012) e con il DJ olandese Armin van Buuren in Youtopia dell'album Mirage (2010). Altre collaborazioni sono riportate nell'elenco sottostante."}
{"id": "3077853", "revid": "365417", "url": "https://it.wikipedia.org/wiki?curid=3077853", "title": "Tylee Khirgan", "text": ""}
{"id": "3077854", "revid": "1355461", "url": "https://it.wikipedia.org/wiki?curid=3077854", "title": "As I Came of Age", "text": "As I came of Age \u00e8 un album registrato dal soprano inglese Sarah Brightman.\nSi tratta di un album contenente canzoni molto diverse tra loro, come \"Good Morning Starshine\" dal musical \"Hair\", \"Yesterday\" di Aimee Mann, \"Love Changes Everything\" tratta dal musical \"Aspects of Love\" di Lloyd Webber, e \"Some Girls\" di Lisa Burns e Sal Maida.\nL'album \u00e8 stato prodotto da Val Garay e registrato tra il novembre 1988 e l'ottobre 1989.\nLa copertina presenta una fotografia di Robert Blakeman di Sarah, un fotomontaggio su \"The Kings 'Orchard\"."}
{"id": "3077855", "revid": "110157", "url": "https://it.wikipedia.org/wiki?curid=3077855", "title": "Biserica Neagr\u0103", "text": "La Biserica Neagr\u0103 (in tedesco \"die Schwarze Kirche\"; in italiano \"la Chiesa Nera\") \u00e8 un luogo di culto evangelico situato al centro della citt\u00e0 di Bra\u0219ov. La chiesa era inizialmente cattolica, conosciuta sotto il nome di \"Biserica Sf\u00e2nta Maria\" (in italiano: \"Chiesa di Santa Maria\").\nL'edificio fu costruito alla fine del Trecento in stile gotico. Parzialmente distrutta dopo il grande incendio nel 1689, prese il nome attuale a causa del colore dei muri esterni anneriti dalle fiamme.\nLa chiesa \u00e8 monumento storico di Romania.\nStoria.\n\u00c8 incerta la data dell'inizio della costruzione, probabilmente in un periodo tra il 1383 ed il 1385, sotto il Regno d'Ungheria (1000-1538), da architetti e operai provenienti dalla Bulgaria. Secondo una leggenda popolare, un bambino che disturbava un muratore criticandolo del suo lavoro, venne gettato da questo dal campanile. Il suo corpo, per nascondere il crimine, sarebbe stato murato in una parete.\nLa chiesa venne servita inizialmente da un sacerdote di nome Tommaso, morto nel 1410 e sepolto nel coro.\nLa costruzione procedeva lentamente: nel 1423 papa Martino V emise un'indulgenza per raccogliere fondi, mentre un documento del 1474 rilasciato da papa Sisto IV testimonia ancora i ritardi nella continuazione delle navate. Il portale orientale, commissionato dal re ungherese Mattia Corvino, venne realizzato nel 1476. La sacrestia venne ampliata tra il 1500 ed il 1515. L'intero complesso fu ultimato poco dopo il 1476. L'interno era suddiviso in tre navate, di uguale altezza, di ispirazione tedesca.\nCon le riforme di Johannes Honterus (originariamente Holler, cui \u00e8 dedicata una statua opera di Harro Magnussen), la chiesa \u00e8 passata alla confessione evangelica nel corso del Cinquecento.\nL'edificio fu dato alle fiamme durante l'invasione asburgica (Grande Guerra Turca) il 21 aprile 1689 e, annerito, assunse il nome attuale. Fu ristrutturato nel Settecento e perse cos\u00ec l'aspetto originario. I restauratori, provenienti da Danzica, trasformarono gli interni in stile barocco.\nDescrizione.\nArte e architettura.\nLa Biserica Neagra \u00e8 il pi\u00f9 grande edificio di culto in stile gotico esistente nel sud-est europeo, con i suoi 89 metri di lunghezza e 38 di larghezza, capace di accogliere 5.000 persone.\nNel campanile della chiesa, alto 65 metri, si trova la pi\u00f9 grande campana bronzea della Romania, del peso di sei tonnellate; \u00e8 inoltre presente anche una collezione di tappeti orientali del sedicesimo secolo.\nI muri esterni sono stati costruiti con arenaria friabile, cos\u00ec le ricche decorazioni sopravvissute sono in gran parte ricostruzioni ottocentesche. Tra le sculture che ornano i pilastri spiccano il gruppo di Maria con Ges\u00f9, con in basso lo stemma cittadino, i quattro Evangelisti, San Giovanni Battista (questo di manifattura boema) e la Nativit\u00e0. I portali sono stati decorati in stile gotico.\nAll'interno bisogna ricordare un tabernacolo di ghisa in stile gotico, un fonte battesimale completato nel 1472 e donato da un mercante di nome Johannes Rewdel, due grandi calici databili intorno al 1504 e diverse casule broccate del tardo XV secolo e met\u00e0 del XVI.\nLa cattedrale \u00e8 uno dei monumenti pi\u00f9 importanti di Bra\u015fov, ed accoglie anche un museo aperto ai visitatori del centro. Un'adorazione luterana si svolge ogni domenica per la piccola comunit\u00e0 tedesca in citt\u00e0.\nOrgani a canne.\nOrgano maggiore.\nSulla cantoria in controfacciata si trova l'organo a canne principale della chiesa, costruito dall'organaro berlinese Carl August Buchholz tra il 1836 e il 1839 ed inaugurato dallo stesso costruttore con pezzi di Friedrich Schneider e Johann Lucas Hedwig il 17 aprile 1839. Nel 1966, in seguito ad un restauro, lo strumento ha subito una serie di modifiche per poi riacquistare le sue caratteristiche originarie con un restauro condotto tra il 1997 e il 2001.\nL'organo \u00e8 racchiuso entro una cassa lignea neogotica con mostra composta da canne di principale in pi\u00f9 campi; la consolle ha quattro tastiere di 56 note ciascuna e pedaliera di 30 note. La trasmissione \u00e8 integralmente meccanica.\nDi seguito, la disposizione fonica dello strumento:\nOrgano del matroneo.\nSotto l'arco tra la seconda e la terza campata del matroneo di destra, si trova un secondo organo a canne, costruito nel 1861 da Carl Hesse e collocato nella chiesa nel 1987.\nRacchiuso all'interno di una cassa in stile barocco, \u00e8 a trasmissione integralmente meccanica ed ha un'unica tastiera e pedaliera. La sua disposizione fonica \u00e8 la seguente:"}
{"id": "3077861", "revid": "119254768", "url": "https://it.wikipedia.org/wiki?curid=3077861", "title": "MIT Press", "text": "The MIT Press \u00e8 una casa editrice universitaria statunitense del Massachusetts Institute of Technology (MIT) con sede a Cambridge, in Massachusetts (Stati Uniti).\nMIT Press \u00e8 l'unico editore universitario del paese il cui catalogo \u00e8 costituito da pubblicazioni scientifiche e tecnologiche. Pubblica circa 200 libri e 40 riviste all'anno e in tutta la sua storia ha stampato oltre 8000 volumi (dati 2006).\nStoria.\nLe origini del MIT Press risalgono al 1926 quando il MIT pubblic\u00f2 una serie di conferenze dal fisico tedesco Max Born, dal titolo \"Problems of Atomic Dynamics\".\nNel 1932, fu formalmente istituito il Technology Press, su iniziativa di James Rhyne Killian, redattore di una rivista per i laureati del MIT, e divenuto poi direttore dell'universit\u00e0.\nNel 1937 la casa editrice stipul\u00f2 un accordo con John Wiley &amp; Sons, pubblicando 125 titoli fino al 1962, anno in cui l'associazione con l'editore Wiley si concluse.\nDopo la separazione la casa editrice prese il nome attuale, e da allora ha funzionato come una casa editrice indipendente.\nAll'inizio degli anni 1960 Muriel Cooper ha disegnato il logo dell'azienda.\nNel 1969 MIT Press ha aperto un ufficio in Europa.\nNel 2000 la MIT Press ha creato CogNet, una risorsa online per lo studio del cervello e delle scienze cognitive.\nNell'agosto del 2006 MIT Press aveva pubblicato 8000 titoli.\nAttivit\u00e0.\nMIT Press pubblica essenzialmente titoli accademici in materia di arte e architettura, scienze cognitive, bioinformatica, informatica, economia, scienze ambientali, neuroscienze, nuovi media, e storia della scienza.\nLa MIT Press, oltre a essere il distributore di Zone Books e Semiotext(e), gestisce anche il MIT Press Bookstore, dove sono disponibili titoli fuori catalogo, e opere di altri editori accademici e commerciali. La libreria \u00e8 situata nei pressi della stazione della metropolitana di Kendall Square, a Cambridge."}
{"id": "3077862", "revid": "1543377", "url": "https://it.wikipedia.org/wiki?curid=3077862", "title": "Angelo Tartuferi", "text": "Biografia.\nAllievo di Mina Gregori, si \u00e8 laureato a Firenze nel 1982, con una tesi incentrata sul commento critico ad alcuni capitoli della \"Storia della pittura italiana\" di Giovanni Battista Cavalcaselle. Nel 1987 ha conseguito il perfezionamento con una tesi sulla miniatura fiorentina dell'inizio del Trecento, mentre nel 1989 ha ottenuto il dottorato di ricerca, con una tesi sulla pittura del Duecento a Firenze, pubblicata nel 1990. Collaboratore diretto di Mikl\u00f3s Boskovits dal 1983 al 1990 nella redazione del \"Corpus of Florentine Painting\" presso l'Istituto Tedesco di Storia dell'Arte di Firenze, ha tenuto corsi nelle Universit\u00e0 di Firenze e di Perugia. Tra i maggiori esperti di pittura italiana, e in particolar modo toscana, dal XIII secolo al tardogotico, \u00e8 autore di numerose monografie, saggi e articoli su riviste come \"Paragone Arte\", \"Arte Cristiana\", \"Antichit\u00e0 Viva\", Commentari d'arte, \"Revue de l'Art\", \"Studi di Storia dell'Arte\". Ha collaborato anche al \"The Dictionary of Art\", all'\"Allgemeines K\u0171nstler-Lexicon\", all'\"Enciclopedia dell'Arte Medievale\" e al \"Dizionario biografico degli italiani\", per i quali ha curato numerose voci.\nDal 1990 \u00e8 entrato nel Ministero per i Beni e le Attivit\u00e0 Culturali come funzionario storico dell'arte. Gi\u00e0 vicedirettore della Galleria dell'Accademia, \u00e8 passato nel 2006 alla Galleria degli Uffizi in qualit\u00e0 di Direttore del Dipartimento della pittura dal Duecento al Quattrocento e, dal 2009 al 2013 anche come Vicedirettore. \u00c8 da lungo tempo Direttore dell'Ufficio Esportazione Oggetti di Antichit\u00e0 e d'Arte della Soprintendenza BAP di Firenze, Pistoia e Prato . Nel 2013, col pensionamento di Franca Falletti, \u00e8 diventato direttore della Galleria dell'Accademia di Firenze, carica mantenuta fino alla riforma del Ministero nel 2015. Nel periodo dal 2016 al 2020 ha ricoperto l'incarico di responsabile del Dipartimento della scultura michelangiolesca e della pittura dal Duecento al Quattrocento della Galleria dell'Accademia di Firenze. Nel 2012 ha conseguito l'Abilitazione Scientifica Nazionale in Storia dell'Arte per la seconda fascia, e nel 2020 per la prima fascia (settore 10/B1). All'inizio del maggio 2020 \u00e8 stato nominato Direttore del Museo di San Marco di Firenze."}
{"id": "3077863", "revid": "36426", "url": "https://it.wikipedia.org/wiki?curid=3077863", "title": "Tartuferi", "text": ""}
{"id": "3077867", "revid": "54253", "url": "https://it.wikipedia.org/wiki?curid=3077867", "title": "Iacopo Rizza", "text": ""}
{"id": "3077869", "revid": "24443", "url": "https://it.wikipedia.org/wiki?curid=3077869", "title": "Rocca Sella", "text": ""}
{"id": "3077871", "revid": "647919", "url": "https://it.wikipedia.org/wiki?curid=3077871", "title": "Federazione Italiana del Lavoro", "text": ""}
{"id": "3077872", "revid": "287204", "url": "https://it.wikipedia.org/wiki?curid=3077872", "title": "USS Maine", "text": "Quattro unit\u00e0 della United States Navy sono state battezzate Maine, in onore del 23\u00ba stato degli Stati Uniti d'America."}
{"id": "3077873", "revid": "1305772", "url": "https://it.wikipedia.org/wiki?curid=3077873", "title": "Jacopo Rizza", "text": "Biografia.\nFra le testate per le quali ha lavorato Rizza si ricorda il Giornale d'Italia per il quale \u00e8 stato anche inviato di guerra, con la rivista \"Oggi\", con il cinegiornale \"la settimana Incom\"; il giornalista ha anche collaborato a scrivere programmi per la radio e la televisione come \"Hallo London\" con Renato Rascel nel 1964, \"Qui Stoccolma-Vi parla Raimondo Vianello\" nel 1965, \"Gli ultimi cento secondi\" condotto da Ric e Gian nel 1972, \"Il mangianote\" condotto dal Quartetto Cetra nel 1974 e due programmi condotti nel 1975 da Pippo Baudo: \"Spaccaquindici\" e la trasmissione abbinata alla Lotteria di Capodanno, che sostitu\u00ec Canzonissima, \"Un colpo di fortuna\". Nel 1980 scrisse Buona Sera con... Alberto Lupo. In seguito, collabor\u00f2 a scrivere una lunga serie di programmi condotti da Corrado ossia: \"Corradodue\" (1980-1981), \"Il pranzo \u00e8 servito\" (1982-1990), \"Ciao Gente\" (1983 - 1984), \"Buona Domenica\" (1985), \"La Corrida\" nella prima edizione televisiva (1986).\nVita privata.\nJacopo Rizza si \u00e8 sposato due volte la prima con Anna Vallecchi ed ha avuto 2 figlie Cristiana e Patrizia e la seconda volta con Gisella Sofio dalla quale non ha avuto figli."}
{"id": "3077875", "revid": "767487", "url": "https://it.wikipedia.org/wiki?curid=3077875", "title": "Nassau-Usingen", "text": "La contea (principato dal 1688) di Nassau-Usingen fu una sezione del Ducato di Nassau, che fu uno stato dell'attuale Germania, un'entit\u00e0 territoriale esistente dal 1635 al 1806.\nBiografia.\nQuesta contea, originariamente parte della contea di Weilnau, venne acquisita dai conti di Nassau-Weilburg nel 1602 ed unita ai propri patrimoni territoriali.\nNel 1629 la contea di Nassau-Weilburg venne divisa nelle linee di Nassau-Weilburg, Nassau-Idstein e Nassau-Saarbr\u00fccken. Quest'ultima contea venne a sua volta suddivisa nel 1640 e diede origine alla contea di Nassau-Saarbr\u00fccken, a quella di Nassau-Ottweiler ed a quella di Nassau-Usingen. Quest'ultima fu quella che ebbe maggior fortuna non solo godendo nel 1688 dell'elevazione al titolo di principato del Sacro Romano Impero, ma anche di servire da luogo di confluenza degli altri territori che entrarono nella sua orbita a causa dell'estinzione delle rispettive famiglie (Nassau-Idstein nel 1721, Nassau-Saarbr\u00fccken nel 1723 e Nassau-Ottweiler nel 1728).\nNel 1735 Nassau-Usingen venne divisa nuovamente in Nassau-Usingen e Nassau-Saarbr\u00fccken, mentre nel 1797 Nassau-Usingen eredit\u00f2 ancora il territorio di Nassau-Saarbr\u00fccken.\nIl 17 luglio 1806 le contee di Nassau-Usingen e Nassau-Weilburg aderirono alla Confederazione del Reno. Sotto pressione di Napoleone, entrambi gli stati si unirono a formare il Ducato di Nassau il 30 agosto 1806, posto sotto il governo di Federico Augusto di Nassau-Usingen e del suo giovane cugino Federico Guglielmo di Nassau-Weilburg. Dal momento che Federico Augusto mor\u00ec senza eredi maschi, il governo alla sua morte pass\u00f2 al cugino Federico Guglielmo che per\u00f2 mor\u00ec cadendo dalle scale del castello di Weilburg il 9 gennaio 1816 e venne perci\u00f2 rimpiazzato al governo dal figlio Guglielmo."}
{"id": "3077877", "revid": "1086846", "url": "https://it.wikipedia.org/wiki?curid=3077877", "title": "Serie D 2010-2011 (gironi D-E-F)", "text": "Girone D.\nClassifica finale.\nLegenda:\nRegolamento:\nNote:\nSpareggi.\nPlay-out.\nIl play-out tra e non si \u00e8 disputato perch\u00e9 tra le due squadre c'\u00e8 un divario maggiore di 8 punti a fine della stagione regolare.\nGirone E.\nClassifica finale.\nLegenda:\nRegolamento:\nNote:\nGirone F.\nClassifica finale.\nLegenda:\nRegolamento:\nNote:\nSpareggi.\nPlay-out.\nI play-out tra e e tra e non si sono disputati perch\u00e9 tra le squadre c'\u00e8 un divario maggiore di 8 punti a fine della stagione regolare."}
{"id": "3077879", "revid": "210951", "url": "https://it.wikipedia.org/wiki?curid=3077879", "title": "Hurin (La Ruota del Tempo)", "text": ""}
{"id": "3077891", "revid": "889336", "url": "https://it.wikipedia.org/wiki?curid=3077891", "title": "Friederich Franzl", "text": "Caratteristiche tecniche.\nI giornali lo soprannominarono \"Floridsdorfer Zamora\", paragonandolo al portiere spagnolo Ricardo Zamora, considerato all'epoca tra i migliori al mondo. Il suo stile, efficace e spettacolare, riscuoteva gli apprezzamenti del pubblico anche avversario.\nCarriera.\nFranzl esordisce nel 1923 con l'Admira, dove diviene presto titolare. Nel 1926 Hugo Meisl lo convoca per la prima volta in Nazionale, in occasione di una partita vinta contro la Svizzera (7-1), e gi\u00e0 l'anno seguente diventa titolare, dopo la conquista del primo titolo con l'Admira.\nNella stagione 1927-1928 vince campionato e coppa, poi per tre stagioni consecutive \u00e8 vicecampione d'Austria, sempre con l'Admira. Nel 1931 si trasferisce al Wiener Sport-Club, dove raggiunger\u00e0 la finale di Coppa d'Austria 1936-1937. Sar\u00e0 anche la sua ultima stagione da professionista.\nIn Nazionale, Franzl gioca dal 1926 al 1931 15 partite, di cui 10 vinte, 4 pareggiate ed una persa, contro la Cecoslovacchia. Viene convocato per i Mondiali del 1934, senza scendere in campo."}
{"id": "3077897", "revid": "1442080", "url": "https://it.wikipedia.org/wiki?curid=3077897", "title": "Joao Eboli", "text": "Biografia.\nOriginario di Sanza, dopo gli studi in medicina in Italia, ha vissuto e operato in Brasile, prima a Santos e poi a Rio de Janeiro, dove \u00e8 deceduto l'8 agosto del 1923. Ha partecipato attivamente alla lotta abolizionista repubblicana in Brasile.\nDurante la sua permanenza a Santos, si \u00e8 distinto particolarmente per le opere benefiche ed il contributo dato allo sviluppo della citt\u00e0. \nHa introdotto i tram a trazione animale (\"bondes a tra\u00e7\u00e3o animal\"), per conto dell'Impresa \"Ferro-Carril Santista\", ha portato la luce elettrica nelle strade cittadine ed ha fondato la \"Casa Banc\u00e1ria \u00c9boli &amp; Cia\". \u00c8 stato anche sindaco della Citt\u00e0 dal settembre 1892 a febbraio 1893.\nCome medico, specialista in oculistica, ha prestato servizio nell'ospedale di Santos e, dopo la concessione del titolo \u201c\"benem\u00e9rito\"\u201d, nel mese di luglio del 1900, un suo ritratto \u00e8 stato collocato nella \u201c\"Santa Casa de Miseric\u00f3rdia\"\u201d . Il Comune di Santos gli ha, inoltre, dedicato una strada.\nLa sua casa (https://web.archive.org/web/20160314111823/http://www.panoramio.com/photo/44007987), costruita sul luogo pi\u00f9 antico della citt\u00e0, l'\"Outeiro de Santa Catarina\", ospita oggi la \"Funda\u00e7\u00e3o Arquivo e Mem\u00f3ria de Santos\" (Fondazione Archivio e Memoria di Santos) ."}
{"id": "3077899", "revid": "149727", "url": "https://it.wikipedia.org/wiki?curid=3077899", "title": "Stazione di Castagneto Carducci - Donoratico", "text": ""}
{"id": "3077902", "revid": "1305772", "url": "https://it.wikipedia.org/wiki?curid=3077902", "title": "Kup Hrvatske", "text": "Kup Hrvatske (Coppa di Croazia) \u00e8 la denominazione di varie competizioni sportive croate:"}
{"id": "3077905", "revid": "300067", "url": "https://it.wikipedia.org/wiki?curid=3077905", "title": "Labradford Smith", "text": ""}
{"id": "3077909", "revid": "114228959", "url": "https://it.wikipedia.org/wiki?curid=3077909", "title": "Controcanale", "text": "Controcanale \u00e8 uno storico programma televisivo del 1960 e 1961 condotto da Corrado. Fra gli autori v'era Guglielmo Zucconi con Italo Terzoli e Bernardino Zapponi e la regia era di Vito Molinari. Soubrette della trasmissione era Abbe Lane. L'orchestra era diretta da Xavier Cugat.\nA causa della frase pronunciata da Corrado, in apertura di una puntata della trasmissione, \"L'Italia \u00e8 una Repubblica fondata sulle cambiali\" fu aperta un'interpellanza parlamentare, che ebbe la sola conseguenza della sospensione momentanea del programma poi ripreso regolarmente. A difendere Corrado scese in campo anche Indro Montanelli."}
{"id": "3077913", "revid": "287204", "url": "https://it.wikipedia.org/wiki?curid=3077913", "title": "Carole Peon", "text": ""}
{"id": "3077914", "revid": "484362", "url": "https://it.wikipedia.org/wiki?curid=3077914", "title": "Milice fran\u00e7aise", "text": "La Milice fran\u00e7aise (Milizia francese), fu un'organizzazione politica e militare francese creata il 30 gennaio 1943 dal Governo di Vichy con funzioni di polizia politica e per combattere la Resistenza francese.\nDescrizione.\nOrganizzazione di tipo fascista, la Milice si atteggiava a movimento rivoluzionario. Essa aspirava divenire l'equivalente di una polizia unica dello Stato francese. La sua ascesa al potere segn\u00f2 in ogni caso, secondo gli storici Robert Paxton e Stanley Hoffmann, la fascistizzazione del regime di Vichy.\nIl capo ufficiale della Milice era il capo del governo, ma il vero responsabile delle sue operazioni era il segretario generale di questi, Joseph Darnand, fondatore del Service d'ordre l\u00e9gionnaire (SOL) precursore della Milice fran\u00e7aise.\nCome ausiliari della Gestapo e delle altre forze d'occupazione tedesche, i miliziani parteciparono alla caccia agli Ebrei, alla individuazione dei renitenti al Service du Travail Obligatoire (STO) ed a tutti coloro i quali fossero considerati \"oppositori\" dal regime e dagli occupanti.\nAl pari della Gestapo i miliziani ricorrevano a delazioni, torture, rastrellamenti, esecuzioni sommarie e arbitrarie, compiendo spesso persino massacri. La loro pratica sistematica della violenza e i loro numerosi soprusi cos\u00ec come il loro collaborazionismo estremistico, contribuirono a farli restare molto minoritari nel seno di una popolazione che per la maggior parte li rifiutava. La Milice non cont\u00f2 mai pi\u00f9 di 35.000 membri (29.000 aderenti nell'autunno del 1943 secondo Francis Bout de l'An, dei quali, secondo il capo del servizio degli effettivi, l'alfiere di vascello Carus, solo 10.000 erano effettivi). Anche dopo il suo sviluppo nella zona nord la Milice non super\u00f2 mai i 15.000 effettivi in totale.\nStoria.\nLe origini della Milice.\nJoseph Darnand, combattente reduce della prima guerra mondiale e attivista d'estrema destra, aveva preso il comando della L\u00e9gion fran\u00e7aise des combattants, organizzazione di reduci creata anch'essa dal Governo di Vichy il 29 agosto 1940. Dopo l'apertura della L\u00e9gion a chiunque - cosa che lo infastid\u00ec - Darnand fond\u00f2 nel 1941, nel suo dipartimento, il Service d'ordre l\u00e9gionnaire. \u00abNotato dai ministri Darlan e Pucheu quando \u00e8 alla testa della L\u00e9gion fran\u00e7aise des combattants di Nizza, Darnand beneficer\u00e0 del loro sostegno per sviluppare la sua organizzazione paramilitare, il Service d'ordre l\u00e9gionnaire (SOL). Antenato della Milice, il SOL si estende all'intera zona meridionale e riunisce forze per 15.000 effettivi, provenienti per la maggior parte dalle file dell'estrema destra\u00bb.\nIstituzione.\nLa \"Milice fran\u00e7aise\" venne istituita in qualit\u00e0 di corpo il 30 gennaio 1943.\nLa forza numerica reale della \"Milice fran\u00e7aise\" \u00e8 oggetto di forti dibattiti, ma si pensa che alla massima aderenza non fossero pi\u00f9 di , data la scarsa popolarit\u00e0 della \"Milice\" fra i francesi.\nTra i suoi componenti vi erano anche alcuni volontari del Servizio d'Ordine Legionario (SOL). Vennero addestrati alle armi a Heuberg in Baden W\u00fcrttemberg, giurarono fedelt\u00e0 schierati nel cortile dell'H\u00f4tel des Invalides il 1\u00ba luglio 1944.\nInizialmente la Milizia condusse le proprie operazioni nella zona dello Stato francese, a partire dal gennaio 1944 invece allarg\u00f2 il teatro delle proprie operazioni nella zona occupata dai tedeschi. Qui stabil\u00ec il proprio quartier generale nella sede del vecchio partito comunista (rue Monceau, 61), la caserma venne stabilita presso il Liceo Louis-Le-Grand e la scuola ufficiali alla sinagoga di Auteuil. La pi\u00f9 importante operazione condotta dalla \"Milice\" fu quella del marzo 1944, per colpire le cellule partigiane in Alta Savoia, nel sud est della Francia, che port\u00f2 alla cosiddetta Battaglia di Gli\u00e8res. Questa fu vinta dalla \"Milice\", che oper\u00f2 congiuntamente alle truppe tedesche e realizz\u00f2 un alto numero di prigionieri che vennero incarcerati alla Sant\u00e9 prison di Parigi. Nel corso della guerra singoli \"milicien\", spesso in aree pubbliche come caff\u00e8 o strade di passaggio, furono uccisi dalla resistenza francese. Il primo a cadere fu Paul de Gassovski, ucciso a Marsiglia il 24 aprile 1943. Alla fine del novembre dello stesso anno, Combats riport\u00f2 l'uccisione di 25 appartenenti alla \"Milice\" e 27 feriti a causa di attacchi partigiani.\nLa vittima pi\u00f9 illustre fu Philippe Henriot, Ministro dell'Informazione e della Propaganda di Vichy, conosciuto come \"il Goebbels francese\", che venne ucciso nel suo appartamento in Rue Solferino, prima dell'alba del 28 giugno 1944, da partigiani travestiti da miliziani (i quali risparmiarono la moglie di Henriot l\u00ec presente). Come reazione a questi omicidi, la \"Milice fran\u00e7aise\" giustizi\u00f2 altrettanti politici e intellettuali comunisti, come Victor Basch e Georges Mandel.\nSuccessivamente solo 2.000 di essi seguirono P\u00e9tain e il governo a Sigmaringen.\nIl 13 aprile 1945 i \"milicien\" vennero posti sotto il comando di Onorio Onori a Tirano, in Alta Valtellina, per trincerarsi nel ridotto alpino repubblicano insieme agli italiani che arretravano di fronte all'avanzata dell'invasione alleata.\nIl 18 aprile furono impegnati in uno scontro a fuoco a Grosotto (SO), presso la stazione della dogana svizzera di Piattamala.\nLa mattina del 28 aprile i \"milicien\" si presentano al presidio di Torre Torelli con 13 componenti della compagnia \"Cremona\" della RSI, con due autocarri e altrettanti cannoni anticarro 47/32mm che vennero piazzati nella torre stessa su ordine di Joseph Darnand e Georges Carus.\nQui si arresero agli americani, che li trasferirono a scaglioni il 16 maggio nel campo di prigionia di Coltano.. Secondo Giorgio Pisan\u00f2 furono gli ultimi reparti in tutta la Valtellina ad accettare la resa\nLo scioglimento.\nCon la caduta del regime di Vichy i miliziani della Milice fran\u00e7aise che non riuscirono a riparare in Germania (dove si aggregarono alla Divisione Charlemagne della Waffen SS) o in Italia (nel Ridotto Alpino Repubblicano) furono arrestati dagli alleati e numerosi furono sommariamente uccisi dai partigiani francesi.\nPoche volte tali esecuzioni avvennero in gruppo, come i 77 prigionieri su 97 uccisi a Grand-Bornand nell'Haute-Savoie alla fine dell'agosto 1944, dopo un processo in parte sommario.\nLo scioglimento e la cattura legale organizzata dal Governo provvisorio condann\u00f2 alla prigione e ai lavori forzati diversi miliziani.\nJoseph Darnand fu catturato dai partigiani italiani e consegnato alle autorit\u00e0 francesi: venne processato, condannato a morte e giustiziato il 10 ottobre 1945.\nStruttura.\nLa milizia \u00e8 stata basata su una aree territoriali, le regioni e dipartimenti.\nAd ogni livello, sono stati creati uno staff di cinque servizi:\nA livello centrale, il 1 \u00b0 servizio fu diretto da Bertheux, il 2 \u00b0 servizio (uno tra i pi\u00f9 cruenti) da Degan e Gombert - il 3\u00b0 servizio da Gombert - il 4\u00b0 servizio da Fontaine - il 5\u00b0 servizio da Carus."}
{"id": "3077917", "revid": "287204", "url": "https://it.wikipedia.org/wiki?curid=3077917", "title": "Campionati europei di nuoto 2010 - 200 metri rana femminili", "text": "Le qualifiche per la semifinale si sono svolte la mattina del 12 agosto 2010, mentre la semifinale si \u00e8 svolta la sera dello stesso giorno. La finale, invece, si \u00e8 svolta la sera del 13 agosto 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione sono stati migliorati i seguenti record:\nRisultati batterie.\nSono ammesse alla semifinale solo due atlete per nazione."}
{"id": "3077919", "revid": "298229", "url": "https://it.wikipedia.org/wiki?curid=3077919", "title": "Carole P\u00e9on", "text": "Carriera.\nHa vinto la medaglia d'argento ai Campionati europei di triathlon di Athlone del 2010."}
{"id": "3077920", "revid": "767487", "url": "https://it.wikipedia.org/wiki?curid=3077920", "title": "Toronto Indoor 1985", "text": "Il Toronto Indoor 1985 \u00e8 stato un torneo di tennis giocato sintetico indoor. \u00c8 stata l'8\u00aa edizione dello Toronto Indoor, che fa parte del Nabisco Grand Prix 1985. Si \u00e8 giocato a Toronto in Canada dal 18 al 24 febbraio 1985.\nCampioni.\nSingolare maschile.\n Kevin Curren ha battuto in finale Anders J\u00e4rryd 7\u20136, 6\u20133\nDoppio maschile.\n Peter Fleming / Anders J\u00e4rryd hanno battuto in finale Glenn Layendecker / Glenn Michibata 7\u20136, 6\u20132"}
{"id": "3077923", "revid": "1543377", "url": "https://it.wikipedia.org/wiki?curid=3077923", "title": "Snowmass Village", "text": "Snowmass Village \u00e8 un centro abitato (\"town\") degli Stati Uniti d'America, situato nella contea di Pitkin dello Stato del Colorado. Nel censimento del 2000 la popolazione era di 1.822 abitanti.\nGeografia fisica.\nSecondo i rilevamenti dell'United States Census Bureau, Snowmass Village si estende su una superficie di 66,2 km\u00b2."}
{"id": "3077929", "revid": "1677399", "url": "https://it.wikipedia.org/wiki?curid=3077929", "title": "Houston Open 1985", "text": "Lo Houston Open 1985 \u00e8 stato un torneo di tennis giocato sul sintetico indoor. \u00c8 stata la 15\u00aa edizione dello Houston Open, che fa parte del Nabisco Grand Prix 1985. Il torneo si \u00e8 giocato a Houston negli USA, dal 25 febbraio al 2 marzo 1985.\nCampioni.\nSingolare maschile.\n John McEnroe ha battuto in finale Kevin Curren 7-5 6-1 7-6\nDoppio maschile.\n Peter Fleming / John McEnroe hanno battuto in finale Hank Pfister / Ben Testerman 6-3, 6-2"}
{"id": "3077932", "revid": "767487", "url": "https://it.wikipedia.org/wiki?curid=3077932", "title": "Brussels Indoor 1985", "text": "Il Brussels Indoor 1985 \u00e8 stato un torneo di tennis giocato sintetico indoor. \u00c8 stata la 6\u00aa edizione del Brussels Indoor, che fa parte del Nabisco Grand Prix 1985. Si \u00e8 giocato a Bruxelles in Belgio dall'11 al 17 marzo 1985.\nCampioni.\nSingolare maschile.\n Anders J\u00e4rryd ha battuto in finale Mats Wilander 6\u20134, 3\u20136, 7\u20135\nDoppio maschile.\n Stefan Edberg / Anders J\u00e4rryd hanno battuto in finale Kevin Curren / Wojciech Fibak 6\u20133, 7\u20136"}
{"id": "3077935", "revid": "838137", "url": "https://it.wikipedia.org/wiki?curid=3077935", "title": "Nassau-Dillenburg", "text": "La Casa di Nassau-Dillenburg govern\u00f2 una parte del Ducato di Nassau, che fu uno stato dell'attuale Germania, un'entit\u00e0 territoriale esistente dal 1255 al 1806.\nStoria.\nLa contea venne formata per merito di Ottone I di Nassau, dall'originaria contea di Nassau.\nDa un ramo della dinastia dei Nassau-Dillenburg deriva l'attuale dinastia degli Orange-Nassau, regnante sui Paesi Bassi.\nSuddivisioni storiche.\nDopo la morte di Ottone I, la contea di Nassau-Dillenburg venne divisa tra i suoi figli nel 1303:\nNel 1504 Enrico III di Nassau-Dillenburg eredit\u00f2 la contea di Breda dal Ducato di Brabante, mentre suo fratello Guglielmo divenne conte di Nassau-Dillenburg nel 1516. Dopo che il figlio di Enrico III, Renato di Ch\u00e2lon mor\u00ec nel 1544, il figlio maggiore di Guglielmo, Guglielmo detto \"il Taciturno\", divenne Principe di Orange e signore di Breda, oltre che stadtholder dei Paesi Bassi dal 1559. Suo fratello minore, Giovanni VI riun\u00ec nuovamente tutti i possedimenti nel 1561 e nel 1606 la contea venne divisa nuovamente:\nI conti di Nassau-Diez, discendenti di Guglielmo Federico di Nassau-Dietz, furono stadtholder di Frisia, Groninga e Drenthe oltre che principi di Orange dal 1702 in poi. Sebbene abbiano perso la loro contea originaria a partire dal 1806."}
{"id": "3077938", "revid": "767487", "url": "https://it.wikipedia.org/wiki?curid=3077938", "title": "Lorraine Open 1985", "text": "Il Lorraine Open 1985 \u00e8 stato un torneo di tennis giocato sul cemento indoor. Si \u00e8 giocato a Nancy in Francia. \u00c8 stata la 7\u00aa edizione del torneo, che fa parte del Nabisco Grand Prix 1985. Il torneo si \u00e8 giocato dal 18 al 24 marzo 1985.\nCampioni.\nSingolare maschile.\n Tim Wilkison ha battuto in finale Slobodan \u017divojinovi\u0107 4\u20136, 7\u20136, 9\u20137\nDoppio maschile.\n Marcel Freeman / Rodney Harmon hanno battuto in finale Jaroslav Navr\u00e1til / Jonas Svensson 6\u20134, 7\u20136"}
{"id": "3077939", "revid": "124984815", "url": "https://it.wikipedia.org/wiki?curid=3077939", "title": "Falangi Verdi di Maometto", "text": "Le Falangi Verdi di Maometto \u00e8 una microformazione di miliziani sunniti, formata da ex appartenenti ba'thisti al disciolto corpo militare iracheno dei \"Fedayyin di Saddam\".\nIl 13 aprile 2004, miliziani delle Falangi Verdi di Maometto sequestrarono gli italiani Maurizio Agliana, Umberto Cupertino, Fabrizio Quattrocchi e Salvatore Stefio, quattro contractors italiani in servizio a Baghdad. Il giorno seguente i falangisti uccisero Quattrocchi con due colpi di pistola alla testa e poi mandarono il filmato alla TV araba Al Jazeera, allo scopo di rafforzare la loro richiesta del ritiro delle truppe italiane dall'Iraq.\nGli italiani superstiti, insieme a un altro ostaggio polacco, furono liberati il successivo 8 giugno, dal blitz di unit\u00e0 speciali statunitensi.\nLa lista degli ostaggi comprendeva quattro italiani dipendenti della DTS Security, catturati a Falluja fra i quali Fabrizio Quattrocchi, e tre ostaggi giapponesi: Noriaki Imai, 18 anni, in Iraq per studiare le conseguenze delle munizioni all'uranio impoverito; Nahoto Takato, 34 anni, operatrice umanitaria; e Soichiro Koriyama, fotoreporter freelance..\nI tre ostaggi giapponesi furono liberati in buono stato di salute una settimana dopo, alcune ore dopo l'uccisione di un diplomatico iraniano nella capitale irachena. Italia e Giappone confermarono la loro capacit\u00e0 militare, mentre Donald Rumsfeld rinvi\u00f2 il ritiro di 20.000 soldati statunitensi, per far fronte alle decine di morti durante l'assedio di Fallujah, controllata dalle milizie sunnite.."}
{"id": "3077944", "revid": "298055", "url": "https://it.wikipedia.org/wiki?curid=3077944", "title": "Sarah Walker (Chuck)", "text": ""}
{"id": "3077945", "revid": "767487", "url": "https://it.wikipedia.org/wiki?curid=3077945", "title": "Milan Indoor 1985", "text": "Il 'Milan Indoor 1985 \u00e8 stato un torneo di tennis giocato sul sintetico indoor. \u00c8 stata l'8\u00aa edizione del Milan Indoor, che fa parte del Nabisco Grand Prix 1985. Si \u00e8 giocato a Milano in Italia, dal 25 al 31 marzo 1985.\nCampioni.\nSingolare.\n John McEnroe ha battuto in finale Anders J\u00e4rryd 6\u20134, 6\u20131\nDoppio.\n Heinz G\u00fcnthardt / Anders J\u00e4rryd hanno battuto in finale Broderick Dyke / Wally Masur 6\u20132, 6\u20131"}
{"id": "3077948", "revid": "486946", "url": "https://it.wikipedia.org/wiki?curid=3077948", "title": "Skyrace", "text": ""}
{"id": "3077949", "revid": "1543377", "url": "https://it.wikipedia.org/wiki?curid=3077949", "title": "Campionati europei di nuoto 2010 - 100 metri farfalla femminili", "text": "Le qualifiche per la semifinale si sono svolte la mattina del 12 agosto 2010, mentre la semifinale si \u00e8 svolta la sera dello stesso giorno. La finale, invece, si \u00e8 svolta la sera del 13 agosto 2010.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record.\nRisultati batterie.\nSono ammesse alla semifinale solo due atlete per nazione."}
{"id": "3077950", "revid": "120796030", "url": "https://it.wikipedia.org/wiki?curid=3077950", "title": "Canti del caos", "text": "Canti del caos \u00e8 un romanzo di Antonio Moresco pubblicato in forma unitaria da Arnoldo Mondadori Editore nel 2009. L'edizione definitiva include, con sostanziali modifiche, le prime due parti del romanzo, pubblicate rispettivamente da Feltrinelli nel 2001 e da Rizzoli nel 2003, e aggiunge una terza sezione inedita. \u00c8 la seconda parte della trilogia \"Giochi dell'eternit\u00e0\", che comprende anche \"Gli esordi\" e \"Gli increati\".\nTrama.\nParte prima.\nLa voce narrante sta preparando il suo primo romanzo che dovr\u00e0 uscire per la casa editrice diretta dal Gatto, ma l'editore \u00e8 dell'opinione che sia in crisi di ispirazione, per cui lo invia dalla Musa, una donna che si incarica di motivare gli autori con metodi da professionista del sesso.\nNel frattempo il Gatto \u00e8 preoccupato per la scomparsa della propria segretaria, la Meringa, e confessa al narratore che la donna era evidentemente innamorata di lui. Il romanzo comincia a prendere forma, e il narratore presenta di volta in volta all'editore i brani che scrive, tutti impregnati di forte carica erotica e tematiche sessuali esplicite.\nUn ispettore di polizia di nome Lanza comincia a indagare sulla scomparsa della Meringa, interroga la Musa sui rapporti tra la segretaria e lo scrittore. L'ispettore confida al Gatto che a tempo perso scrive romanzi, e riesce a sottoporgli un suo testo intitolato \u201cLa ragazza con l'assorbente\u201d: il protagonista \u00e8 un creativo di un'agenzia pubblicitaria che sta orchestrando una campagna per il lancio di un assorbente intimo femminile; la testimonial che trova \u00e8 una ragazza che fa le pulizie nel suo condominio e che ha un flusso mestruale talmente abbondante da doverlo tamponare continuamente.\nSi diffonde intanto la notizia che la Meringa \u00e8 stata rapita, e che i suoi rapitori l'hanno rivenduta a una gang invischiata con il giro di film del porno estremo. Pare che venga tenuta completamente avvolta nella carta stagnola, con le sole parti erogene scoperte; una bambina che lavora a film scabrosi l'avrebbe vista, avrebbe scambiato con lei qualche parola.\nIntanto il romanzo si sviluppa, si moltiplicano i nuovi personaggi che l'autore illustra al Gatto: ognuno di loro parla in prima persona in un breve capitolo definito \u201ccanto\u201d, per esempio Canto della donna che urla, Canto delle esplose, Canto di Principessa etc. Il romanzo scritto dall'ispettore Lanza si mischia con la realt\u00e0, i suoi personaggi interagiscono con le persone vere. Il protagonista del suo libro, il creativo (l'art), riesce a ritrovare la ragazza con l'assorbente, a sua volta finita in un giro di film porno estremi, e la riporta a casa. Un suo informatore per\u00f2 gli rivela che la Meringa sar\u00e0 uccisa sul set, durante i lavori di uno dei film estremi, e chiede la collaborazione del narratore (che il Gatto nel frattempo ha cominciato a chiamare \u201cIl Matto\u201d) per liberarla. Lo fa salire su un aereo per Parigi, poi da l\u00ec a Ostenda, poi in Germania e fino negli Stati Uniti perch\u00e9 gli ambigui personaggi che girano intorno al traffico di snuff movies si spostano rapidamente per eludere la caccia. Il Matto si ritrova a Los Angeles, dove prende l'autobus per Pasadena.\nAlla fine, come in una catarsi, la ragazza assorbente viene liberata e, uscita dalla schiavit\u00f9 dei sedativi, riconosce il suo salvatore. Al tempo stesso con un colpo di mano a sorpresa il Gatto, l'editore, prende il posto del Matto come autore della storia.\nParte seconda.\nLa seconda parte \u00e8 quasi interamente raccontata in prima persona dal punto di vista del Gatto, sostituito nelle pagine finali dall'ideatore di videogiochi e poi dalla Meringa.\nSubentrato al Matto, che finalmente ha liberato la sua Meringa, \u00e8 l'editore a scrivere la storia nella quale si intrecciano anche i personaggi di fantasia creati dall'ispettore Lanza. Le storie si complicano, un'intera galleria di personaggi pi\u00f9 o meno grotteschi si intersecano in un arabesco di vicende: lo stupratore di donne gravide; l'uomo che pesta le merde per strada, e ha le suole ispessite dai residui: \u00e8 lui che protegge l'Interfaccia, una donna incinta, dal violentatore di donne gravide; il ginecologo spastico; la ragazza con l'acne, che concorre a una selezione dell'agenzia di pubblicit\u00e0 per cui lavorano l'art e il copy.\nIl Matto e la Meringa lasciano insieme la citt\u00e0; le storie si infittiscono, ogni personaggio incontrato ha il suo Canto, e altri personaggi incrociati nella narrazione stessa diventano autori di altri Canti. Molte storie vengono raccontate durante un brief che ha luogo tra il Gatto, l'art, il copy e il creativo e le loro donne. Sembra che il committente della nuova campagna pubblicitaria sia Dio in persona, che al termine si presenta in effetti, con il volto coperto da una maschera di porcellana. La Meringa arriva a sua volta al brief e rivela che in realt\u00e0 era lei a tirare le fila del rapporto editoriale tra il Matto e il Gatto.\nParte terza.\nNella terza parte la trama si distrugge; ci sono ancora gli stessi personaggi e ne appaiono di nuovi, che prendono il nome da metropoli asiatiche e un numero d'ordine: Sydney 1, Benares 2, Chongqing 3, Tokyo 4, Shanghai 5, Shenzhen 6, U\u0117len 7, Semarang 8. A mano a mano che la narrazione procede, le preoccupazioni linguistiche hanno il sopravvento sulla trama.\nSi fa strada anche la questione dell'\u00abincreazione\u00bb, che d\u00e0 il nome al successivo romanzo. I personaggi si muovono in uno spaziotempo che a loro appare congelato, immobilizzato, dove il passato si confonde con il futuro, e anche i tempi verbali della narrazione riflettono questa deformazione. In un \u201ccanto\u201d lo stesso autore Antonio Moresco si rivolge al lettore usando il proprio nome.\nLa fine \u00e8 in un certo senso catartica: tutti i protagonisti vengono investiti uno dopo l'altro da un'automobile guidata dal personaggio dell'investitore, gi\u00e0 apparso in precedenza, che conta in questo modo di inviarli nell'increato."}
{"id": "3077951", "revid": "1305772", "url": "https://it.wikipedia.org/wiki?curid=3077951", "title": "Mitchell (Dakota del Sud)", "text": "Mitchell \u00e8 il capoluogo della contea di Davison, Dakota del Sud, Stati Uniti. La popolazione era di 15.254 abitanti al censimento del 2010. Mitchell \u00e8 la citt\u00e0 principale dell'area micropolitana di Mitchell, che comprende le contee di Davison e Hanson.\nGeografia fisica.\nSecondo lo United States Census Bureau, ha un'area totale di .\nStoria.\nIl primo insediamento a Mitchell fu creato nel 1879. Mitchell fu incorporata nel 1883. \u00c8 intitolata al banchiere di Milwaukee Alexander Mitchell, presidente della Chicago, Milwaukee, and St. Paul Railroad (Milwaukee Road).\nSociet\u00e0.\nEvoluzione demografica.\nSecondo il censimento del 2010, la popolazione era di 15.254 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 93,6% di bianchi, lo 0,5% di afroamericani, il 3,0% di nativi americani, lo 0,5% di asiatici, lo 0,1% di oceanici, lo 0,6% di altre razze, e l'1,8% di due o pi\u00f9 etnie. Ispanici o latinos di qualunque razza erano l'1,7% della popolazione."}
{"id": "3077952", "revid": "767487", "url": "https://it.wikipedia.org/wiki?curid=3077952", "title": "Chicago Grand Prix 1985", "text": "Il Chicago Grand Prix 1985 \u00e8 stato un torneo di tennis giocato sul sintetico indoor. \u00c8 stata la 1\u00aa edizione del Chicago Grand Prix, che fa parte del Nabisco Grand Prix 1985. Si \u00e8 giocato a Chicago negli USA, dall'1 al 7 aprile 1985.\nCampioni.\nSingolare.\n John McEnroe ha battuto in finale Jimmy Connors per walkover\nDoppio.\n Johan Kriek / Yannick Noah hanno battuto in finale Ken Flach / Robert Seguso 3\u20136, 4\u20136, 7\u20135, 6\u20131, 6\u20134"}
{"id": "3077954", "revid": "34162097", "url": "https://it.wikipedia.org/wiki?curid=3077954", "title": "SkyMarathon", "text": ""}
{"id": "3077956", "revid": "889336", "url": "https://it.wikipedia.org/wiki?curid=3077956", "title": "Peter Platzer", "text": "Carriera.\nFormatosi nel Brigittenauer AC, con cui sfiora il titolo nazionale nel 1927-1928, Platzer si trasferisce successivamente al Floridsdorfer AC, dove resta per cinque anni, prima di un nuovo trasferimento, all'Admira Vienna.\nFu in maglia bianco-nera che la carriera di Platzer decoll\u00f2 definitivamente: nel 1933-1934 gioc\u00f2 la sua stagione migliore, conquistando sia il campionato che la Wiener-Cup e raggiungendo la finale di Coppa Mitropa - persa contro il Bologna - nonch\u00e9 il quarto posto alla Coppa del Mondo 1934 con la Nazionale, dove era stato convocato per la prima volta tre anni prima. Si ricorda in particolare per la rete decisiva subita da Guaita nella semifinale contro l' a Milano dopo uno scontro fra Platzer e l'azzurro Meazza: secondo gli austriaci sarebbe stata una rete irregolare, mentre secondo i padroni di casa sarebbe stato lo stesso Platzer a commettere fallo.\nPlatzer vinse nuovamente il titolo austriaco nel 1935-1936, 1936-1937 e 1938-1939. In quell'anno fu anche vicecampione di Germania, infatti l'Admira arriv\u00f2 alla finale per il titolo contro lo Schalke 04, perdendo per 0-9. Fu cos\u00ec organizzata una \"rivincita\" a Vienna, terminata 1-1 con due reti annullate all'Admira. I giocatori dello Schalke dovettero lasciare lo stadio sotto scorta, tra le contestazioni dei tifosi austriaci, che non risparmiarno nemmeno l'auto del \"Gauleiter\" Baldur von Schirach. L'anno seguente Platzer si ritir\u00f2.\nCon la Nazionale austriaca gioc\u00f2 in totale 31 partite, con 56 reti al passivo: esord\u00ec il 4 ottobre 1931 a Budapest contro l' (2-2) in una partita di Coppa Internazionale, mentre face l'ultima presenza il 24 ottobre 1937 contro la . Dopo l\"'Anschluss\" venne convocato due volte dalla Nazionale tedesca: contro e Italia, nel 1939."}
{"id": "3077957", "revid": "33689", "url": "https://it.wikipedia.org/wiki?curid=3077957", "title": "Margot e Maroie", "text": "Il loro solo componimento poetico pervenutoci \u00e8 un'unica \"canzone di dibattito\", ovvero \"jeu-parti\" (vedi anche partimen). Questa canzone sopravvive in due manoscritti, ognuna delle quali con melodie separate e senza \"legami di parentela\"."}
{"id": "3077960", "revid": "352448", "url": "https://it.wikipedia.org/wiki?curid=3077960", "title": "Margot and Maroie", "text": ""}
{"id": "3077962", "revid": "287204", "url": "https://it.wikipedia.org/wiki?curid=3077962", "title": "ATP Nizza 1985", "text": "L'ATP Nizza 1985 \u00e8 stato un torneo di tennis giocato sulla terra rossa. \u00c8 stata la 14\u00aa edizione del torneo, che fa parte del Nabisco Grand Prix 1985. Si \u00e8 giocato a Nizza in Francia dall'8 al 14 aprile 1985.\nCampioni.\nSingolare maschile.\n Henri Leconte ha battuto in finale V\u00edctor Pecci 6\u20134, 6\u20134\nDoppio maschile.\n Claudio Panatta / Pavel Slo\u017eil hanno battuto in finale Lo\u00efc Courteau / Guy Forget 3-6, 6-3, 8-6"}
{"id": "3077964", "revid": "1543377", "url": "https://it.wikipedia.org/wiki?curid=3077964", "title": "Mount Vernon (Dakota del Sud)", "text": "Mount Vernon \u00e8 un centro abitato (\"city\") degli Stati Uniti d'America, situato nella Contea di Davison nello Stato del Dakota del Sud. La popolazione era di 462 persone al censimento del 2010. Fa parte dell'area micropolitana di Mitchell.\nLa citt\u00e0 prende il nome da Mount Vernon, la casa di George Washington; un nome variante per la citt\u00e0 era Arlandtown.\nGeografia fisica.\nMount Vernon \u00e8 situata a (43.712155, -98.261264).\nSecondo lo United States Census Bureau, ha un'area totale di 0,35 miglia quadrate (0,91\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 462 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 92,6% di bianchi, il 5,4% di nativi americani, lo 0,4% di oceaniani, e l'1,5% di due o pi\u00f9 etnie. Ispanici o latinos di qualunque razza erano il 2,2% della popolazione."}
{"id": "3077969", "revid": "767487", "url": "https://it.wikipedia.org/wiki?curid=3077969", "title": "Hypo Group Tennis International 1985", "text": "L'Hypo Group Tennis International 1985 \u00e8 stato un torneo di tennis giocato sulla terra rossa. \u00c8 stata la 5\u00aa edizione dell'Hypo Group Tennis International, che fa parte del Nabisco Grand Prix 1985. Si \u00e8 giocato a Bari in Italia, dal 15 al 21 aprile 1985.\nCampioni.\nSingolare.\n Claudio Panatta ha battuto in finale Lawson Duncan 6-2, 1-6, 7-6\nDoppio.\n Alejandro Ganz\u00e1bal / Claudio Panatta hanno battuto in finale Marcel Freeman / Laurie Warder 6\u20134, 6\u20132"}
{"id": "3077971", "revid": "729019", "url": "https://it.wikipedia.org/wiki?curid=3077971", "title": "Lynn Morley Martin", "text": "Repubblicana, la Martin fu anche rappresentante dello Stato dell'Illinois al Congresso.\nBiografia.\nNel 1984 assistette George H. W. Bush nel suo dibattito contro la candidata democratica alla vice-presidenza Geraldine Ferraro. Quando Bush fu eletto, consider\u00f2 la Martin come possibile vicepresidente, ma poi le prefer\u00ec Danforth Quayle.\nNel 1990 perse le elezioni per il Senato a causa della sua campagna fondata sulla presa in giro del rivale, che fu giudicata da molti meschina. Quando Elizabeth Dole diede le dimissioni da segretario per dirigere la Croce Rossa Americana, il Presidente Bush assegn\u00f2 l'incarico alla Martin.\nNegli ultimi anni ha abbandonato la politica attiva ed attualmente \u00e8 impegnata come dirigente in alcuni dei pi\u00f9 prestigiosi consigli di amministrazione, fra cui quello della AT&amp;T e quello della Procter &amp; Gamble."}
{"id": "3077972", "revid": "1543377", "url": "https://it.wikipedia.org/wiki?curid=3077972", "title": "Ethan (Dakota del Sud)", "text": "Ethan \u00e8 un centro abitato (\"town\") degli Stati Uniti d'America, situato nella Contea di Davison nello Stato del Dakota del Sud. La popolazione era di 331 persone al censimento del 2010. Fa parte dell'area micropolitana di Mitchell. Ethan \u00e8 una piccola comunit\u00e0 a soli 10 miglia a sud di Mitchell.\nStoria.\nEthan venne progettata nel 1883, e prende questo nome in omaggio a Ethan Allen, un patriota della guerra rivoluzionaria.\nGeografia fisica.\nEthan \u00e8 situata a (43.545878, -97.983283).\nSecondo lo United States Census Bureau, ha un'area totale di 0,25 miglia quadrate (0,65\u00a0km\u00b2).\nSociet\u00e0.\nEvoluzione demografica.\nSecondo il censimento del 2010, c'erano 331 persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 97,9% di bianchi, l'1,2% di nativi americani, e lo 0,9% di due o pi\u00f9 etnie. Ispanici o latinos di qualunque razza erano lo 0,3% della popolazione."}
{"id": "3077973", "revid": "92723", "url": "https://it.wikipedia.org/wiki?curid=3077973", "title": "Concilio di Jamnia", "text": "Il Concilio di Jamnia, citt\u00e0 in cui esisteva una scuola giudeo-farisaica, \u00e8 stata un'ipotetica assemblea di rabbini ebrei farisei che fra l'altro avrebbe fissato, intorno al 95 d.C., il canone della Bibbia ebraica (Tanakh), che costituisce l'Antico Testamento delle chiese cristiane protestanti e, insieme ad altri libri, l'Antico Testamento del canone cattolico e cristiano ortodosso.\nIl Concilio, secondo i fautori di tale ipotesi, avrebbe rigettato i libri biblici della Versione greca dei Settanta, compresi quelli che i cattolici chiamano deuterocanonici.\nTale ipotesi, che presuppone il concilio, \u00e8 stata formulata per la prima volta da Heinrich Graetz nel 1871.\nEssa ha avuto il consenso della maggior parte degli studiosi fino agli anni '60, in seguito \u00e8 stata rigettata dalla maggioranza degli studiosi.\nIl dibattito sul presunto Concilio.\nAttualmente non c'\u00e8 consenso su quando il canone dell'Antico Testamento sia stato chiuso (si veda pi\u00f9 avanti il dibattito fra Jack P. Lewis e Albert C. Sundberg).\nJacob Neusner ha sostenuto che la nozione di un canone biblico nel giudaismo rabbinico non \u00e8 stata preminente nel II secolo o anche pi\u00f9 tardi, e che invece il \"concetto di Torah\" \u00e8 stato allargato per includere Mishnah, Tosefta, Talmud di Gerusalemme, Talmud babilonese e Midrashim .\nJack P. Lewis ha scritto: \nAlbert C. Sundberg, Jr. ha scritto: \nAltri studiosi pensano che il canone sia stato chiuso al tempo della dinastia degli Asmonei intorno al II/I secolo a.C.; Philip R. Davies afferma: \"Con molti altri studiosi, concludo che la fissazione di un elenco canonico ci fu quasi certamente con il raggiungimento della dinastia degli Asmonei (II/I secolo a.C.)\".\nSecondo un'altra fonte, \"tutti gli indizi indicano che il canone ebraico era gi\u00e0 chiuso al tempo di Ges\u00f9 e dei suoi apostoli\".\nVoci correlate.\nCanone biblico"}
{"id": "3077974", "revid": "1494169", "url": "https://it.wikipedia.org/wiki?curid=3077974", "title": "Publicis", "text": ""}
{"id": "3077975", "revid": "6653", "url": "https://it.wikipedia.org/wiki?curid=3077975", "title": "Faro di Capo Ferro", "text": "Il faro di Capo Ferro \u00e8 situato nella Sardegna nord-orientale in localit\u00e0 capo Ferro, a Porto Cervo, in provincia di Sassari.\nIl faro \u00e8 attivo dal 1858, ed \u00e8 costituito da una torre bianca in muratura, sotto la quale si trova l'edificio con gli alloggi per gli addetti al faro.\nIl faro \u00e8 dotato di un'ottica rotante che emette una luce alta 52 m per 24 miglia nautiche."}
{"id": "3077976", "revid": "287204", "url": "https://it.wikipedia.org/wiki?curid=3077976", "title": "Katinka Hosszu", "text": ""}
{"id": "3077977", "revid": "599013", "url": "https://it.wikipedia.org/wiki?curid=3077977", "title": "Charles Greene", "text": "Biografia.\nGi\u00e0 nel 1964, a soli 19 anni, era dato fra i favoriti per la qualificazione ai Giochi olimpici, ma un infortunio muscolare fece s\u00ec che non andasse oltre un inutile sesto posto ai \"trials\".\nSuccessivamente Greene vinse i campionati AAU sulle 100 iarde nel 1966 e sui 100 metri nel 1968. In quest'ultima occasione stabil\u00ec per due volte il record mondiale: corse in 10 secondi netti in batteria e in 9\"9 nella seconda semifinale, lo stesso tempo con il quale Jim Hines e Ronnie Ray Smith avevano segnato il nuovo record mondiale nell'altra semifinale disputata pochi minuti prima, abbattendo per la prima volta il \"muro\" dei 10 secondi.\nCome studente dell'Universit\u00e0 del Nebraska, Greene vinse il campionato NCAA sulle 100 iarde dal 1965 al 1967 ottenendo come miglior tempo 9\"1, record mondiale eguagliato.\nAi Giochi olimpici di Citt\u00e0 del Messico Greene conquist\u00f2 la medaglia di bronzo sui 100 metri nonostante un dolore muscolare avvertito durante la finale. Questo inconveniente non gli imped\u00ec di prendere parte alla staffetta 4\u00d7100 metri che conquist\u00f2 l'oro con il record mondiale."}
{"id": "3077980", "revid": "110157", "url": "https://it.wikipedia.org/wiki?curid=3077980", "title": "Marbella Grand Prix", "text": "Il Marbella Grand Prix \u00e8 stato un torneo di tennis facente parte del Grand Prix giocato nel 1985 a Marbella in Spagna su campi in terra battuta."}
{"id": "3077987", "revid": "767487", "url": "https://it.wikipedia.org/wiki?curid=3077987", "title": "Marbella Grand Prix 1985", "text": "Il Marbella Grand Prix 1985 \u00e8 stato un torneo di tennis giocato sulla terra rossa. \u00c8 stata la 1\u00aa edizione del Marbella Grand Prix, che fa parte del Nabisco Grand Prix 1985. Si \u00e8 giocato a Marbella in Spagna, dal 22 al 28 aprile 1985.\nCampioni.\nSingolare.\n Horacio de la Pe\u00f1a ha battuto in finale Lawson Duncan 6-0 6-3\nDoppio.\n Andr\u00e9s G\u00f3mez / C\u00e1ssio Motta hanno battuto in finale Loic Courteau / Michiel Schapers 6-1, 6-1"}
{"id": "3077988", "revid": "1305772", "url": "https://it.wikipedia.org/wiki?curid=3077988", "title": "Publicis (agenzia pubblicitaria)", "text": "La Publicis \u00e8 una tra le pi\u00f9 importanti agenzie pubblicitarie del mondo. \u00c8 stata fondata nel 1926, a Parigi, da Marcel Bleustein-Blanchet. Dal 2002 fa parte del Publicis Groupe.\nStoria.\nLa Publicis nasce nel 1926 nel quartiere di Montmartre, ad opera di Marcel Bleustein-Blanchet. Il nome dell'agenzia (che si pronuncia \\py.bli.sis\\) deriva dalla crasi tra le parole francesi \"publicit\u00e9\" (\\py.bli.si.te\\) e \"six\" (\\sis\\), ossia 6, in riferimento all'unit\u00e0 di 1906, l\u2019anno di nascita del suo fondatore. Come marchio viene scelta la testa di un leone, segno zodiacale di Bleustein.\nPeculiarit\u00e0 dell'agenzia \u00e8 rappresentata dal fatto di non basare la concezione dei propri lavori su una sorta di \"supplica\" all'acquisto, come invece avveniva per la maggior parte della pubblicit\u00e0 francese dell'epoca, ma sulla costruzione di un rapporto stabile e duraturo tra marca e cliente.\nI primi slogan ideati da Bleustein si basano principalmente su giochi di parole, del tipo:\"\u00abBrunswick, la pelliccia che fa furore\u00bb\". Se oggi essi possono suonare alquanto ingenui o scontati, negli anni venti rappresentavano un'assoluta novit\u00e0.\nNel 1929 la Publicis viene nominata emittente pubblicitaria esclusiva della radio di stato francese. Ci\u00f2 fino al 1935, anno in cui il governo stabilisce che sulla radio pubblica non doveva apparire alcun tipo di comunicato commerciale. Bleustein decide allora di acquistare una propria stazione radiofonica, Radio-Cit\u00e9, e di proseguire con la propria attivit\u00e0 pubblicitaria.\nSempre negli anni trenta Bleustein da un lato fonda la Cinema et Publicit\u00e9 (che nel 1970 diventer\u00e0 Mediavision), agenzia dedita alla produzione di spot per il grande schermo, e dall'altro inizia ad occuparsi della vendita di spazi pubblicitari sui pi\u00f9 importanti quotidiani di Francia. Questa \u00e8, in un certo senso, la base dalla quale verr\u00e0 sviluppato nel corso del Novecento uno dei pi\u00f9 importanti network del mondo.\nDopo la Seconda guerra mondiale, abbandonata l'attivit\u00e0 radiofonica poich\u00e9 la radio francese era stata completamente nazionalizzata ed era proibito fare r\u00e9clame, la Publicis concentra la propria attivit\u00e0 sugli annunci a stampa, sui manifesti, sugli spot cinematografici e sulla pubblicit\u00e0 dinamica.\nGli anni cinquanta rappresentano un periodo particolarmente florido per la Publicis: conquista clienti quali Shell, Singer e Nestl\u00e9; nel 1957 apre un proprio ufficio negli Stati Uniti d'America, a New York; e sempre nel 1957 sposta la propria sede principale da Montmartre agli Champs-\u00c9lys\u00e9es, nell'edificio precedentemente occupato dall'Hotel Astoria.\nSempre durante gli anni cinquanta inizia, inoltre, ad interessarsi di ricerca, in particolare nell'abito della psicologia della pubblicit\u00e0.\nDurante gli anni sessanta la Publicis diventa uno dei pionieri della pubblicit\u00e0 televisiva francese, creando campagne per Renault, L'Or\u00e9al, calze Dim e formaggio Boursin.\nNel 1965 conquista la seconda posizione per fatturato nell'industria pubblicitaria francese, dietro la Havas.\nNel 1968 disegna la prima bottiglia realizzata in PVC ad essere immessa sul mercato.\nNel 1970 la Publicis viene quotata in borsa.\nNel 1973 la sede parigina sugli Champs-\u00c9lys\u00e9es viene distrutta da un grave incendio: questo evento comporter\u00e0 uno smembramento degli uffici in sedi provvisorie sparse per la citt\u00e0, e con ci\u00f2 si avr\u00e0 anche una significativa perdita di tempo, denaro e clienti.\nNel 1975, dopo il restauro, la Publicis recupera la propria sede ufficiale e Maurice L\u00e9vy, che aveva avuto un ruolo di primo piano nel salvare buona parte dei materiali dall'incendio, sale a capo dell'agenzia.\nTra la fine degli anni settanta e il periodo degli anni ottanta Levy guida la Publicis verso un progressivo sviluppo a livello internazionale, con lo scopo di renderla un network globale. In realt\u00e0 questo percorso si rivela pi\u00f9 difficoltoso del previsto, e Levy si rende conto che l'unica via per espandersi in maniera rapida e capillare \u00e8 acquisire direttamente altri network, come gi\u00e0 aveva fatto la BBDO creando l'Omnicom Group.\nNel 1988 viene stipulata un'alleanza con l'agenzia pubblicitaria americana Foote, Cone &amp; Belding (denominata True North). Tale alleanza, per\u00f2, inizia a rilevarsi problematica nel momento in cui il capo della FCB Norman Brown, che aveva negoziato l'accordo con Maurice L\u00e9vy, si ritira e gli succede Bruce Mason. Il nuovo presidente non \u00e8 favorevole alla partnership, e l'acquisto della Publicis di una piccola agenzia statunitense viene usato come pretesto da parte di Mason per accusare l'agenzia francese di voler competere con la FCB sul territorio americano e di infrangere gli accordi. L'alleanza verr\u00e0 sciolta nel 1996, in seguito ad una lunga battaglia legale.\n\u00c8 pur vero che, durante gli anni novanta, la Publicis era andata consolidandosi sul versante europeo grazie all'acquisizione del network francese FCA-BMZ che le aveva permesso di disporre di uffici in Germania, Regno Unito, Paesi Bassi, Belgio e Italia, ma la rottura degli accordi con la FCB aveva rappresentato una grave battuta d'arresto perch\u00e9 aveva comportato la perdita di tutto il mercato americano.\nPer questo motivo Publicis, nel tentativo di recuperare il tempo perduto, si lanci\u00f2 in quella che lo stesso Levy defin\u00ec \"\u00abuna folle corsa alle acquisizioni\u00bb\". Il progetto, al suo apice, vide addirittura l'agenzia francese aprire un nuovo ufficio in nuova nazione con cadenza settimanale. Tra le acquisizioni pi\u00f9 importanti di quest'epoca \u00e8 possibile citare quella dell'agenzia di San Francisco Hal Riney &amp; Partner.\nNel 1996 muore Marcel Bleustein-Blanchet.\nIl periodo a cavallo tra la fine degli anni novanta e l'inizio degli anni 2000 \u00e8 caratterizzato da un significativo salto di qualit\u00e0 in questo processo di acquisizioni, con l'acquisto del network della Saatchi &amp; Saatchi e del Bcom3 Group della Leo Burnett che si sintetizzer\u00e0 nella creazione del Publicis Groupe (2002).\nPrincipali pubblicit\u00e0.\nTra le pi\u00f9 importanti r\u00e9clame create dalla Publicis in quasi un secolo di attivit\u00e0 \u00e8 possibile citare:"}
{"id": "3077990", "revid": "352448", "url": "https://it.wikipedia.org/wiki?curid=3077990", "title": "Chanson courtoise", "text": ""}
{"id": "3077991", "revid": "123444502", "url": "https://it.wikipedia.org/wiki?curid=3077991", "title": "Sanford Ballard Dole", "text": "\u00c8 stato l'unico presidente delle Hawaii, assicurando per le isole il trapasso dall'indipendenza all'annessione agli USA.\nBiografia.\nNato in una famiglia di missionari protestanti, Dole faceva parte della comunit\u00e0 di immigrati europei e nord americani facoltosa e benestante, quell'\u00e9lite di occidentali che dirigeva la vita politica e commerciale delle isole. Servendo come avvocato ed amico del re Kal\u0101kaua delle Hawaii e della regina Liliuokalani delle Hawaii riusc\u00ec a condurre il processo di occidentalizzazione della cultura e della societ\u00e0 hawaiana."}
{"id": "3077992", "revid": "547034", "url": "https://it.wikipedia.org/wiki?curid=3077992", "title": "Ernoul Caupain", "text": "Della sua opera poetica sopravvivono due \"pastorelle\", una \"chanson courtoise\" e un poema religioso. Gustav Gr\u00f6ber suggerisce che egli fosse stato lo stesso Copin che aveva giudicato un \"jeu parti\" tra i membri del circolo letterario che fioriva intorno ad Arras. \nI componimenti poetici di Ernoul hanno strofe relativamente lunghe di undici, dodici o quindici versi. In genere usa ottosillabi mischiati con versi senari o settenari. Le sue melodie sono costruite sulla scala modale autentica di sol con forti centri tonali, scritte nella forma bar. "}
{"id": "3077994", "revid": "104458", "url": "https://it.wikipedia.org/wiki?curid=3077994", "title": "Soci 2014", "text": ""}
{"id": "3077995", "revid": "767487", "url": "https://it.wikipedia.org/wiki?curid=3077995", "title": "Atlanta Open 1985", "text": "L'Atlanta Open 1985 \u00e8 stato un torneo di tennis giocato sul sintetico indoor. \u00c8 stata la 5\u00aa edizione dell'Atlanta Open, che fa parte del Nabisco Grand Prix 1985. Si \u00e8 giocato ad Atlanta negli USA, dal 22 al 28 aprile.\nCampioni.\nSingolare.\n John McEnroe ha battuto in finale Paul Annacone 7-6 7-6 6-2\nDoppio.\n Paul Annacone / Christo van Rensburg hanno battuto in finale Steve Denton / Tom\u00e1\u0161 \u0160m\u00edd 6-4, 6-3"}
{"id": "3077997", "revid": "171091", "url": "https://it.wikipedia.org/wiki?curid=3077997", "title": "Campionato Valdostano Skyrunning", "text": ""}
{"id": "3078000", "revid": "34162677", "url": "https://it.wikipedia.org/wiki?curid=3078000", "title": "Sue\u00f1a Conmigo", "text": ""}
{"id": "3078002", "revid": "287204", "url": "https://it.wikipedia.org/wiki?curid=3078002", "title": "Societ\u00e0 Sportiva Sutor 2001-2002", "text": "La Societ\u00e0 Sportiva Sutor 2001-2002, sponsorizzata \"Premiata\", ha preso parte al campionato professionistico italiano di Legadue.\nHa disputato le proprie partite interne presso il Palasport di Porto San Giorgio.\nRoster.\n\"Legaduebasket: Dettaglio statistico\""}
{"id": "3078008", "revid": "547034", "url": "https://it.wikipedia.org/wiki?curid=3078008", "title": "Ernoul le Vielle de Gastinois", "text": "Il nome potrebbe indicare G\u00e2tinais come suo luogo d'origine, invece \"vielle\" potrebbe significare sia \"vecchio\" che \"suonatore di viella\". \nA Ernoul vengono attribuiti due \"lais\", entrambi conservati solo nel Chansonnier de Noailles (BnF fr.12615). Il \"Lai de notre-dame\" (incipit: \"En entente curieuse\") \u00e8 ascritto a lui nel manoscritto, ma il \"Lai de l'ancien et du nouveau testament\" (incipit: \"S'onques hom en lui s'asist\") \u00e8 presentato anonimamente e viene assegnato a Ernoul solo da Alfred Jeanroy. David Fallows descrive i suoi due \"lais\" come \"tra i pi\u00f9 insoliti dell'intero repertorio monofonico, sorprendentemente con schemi di ripetizione complessi e strutture motiviche elaborate\". \nCinque \"pastourelles\" sono inoltre state attribuite a Ernoul, tutte conservate unicamente nel Canzoniere del re (BnF fr.844). L'attribuzione di una sola, \"En avril, au tens novel\", \u00e8 oggetto di forte contesa. Sebbene anonima nel manoscritto, gli studiosi moderni non si trovano d'accordo se essa appartenga al corpus di Ernoul, o se assegnarla invece a Thibaut de Blaison. Essa ha due versi che sono identici a due trovati in \"Pensis, chief enclin\", attribuita nel manoscritto a Ernoul, ma \u00e8 incompleta. Musicalmente \u00e8 insolita tra i componimenti di Enroul per il suo stile meno vincolato. \"Pensis, chief enclin\" successivamente former\u00e0 la base di un mottetto con \"Flos filius eius\". La sola altra \"pastourelle\" ascritta a Ernoul nel manoscritto, \"Por conforter mon corage\", viene inoltre usata in un mottetto successivo e la sua melodia usata in un'altra con \"Crescens incredulitas\". Due ulteriori \"pastourelles\", entrambe incomplete e anonime, sono state assegnate a Ernoul in quanto appaiono vicine ad altri suoi lavori e simili nella lingua e nello stile musicale: \"Quant voi le tans avrilier\" e \"Tres pensant d'une amourete\". La lingua in cui sono scritte \u00e8 il \"franciano\", il dialetto dell'\u00cele-de-France, con tracce di dialetto piccardo. "}
{"id": "3078009", "revid": "110157", "url": "https://it.wikipedia.org/wiki?curid=3078009", "title": "Alan King Tennis Classic", "text": "L'Alan King Tennis Classic \u00e8 stato un torneo di tennis facente parte del Grand Prix giocato dal 1972 al 1983 e nel 1985 a Las Vegas negli Stati Uniti su campi in cemento. L'evento prendeva il nome dall'attore Alan King che l'aveva ospitato nel suo albergo:il Caesars Palace di Las Vegas."}
{"id": "3078016", "revid": "352448", "url": "https://it.wikipedia.org/wiki?curid=3078016", "title": "Ernoul le Vieux", "text": ""}
{"id": "3078022", "revid": "729019", "url": "https://it.wikipedia.org/wiki?curid=3078022", "title": "Campagne mesopotamiche di Ardashir I", "text": "Le campagne mesopotamiche di Ardashir I rappresentarono il primo episodio di un nuovo periodo di guerre tra Romani e Sasanidi. La guerra tra l'Impero romano, governato dall'imperatore romano Alessandro Severo (222-235), e il dominio dei Sasanidi, guidati da Ardashir I (224-241), dur\u00f2 per oltre un decennio, dal 229 al 241 quando il sovrano sasanide mor\u00ec e fu sostituito dal figlio, Sapore I.\nContesto storico.\nTra il 224 e il 226/227 avvenne un episodio importante, che cambi\u00f2 le sorti dei rapporti tra Impero romano e Impero persiano: in Oriente l'ultimo sovrano dei Parti, Artabano IV, fu rovesciato dopo essere stato sconfitto in \"tre battaglie\" e il rivoltoso, Ardashir I, fond\u00f2 la dinastia sasanide, destinata a essere avversaria orientale dei Romani fino al VII secolo. In particolare, a partire dal 229/230, Sasanidi e Romani si scontrarono per la prima volta.\nSul fronte romano, invece, la nuova dinastia dei Severi che regn\u00f2 sull'Impero romano tra la fine del II e i primi decenni del III secolo (dal 193 al 235, con una breve interruzione durante il regno di Macrino tra il 217 e il 218), e che aveva avuto in Settimio Severo il suo capostipite, si trovava ora nelle mani di un giovane imperatore, Alessandro Severo, che pochi anni dopo fu ucciso, rivelandosi l'ultimo discendente. La nuova dinastia era nata sulle ceneri di un lungo periodo di guerre civili, dove si erano affrontati altri tre contendenti oltre a Settimio Severo (Didio Giuliano, Pescennio Nigro e Clodio Albino).\n\"Casus belli\".\nIl \"casus belli\" fu la rivendicazione da parte dei Sasanidi, che si consideravano discendenti dei Persiani, del possesso di tutto l'impero degli Achemenidi, ivi compresi i territori, ora romani, dell'Asia Minore e del Vicino Oriente fino al mare Egeo.\nForze in campo.\nSasanidi.\nNon conosciamo con precisione quante e quali furono le armate messe in campo da parte dei Sasanidi. Cassio Dione Cocceiano ci racconta che si trattava certamente di una grossa armata, pronta a terrorizzare non solo la provincia romana di Mesopotamia, ma anche quella di Siria, ad ovest dell'Eufrate.\nCi\u00f2 che conosciamo di questo esercito \u00e8 che non era permanente come quello romano, con soldati di professione pagati regolarmente per il loro mestiere. Vi era solo un'eventuale divisione del bottino finale. Ci troviamo piuttosto di fronte ad un sistema simile a quello feudale, dove per ogni campagna era necessario assemblare un esercito di volta in volta, composto da nobili a capo dei loro \"clan\", sottoposti poi sotto il comando di un principe della casa reale. Non c'erano perci\u00f2 ufficiali esperti d'armi che prestassero servizio in modo continuo e neppure un sistema di reclutamento durevole, poich\u00e9 non vi erano unit\u00e0 militari permanenti, sebbene molti fossero i nobili a disposizione dell'esercito sasanide. Per questi motivi, spesso ingaggiavano armate mercenarie. Usavano soprattutto l'arco ed il cavallo in guerra, diversamente dai Romani che prediligevano la fanteria, tanto che i Sasanidi si dice crescessero fin dall'infanzia, cavalcano e tirando con le frecce, vivendo costantemente per la guerra e la caccia.\nVi \u00e8 da aggiungere per\u00f2 che, a differenza dei Parti arsacidi, cercarono di mantenere sotto le armi per pi\u00f9 anni i loro contingenti, nel corso di importanti campagne militari, velocizzando il reclutamento delle loro armate, oltre a meglio assimilare le tecniche di assedio dei loro avversari romani, mai veramente apprese dai loro predecessori.\nRomani.\nSappiamo invece che per i Romani le forze messe in capo erano rappresentate dalle legioni e dalle truppe ausiliarie disposte lungo il \"limes\" orientale, che purtroppo secondo Cassio Dione Cocceiano, non versavano in uno stato accettabile di preparazione, disciplina e morale, per far fronte a questo nuovo pericolo orientale. Qui sotto l'elenco delle legioni e delle loro rispettive fortezze (a cui potremmo aggiungere successivamente anche la IV \"Italica\", costituita attorno al 231 da Alessandro Severo):\nConseguenze.\nLa morte poi del giovane imperatore per mano di un suo generale, Massimino il Trace (nel 235), e la successiva anarchia militare in cui per circa un cinquantennio vers\u00f2 l'Impero romano, determinarono non pochi vantaggi a favore del nascente Impero sasanide, che non si lasci\u00f2 sfuggire l'occasione di sorprendenti rivincite, fino ad occupare la stessa Antiochia di Siria nel 252 e nel 260."}
{"id": "3078038", "revid": "125388610", "url": "https://it.wikipedia.org/wiki?curid=3078038", "title": "Eddie Jones (allenatore di rugby)", "text": "Dal 2015 \u00e8 commissario tecnico della Nazionale dell'.\nNel mondo del rugby ha acquisito numerosi soprannomi: \"Il diavolo della Tasmania, L'oracolo della Tasmania\" (essendo nato nell'omonima isola) e \"Il maestro Yoda\" (per via della somiglianza con l'omonimo personaggio di Star Wars)\nBiografia.\nNato in Tasmania da padre australiano e madre giapponese, crebbe e studi\u00f2 a Matraville (Nuovo Galles del Sud), nella cui scuola superiore inizi\u00f2 a giocare a rugby.\nDopo una breve carriera da giocatore (milit\u00f2 nel e, a livello di campionato provinciale, rappresent\u00f2 12 volte il Nuovo Galles del Sud 12 volte tra il 1987 e il 1989 nel ruolo di tallonatore prima di smettere per dedicarsi alla professione di insegnante e, successivamente, di preside), si dedic\u00f2 all'attivit\u00e0 tecnica.\nIl primo incarico da allenatore fu nella sua squadra d'origine, il Randwick, in cui guid\u00f2 la squadra riserve; nel 1996 la federazione giapponese gli offr\u00ec la guida della propria nazionale; successivamente guid\u00f2 una squadra di quel Paese in Top League, i , e nel 1998 torn\u00f2 in Australia, per assumere la conduzione tecnica dei .\nCon la \"franchise\" di Canberra in Super 12 Jones giunse decimo al primo anno, ma nel 1999 manc\u00f2 di poco la \"final four\", giungendo quinto.\nNel 2000 giunse finalmente la finale, anche se persa seppur di un solo punto (19-20) contro i neozelandesi Crusaders; l'anno seguente, infine, giunse il titolo, conquistato in finale sui sudafricani Sharks, che pose termine alla - fino ad allora - ininterrotta egemonia neozelandese sul Super Rugby.\nNel 2001 fu chiamato dalla federazione a guidare l' e, l'anno successivo, prese il posto lasciato libero da Rod Macqueen sulla panchina degli \"Wallabies\"; prese in mano la Nazionale che si stava avviando alla da disputarsi in casa, e il primo appuntamento da affrontare, il Tri Nations 2002, vide l' terminare al secondo posto; stesso risultato l'anno successivo, ma con soli 4 punti contro i 20 della .\nAlla gli \"Wallabies\" giunsero fino alla finale di Sydney (eliminando in semifinale i grandi avversari oceanici della ), nella quale furono tuttavia sconfitti (17-20) negli ultimi secondi di gioco dall' grazie a un \"drop\" del loro mediano d'apertura Jonny Wilkinson; nel biennio successivo l', la cui federazione nel frattempo aveva prolungato fino al 2007 il contratto a Jones, arriv\u00f2 a un punto dal vincere il Tri Nations 2004 (che tutte le squadre chiusero con due vittorie e due sconfitte a testa, ma che fu deciso dai \"bonus\"), ma incapp\u00f2 in un 2005 che la vide eguagliare la peggior serie di sconfitte della sua storia, gi\u00e0 realizzata nel 1969: sette, di cui tre contro il e due contro la nel Tri Nations, una contro la a Marsiglia e, soprattutto, quella contro l' a Twickenham (16-26), al termine di un incontro in cui la prima linea inglese domin\u00f2 gli avversari e l' pag\u00f2 la sua indisciplina con le espulsioni temporanee di Gregan e Baxter.\nAlla fine del \"tour\" europeo, dopo una sconfitta anche contro il (ottava in nove incontri), Jones fu esonerato.\nNella stagione successiva fu in Inghilterra al come consulente tecnico, poi torn\u00f2 nel 2007 in Australia per guidare i Reds, che tuttavia chiusero il Super 14 all'ultimo posto; ad agosto fu nominato assistente tecnico e consulente dei tre quarti della nazionale del che si stava preparando alla , che gli \"Springbok\" conquistarono vincendo tutti e sette gli incontri.\nDopo il torneo mondiale Jones fece ritorno ai Saracens come consulente e, dall'estate 2008, anche come allenatore, ma nel marzo 2009 si dimise dall'incarico con effetto immediato, apparentemente per contrasti con la propriet\u00e0 del club, anticipando cos\u00ec la fine del contratto comunque in scadenza a fine stagione, in quanto Jones aveva accettato da quella successiva l'incarico di direttore generale e tecnico del Suntory Sungoliath, il club giapponese del quale era stato allenatore gi\u00e0 nel 1997; a dicembre 2011 Jones ricevette per la seconda volta l'incarico di commissario tecnico della Nazionale giapponese. Sotto la sua guida i Brave Blossoms disputarono il loro migliore Mondiale ovale nel 2015, con tre vittorie tra cui quella storica contro il Sudafrica.\nDopo la Coppa del Mondo firm\u00f2 un contratto con i sudafricani ma di fatto non li allen\u00f2 neppure un giorno perch\u00e9 a met\u00e0 novembre 2015 fu contattato dalla federazione inglese che gli offr\u00ec il posto da C.T. della propria nazionale maggiore, divenendo cos\u00ec il primo non inglese a ricoprire tale incarico."}
{"id": "3078039", "revid": "287204", "url": "https://it.wikipedia.org/wiki?curid=3078039", "title": "Segalara", "text": "Segalara \u00e8 una frazione del comune di Sala Baganza, in provincia di Parma.\nLa localit\u00e0 dista 3,94\u00a0km dal capoluogo.\nGeografia fisica.\nSorge sulla sommit\u00e0 di uno dei primi colli dell'Appennino Parmense adiacente al Parco naturale regionale dei Boschi di Carrega a circa 255 metri s.l.m., fra le vallate del Torrente Scodogna e del Fiume Taro. Oltre a dominare queste due vallate, Segalara controlla l'imbocco appenninico della Via Romea o Via Francigena, che da Parma sale verso la collina, arriva a Fornovo di Taro, poi a Berceto, quindi scavalca in Liguria attraverso il Passo della Cisa.\nStoria.\nAlcuni studiosi ritengono che il primo insediamento sul colle di Segalara risalga all'epoca romana: si sarebbe trattato di un nucleo estremamente semplice, a carattere essenzialmente agricolo, come attesta il nome stesso di \u201cSegalara\u201d, che sembra derivare da \u201csegala\u201d, il cereale coltivato spesso dai romani al posto del frumento o in congiunzione ad esso.\nIl primo uso militare dell'insediamento pare si abbia gi\u00e0 in epoca bizantina (V-VIII sec.). Il primo documento scritto che sembra parlare del castello di Segalara \u00e8 una pergamena, un atto di compravendita, oggi all'Archivio di Stato di Reggio Emilia, del 1034, dove si menziona un castro Taloniano, castello di Talignano, da identificarsi con ogni probabilit\u00e0 con Segalara.\nAl luogo vari studiosi legano anche la figura di Gherardo Segarelli o meglio Segalelli (il cui cognome richiama il toponimo), iniziatore nel 1260 del movimento degli \u201cApostolici\u201d, uno dei pi\u00f9 importanti e interessanti movimenti ereticali del Medioevo.\nNei primi anni del secondo millennio la storia di Segalara s'intreccia con le vicissitudini che coinvolgono i numerosi ordini religiosi presenti a Parma. Nell'anno 1187 il Papa Gregorio VIII emana una bolla in favore del Monastero di San Paolo, con la quale ratifica la propriet\u00e0 del colle di Segalara da parte dello stesso.\nInteressante e chiaro \u00e8 l'atto notorio del 1290, attraverso il quale, in applicazione del testamento di Ugo Rossi, vengono istituiti quattro benefici ecclesiastici, fra cui l'oratorio di Segalara. La menzione di un Rossi fa supporre che questo luogo fosse gi\u00e0 entrato a far parte dei feudi della famiglia Rossi di Parma.\nMonumenti e luoghi d'interesse.\nCastello.\nCon il dominio dei Rossi il castello, o castrum, di Segalara inizia ad acquistare nel territorio parmense una rilevanza crescente: questi, infatti, colgono pi\u00f9 dei loro predecessori l'importanza strategica del colle di Segalara che, con i castelli di Roccalanzona e Felegara ad ovest, e di San Vitale Baganza e, in seguito, Torrechiara ad est, former\u00e0 l'asse difensivo della media valle del Taro.\nNel 1635 la situazione economica dei Rossi \u00e8 ormai disastrosa e la Camera Ducale confisca loro tutti i possedimenti cedendo la tenuta di Segalara, nel 1682, al Marchese Gian Antonio Canossa proveniente da Pontremoli, come ricompensa per i suoi incarichi di corte. La tenuta di Segalara rester\u00e0 alla famiglia Canossa sino al 1800 per essere poi ceduta alla famiglia Franceschi e in seguito suddivisa fra altri proprietari."}
{"id": "3078042", "revid": "729019", "url": "https://it.wikipedia.org/wiki?curid=3078042", "title": "Aeroporto Internazionale di Sarajevo", "text": "L'Aeroporto internazionale di Sarajevo (IATA: SJJ, ICAO: LQSA), conosciuto anche come aeroporto di Butmir, \u00e8 il principale aeroporto internazionale in Bosnia ed Erzegovina; si trova a 6,1 km a sud-ovest della stazione ferroviaria di Sarajevo, nel sobborgo di Butmir."}
{"id": "3078043", "revid": "124123", "url": "https://it.wikipedia.org/wiki?curid=3078043", "title": "Gustavo Sforni", "text": "Biografia.\n\u00c8 noto soprattutto per essere stato uno dei maggiori collezionisti italiani di inizio Novecento. \nMecenate dei pittori Oscar Ghiglia e Mario Puccini, cur\u00f2 personalmente la loro crescita artistica e commerciale, fino ad essere travolto dalla passione della pittura. \nSi vot\u00f2 quindi a moduli stilistici postmacchiaioli, ma non ebbe mai la fama del pittore affermato, sebbene negli ultimi anni venga inserito con maggiore frequenza in mostre e rassegne che celebrano i fasti di questo movimenti artistico.\nFu uomo di cultura vicino agli intellettuali de La Voce, nonch\u00e9 un uomo molto facoltoso. I suoi meriti furono, quindi, legati ad un collezionismo illuminato che mir\u00f2 a valorizzare gruppi non ancora in auge come i postmacchiaioli, anche se la sua fama si consolid\u00f2 attraverso alcune importanti acquisizioni di artisti come C\u00e9zanne e Van Gogh.\nFu Sforni ad acquistare nel 1910 a Parigi, il quadro \"Il giardiniere\", che dopo una serie di vicissitudini entr\u00f2 a far parte della collezione della Galleria nazionale d'arte moderna e contemporanea di Roma."}
{"id": "3078044", "revid": "36426", "url": "https://it.wikipedia.org/wiki?curid=3078044", "title": "Trattato delli uccelli", "text": ""}
{"id": "3078045", "revid": "36426", "url": "https://it.wikipedia.org/wiki?curid=3078045", "title": "Trattato degli uccelli", "text": ""}
{"id": "3078046", "revid": "1543377", "url": "https://it.wikipedia.org/wiki?curid=3078046", "title": "Takashi Murakami", "text": "Uno degli artisti pi\u00f9 noti nel panorama internazionale, nel 2008 la rivista \"Time\" lo ha definito il pi\u00f9 influente rappresentante della cultura giapponese contemporanea. Le sue opere, ispirate dai temi e dagli stili cari all'iconografia di massa del suo paese, sono icone monumentali della cultura e della societ\u00e0 del Giappone contemporaneo.\nBiografia.\nEsordi.\nNato a Tokyo in una famiglia modesta (il padre era tassista e la madre casalinga), nel 1986 ha intrapreso gli studi di pittura giapponese tradizionale presso il dipartimento di Belle Arti dell' di Tokyo. Il giovane Murakami era per\u00f2 pi\u00f9 attratto dai manga e dagli anime. Odiava la povert\u00e0 e desiderava diventare disegnatore di manga, essendo anche appassionato dalla cultura Otaku, che a suo avviso rappresentava il Giappone in cui stava vivendo. L'arte Nihonga che studiava invece non rispecchiava pi\u00f9 il nuovo Giappone.\nIl 1989 \u00e8 l'anno del suo esordio a Tokyo, dove si tenne la sua prima mostra personale. Nel 1993 d\u00e0 vita al personaggio di \"Mr. Dob\", da lui considerato il suo alter ego, e che raffigurer\u00e0 in molte delle sue opere. Nel 1994 dopo aver conseguito la laurea (1993) in pittura tradizionale Nihon-ga all'Universit\u00e0 delle Arti di Tokyo, vinse una borsa di studio del MoMA PS1 e si trasfer\u00ec a New York, dove rimase affascinato dal lavoro di Jeff Koons. In quel periodo, per soddisfare le necessit\u00e0 produttive del suo lavoro, raccolse intorno a s\u00e9 un gruppo di collaboratori, e si interess\u00f2 all'idea di Factory di Andy Warhol e alle filosofie produttive di aziende cinematografiche come Disney, LucasFilm e Studio Ghibli di Hayao Miyazaki.\nCarriera.\nNel 1995 \u00e8 invitato alla Biennale di Venezia e l'anno successivo fonda a New York la Hiropon Factory. Nel 1999 espone al Museum of Modern Art di San Francisco. Nel 2001 espone al Walker Art Center di Minneapolis, al Museum of Contemporary Art di Tokyo, e al Museum of Fine Arts di Boston. Nello stesso anno, al MOCA di Los Angeles, Murakami cura una mostra intitolata \"Superflat\". La mostra far\u00e0 il giro del mondo in diverse edizioni, promuovendo il lavoro di 19 artisti giapponesi. \"Superflat\" \u00e8 il manifesto programmatico ed estetico di Murakami, e diventa un nuovo movimento d'arte giapponese.\nDa allora in poi Murakami incomincia a promuovere sistematicamente il valore di un'arte giapponese autonoma dalle influenze occidentali, capace di esprimere la realt\u00e0 culturale del nuovo Giappone. Durante il 2001 la Hiropon Factory diventa Kaikai Kiki, collettivo di artisti e azienda, i cui obiettivi sono la produzione, la promozione e il sostegno degli artisti giapponesi emergenti. A questo scopo la societ\u00e0 Kaikai Kiki organizza il festival GEISAI, per promuovere l'arte giapponese nel mondo. Kaikai Kiki impiega circa 50 persone nella sede centrale di Tokyo e 20 persone nella sede di New York.\nNel 2002 espone alla Fondazione Cartier di Parigi, e l'anno successivo \u00e8 di nuovo alla Biennale di Venezia. Nel 2005 il Palais de Tokyo ospita una sua mostra a Parigi. Nel 2003 Murakami, in collaborazione con lo stilista Marc Jacobs, disegna per Louis Vuitton la borsa \"Cherry Blossom\", trasfigurando il logo dell'azienda in stile manga. La borsa, venduta a 5000 dollari, riscuote un successo enorme. Nel mese di giugno dello stesso anno Fran\u00e7ois Pinault, il proprietario di Christie's, acquista per circa 1,5 milioni di dollari la scultura in fibra di vetro \"Tongari Kun\".\nNel 2006 a Basilea, citt\u00e0 dove ha sede la nota fiera d'arte Art Basel, si tiene la decima edizione di GEISAI, che promuove l'arte giapponese \"Superflat\".l Nel 2007 realizza la copertina dell'album \"Graduation\" di Kanye West. Il 29 ottobre 2007 il MOCA di Los Angeles inaugura \"\u00a9 Murakami\", la prima grande mostra retrospettiva sull'artista. L'allestimento della mostra nel museo comprende anche un negozio che espone e vende gli oggetti di consumo di Murakami, tra cui le borse realizzate per Louis Vuitton. Nel 2008 la mostra viene presentata al Brooklyn Museum di New York e successivamente al Museum f\u00fcr Moderne Kunst di Francoforte. Nel 2009 la mostra raggiunge il Guggenheim Museum di Bilbao.\nNel maggio 2008 la scultura \"My Lonesome Cowboy\" \u00e8 battuta a un'asta di Sotheby's per 15,2 milioni di dollari. Nello stesso anno la scultura \"Oval Buddha\" \u00e8 esposta all'IBM Building a New York. Nel mese di aprile del 2009, in collaborazione con i creativi dell'agenzia SET, l'artista realizza per Louis Vuitton un \"Design QR\", un tipo di codice QR formato dall'immagine di uno dei suoi personaggi e dal pattern colorato di Louis Vuitton. Il codice \u00e8 leggibile dai telefonini e indirizza verso una pagina del sito web mobile giapponese di Louis Vuitton che promuove i prodotti frutto della collaborazione con l'artista. \u00c8 la prima volta che Takashi Murakami si impegna in un progetto interattivo. Durante il mese di agosto dello stesso anno collabora con l'attrice Kirsten Dunst nella realizzazione del cortometraggio intitolato \"Akihabara Majokko Princess\". Nel video, girato a Tokyo e realizzato per la mostra \"Pop Life\" della Tate Modern di Londra, l'attrice canta il successo \"Turning Japanese\" dei Vapors indossando abiti dai colori sgargianti.\nNel 2010 la Reggia di Versailles ha ospitato la prima grande retrospettiva francese dell'artista. Alla mostra sono state esposte 22 opere, distribuite in 15 sale. La grande scultura dorata \"Oval Buddha\" \u00e8 stata esposta nel \"Parterre d'eau\" del castello.\nEstetica Superflat.\nMurakami \u00e8 stato spesso definito un artista pop e paragonato a Andy Warhol per il fatto di essersi lasciato ispirare apertamente dalla cultura di massa. Nelle sue opere sono infatti evidenti i riferimenti all'iconografia degli anime e dei manga. Senza rinnegare l'interesse per l'attivit\u00e0 di Warhol e di Jeff Koons, l'artista ha rivendicato la propria autonomia culturale, e dichiarato che i suoi riferimenti estetici sono essenzialmente legati alla cultura pop giapponese e al fenomeno Otaku.\nAttingendo sia dai canoni estetici di bidimensionalit\u00e0 dall'arte del Giappone tradizionale, che dall'immaginario feticista e consumistico degli otaku, Murakami ha definito lo stile \"Superflat\" (super piatto), caratterizzato dall'integrazione di una grande variet\u00e0 di elementi, della subcultura e della cultura giapponese come gli anime degli anni settanta, o provenienti dai dipinti del XVII secolo giapponese, dal Kabuki e dallo j\u014druri di epoca Edo, fusi e \"appiattiti\" in immagini dalle superfici levigate e dai colori brillanti. I temi estetici da cui attinge Murakami sono amplificati ed esaltati a tal punto da far emergere, nella sua poetica, questioni apparentemente assenti nelle tematiche kawaii dell'immaginario otaku. Nel 2000 l'artista aveva dichiarato di riconoscere nell'estetica otaku una manifestazione culturale, sottovalutata e ingiustamente disprezzata, che rispecchiava il nuovo Giappone.\nNel 2001 Murakami ha iniziato a diffondere la sua concezione estetica in cui si mescolano la tradizione, il pop e l'otaku (\"Po-ku\"), curando una mostra collettiva intitolata \"Superflat\". La mostra era il manifesto di Murakami e di un collettivo di artisti giapponesi che si riconoscevano nella originalit\u00e0 culturale del Giappone contemporaneo.\nParagonando \"Superflat\" e otaku, il filosofo Hiroki Azuma ha rilevato che l'estetica \"Superflat\" fa anche riferimento alla perdita del senso dei confini tra l'originale e la copia, o tra l'autore e i consumatori, caratteristiche postmoderne tipiche della subcultura otaku.\nMurakami \u00e8 inoltre riuscito a rendere mobile e incerto il confine tra la cosiddetta \"high art\", l'arte alta, destinata ai musei e ai ricchi collezionisti, e la \"low art\", ovvero gli oggetti prodotti in serie e destinati al consumo di massa: la sua mostra \"\u00a9 Murakami\", un ventaglio della sua poliedrica attivit\u00e0 creativa e commerciale, ospitava un negozio che vendeva i suoi oggetti di consumo.\nOltre ad aver disegnato una serie di borse per Louis Vuitton, vendute tra 1000 e 5000 dollari, ha prodotto e commercializzato agende, caramelle, giocattoli, pupazzi, skateboard, t-shirt, cuscini e carte da parati.\nSe si escludono alcuni episodi isolati, come ad esempio gli oggetti che Claes Oldenburg vendeva nel 1960, questa capacit\u00e0 di penetrare il mercato a diversi livelli \u00e8 un salto che la Pop art non aveva mai fatto in modo cos\u00ec deliberato e programmatico. Murakami ha intuito che in Giappone non esiste, come in occidente, un confine idealisticamente definito tra cultura alta e cultura bassa, tra arte e mercato, e ha riconosciuto senza pudori il desiderio delle masse di possedere oggetti legati ad un immaginario. Il mercato dei prodotti derivati dell'industria culturale era gi\u00e0 diffuso nel mondo dei manga e degli otaku, e pi\u00f9 in generale nell'industria dell'intrattenimento.\nLa sua filosofia commerciale \u00e8 dunque il frutto del modo di pensare giapponese, unito alla lezione della Pop art e a quanto l'artista ha appreso interessandosi ai metodi utilizzati da aziende cinematografiche come Disney, Lucasfilm e Studio Ghibli di Hayao Miyazaki. Questo approccio, estetico e imprenditoriale, gli ha permesso di riuscire a penetrare il mercato dell'arte elitaria internazionale e contemporaneamente di vendere, attraverso aziende terze, oggetti destinati al mercato di massa, inventando e promuovendo i brand Kaikai Kiki e GEISAI.\nOpere.\nMurakami realizza le sue opere con il contributo di diversi collaboratori presso gli studi Kaikai Kiki a Tokyo e a New York.\nMerchandising.\nOltre a realizzare costose opere d'arte destinate al mercato dell'arte tradizionale, Murakami ha prodotto e commercializzato oggetti destinati al consumo di massa come agende, borse, carte da parati, cuscini, giocattoli, magliette, pupazzi, scatole di caramelle e skateboard.\nQuesti oggetti sono stati esposti nell'area di merchandising di \"\u00a9 Murakami\", un vero e proprio negozio allestito all'interno della mostra retrospettiva sull'opera dell'artista. Le pareti delle sale espositive dei musei che hanno ospitato la mostra \"\u00a9 Murakami\" erano tappezzate con la carta da parati disegnata da Murakami.\nNel 2006 ha realizzato per Louis Vuitton, in collaborazione con lo stilista Marc Jacobs, la borsa in edizione limitata \"Cherry Blossom\", disegnando per l'occasione un pattern kawaii con il monogramma dell'azienda di moda."}
{"id": "3078049", "revid": "1442080", "url": "https://it.wikipedia.org/wiki?curid=3078049", "title": "N\u00e9stor Rossi", "text": "Caratteristiche tecniche.\nGiocava come centrocampista; soprannominato \"Pipo\", la sua possanza fisica unita alle sue capacit\u00e0 di \"leadership\" e alle abilit\u00e0 tecniche e tattiche gli permisero di diventare il regista e fulcro della \"M\u00e1quina\", la formazione del River plurivincitrice del campionato degli anni quaranta e cinquanta.\nCarriera.\nGiocatore.\nClub.\nDopo un periodo nelle giovanili del Platense, entr\u00f2 a far parte di quelle del River Plate per volere di Carlos Peucelle, debuttando in prima squadra il 24 giugno 1945 contro il Racing di Avellaneda; nei successivi due anni Rossi si stabil\u00ec come titolare della compagine di Buenos Aires. La sua abilit\u00e0 nel comandare la squadra \u2014 sebbene fosse pi\u00f9 giovane della maggior parte dei suoi compagni \u2014 gli confer\u00ec un ruolo di primo piano nella gestione del gioco del River, che con lui acquis\u00ec maggior spessore. Nel 1947 conquist\u00f2 il suo primo trofeo da titolare, il campionato argentino (nel 1945 era un debuttante), cui anni dopo seguirono altri tre tornei vinti, sempre con la maglia numero cinque sulle spalle. Lasci\u00f2 il River Plate nel 1949 per il Millonarios, squadra colombiana \u2014 paese in cui sempre pi\u00f9 calciatori argentini si trasferivano, cercando fortuna in quello che in seguito venne definito \"El Dorado\" \u2014 ove rimase fino al 1955: la tattica del 3-2-5 permise a Rossi di reinventarsi difensore centrale, guadagnandovi in visione di gioco. Con la compagine andina visse un periodo di successi, che lo vide vincere il campionato nazionale per quattro volte e aggiudicarsi, nel 1953, la Peque\u00f1a Copa do Mundo, trofeo internazionale che per formula e partecipanti pu\u00f2 essere accostato al Mondiale per club FIFA. Tornato al River Plate nel 1955, vinse altri tre titoli giocando a fianco di, tra gli altri, \u00c1ngel Labruna e Omar S\u00edvori. Lasci\u00f2 definitivamente il River per accasarsi all'Hurac\u00e1n, club con cui segn\u00f2 la sua ultima rete (contro il Boca Juniors a La Bombonera) e con cui si ritir\u00f2 nel 1961.\nNazionale.\nDebutt\u00f2 in Nazionale nella partita amichevole del 2 marzo 1947 al Monumental contro l'. Nello stesso anno prese parte al Campeonato Sudamericano de Football, tenutosi in Ecuador e vinto dalla selezione argentina, ottenendo cos\u00ec la definitiva consacrazione a livello personale. Dieci anni dopo questa vittoria, ne arriv\u00f2 un'altra: il Sudamericano, di scena stavolta in Per\u00f9, vide nuovamente l'affermazione della Nazionale \"albiceleste\"; il di fatto sanc\u00ec la fine dell'esperienza internazionale di Rossi, che aveva presenziato in tutte le tre partite giocate dalla sua squadra al Mondiale.\nAllenatore.\nL'esperienza in panchina per il \"Pipo\" ebbe inizio in concomitanza con la fine della sua carriera da giocatore: fu difatti all'Hurac\u00e1n che ricopr\u00ec per la prima volta l'incarico di allenatore. Passato dunque per il River (dove fece debuttare Daniel Passarella in un torneo estivo) e per il Racing, conquist\u00f2 il campionato argentino nel 1965 con il Boca \u2014 suo unico titolo della sua carriera da tecnico, dopo aver svolto anche il ruolo di commissario tecnico della Nazionale argentina nel 1962. Prosegu\u00ec dunque all'estero \u2014 Colombia, Paraguay e Spagna \u2014 dove non riscosse grande successo. Nel 1974 fu chiamato dall'Elche dopo aver ottenuto buoni risultati in patria l'anno precedente con il piccolo club dell'Atlanta, ma vi rimase per una sola stagione prima di fare ritorno definitivamente in Argentina, chiudendo infine la sua carriera nel mondo del calcio nel 1982."}
{"id": "3078052", "revid": "385999", "url": "https://it.wikipedia.org/wiki?curid=3078052", "title": "Systemsettings", "text": ""}
{"id": "3078054", "revid": "385999", "url": "https://it.wikipedia.org/wiki?curid=3078054", "title": "System Settings", "text": ""}
{"id": "3078056", "revid": "178779", "url": "https://it.wikipedia.org/wiki?curid=3078056", "title": "Giochi olimpici estivi 1924/Calcio", "text": ""}
{"id": "3078057", "revid": "178779", "url": "https://it.wikipedia.org/wiki?curid=3078057", "title": "Coppa Internazionale 1927 - 1930", "text": ""}
{"id": "3078066", "revid": "63727", "url": "https://it.wikipedia.org/wiki?curid=3078066", "title": "Mercedes-Benz M276", "text": "La sigla Mercedes-Benz M276 indica un motore a scoppio prodotto a partire dal 2010 dalla Casa tedesca Mercedes-Benz.\nCaratteristiche e versioni.\nA distanza di diversi mesi dal suo debutto, gi\u00e0 nella met\u00e0 del 2010, venne svelato il nuovo motore che, alla fine dello stesso anno avrebbe dovuto cominciare gradualmente a sostituire il 3.5 litri della famiglia M272. Questo motore prese la sigla di \"M276\" e da esso, in seguito, sarebbero stati derivati altri propulsori, anche di cilindrata differente, come per esempio la versione top, con doppia sovralimentazione ma con cilindrata di 3 litri che riprende le caratteristiche del 3 litri \"M272\".\nIn ogni caso, il primo motore \"M276\" a debuttare aveva una cilindrata di 3.5 litri: esso era un'evoluzione del potente V6 da 3498 cm\u00b3 fino a quel momento utilizzato, del quale manteneva l'architettura principale e la cilindrata, ma ne differisce per numerose altre caratteristiche inedite o quasi, tra le quali va prima di tutto ricordato il diverso angolo tra le bancate di cilindri, in questo caso ridotto da 90\u00b0 a 60\u00b0, in modo da ottenere un'unit\u00e0 motrice pi\u00f9 compatta e soprattutto per ridurre ulteriormente le vibrazioni.\nUn'altra importante caratteristica sta nell'alimentazione ad iniezione diretta, come nella pi\u00f9 evoluta variante del motore M272 da 3.5 litri, ossia quella siglata come \"M272DE35\" (dove le due lettere \"DE\" stanno per \"Direkteinspritzung\", che in tedesco significa \"iniezione diretta\"), ma che in questo caso \u00e8 stata ulteriormente ottimizzata al fine di aumentare le prestazioni e ridurre per contro i consumi. Ci\u00f2 venne reso possibile, tra l'altro, dal fatto che venne smagrito il rapporto benzina/aria, ma evitando nel contempo gli inconvenienti tipici di questo tipo di alimentazione. Ci\u00f2 si traduce quindi in una sensibile riduzione dei consumi: in generale, i motori \"M276\" sono pi\u00f9 prestanti dei motori \"M272\" di analoga cilindrata e potenza, ma anche pi\u00f9 parsimoniosi. \nTra le altre caratteristiche di questo motore va segnalata l'accensione a scintilla multipla e ad iniezione programmata, che si avvale di iniettori piezoelettrici. Le camere di scoppio, gli iniettori e l'accensione a scintilla multipla sono stati sapientemente accordati tra loro in maniera tale da ottenere una combustione di tipo stratificato, una tecnica gi\u00e0 utilizzata da alcuni anni da diverse Case automobilistiche e che in questo caso partecipa a ottimizzare la combustione della miscela aria/benzina.\nEd ancora, il motore \"M276\" \u00e8 caratterizzato dalla presenza del dispositivo Start/Stop che spegne il motore della vettura durante le code per poi riavviarlo automaticamente al momento di ripartire. Ci\u00f2, unitamente alle caratteristiche gi\u00e0 descritte, alla sensibile riduzione degli attriti tra le parti in movimento ed al ridotto consumo di energia da parte dei dispositivi di servizio (come la pompa dell'acqua, per esempio), consente un sensibile risparmio nei consumi, che la Casa tedesca quantifica nel 20% in meno rispetto al motore M272 di pari cilindrata.\nRiaussumendo, queste sono le caratteristiche generali del motore \"M276\":\nIl debutto del motore \"M276\" \u00e8 avvenuto alla fine del 2010, e pi\u00f9 precisamente nel mese di novembre, quando \u00e8 stata avviata la commercializzazione della Mercedes-Benz CLS350 CGI BlueEFFICIENCY. In questo caso il motore \"M276\" era caratterizzato da una cilindrata di 3498 cm\u00b3 e la sua alimentazionme era di tipo atmosferico, cio\u00e8 senza sovralimentazione, mentre la potenza massima era di 306 CV. In seguito questo motore ha trovato applicazione anche in altri modelli della Casa tedesca. Ma nel 2012 la famiglia dei motori \"M276\" ha visto l'arrivo di una versione depotenziata del 3.5 litri di partenza e la cui potenza massima si fermava a 252 CV. Inoltre, nel 2013 \u00e8 stata introdotta la gi\u00e0 menzionata variante sovralimentata mediante due turbocompressori, ma con cilindrata ridotta a 2996\u00a0cm\u00b3. In questo caso la potenza massima saliva a 333 CV. Di pari potenza \u00e8 anche la variante ibrida, che per\u00f2 sfrutta il motore 3.5 da 306 CV.Infine, la sovralimentazione venne estesa alla variante da 3,5 litri a partire dal 2016, con l'arrivo della nuova generazione della \"Classe E\".\nTabella applicazioni.\nDi seguito sono riassunte tutte le caratteristiche e le applicazioni dei motori \"M276\":"}
{"id": "3078081", "revid": "889336", "url": "https://it.wikipedia.org/wiki?curid=3078081", "title": "Rudolf Raftl", "text": "Carriera.\nCresciuto nell'Hertha Vienna, Raftl divenne il simbolo del Rapid Vienna con cui vinse molti trofei. Trasferito in bianco-verde nel 1930, vi rimase per quindici anni vincendo quattro campionati austriaci, uno tedesco e una Coppa di Germania. Fu portiere nella finale per il titolo tedesco del 1941, quando il Rapid, sotto di tre reti dallo Schalke, recuper\u00f2 e vinse 4-3.\nIn Nazionale esord\u00ec nel 1933, e gi\u00e0 l'anno dopo era aggregato alla selezione che disput\u00f2 la Coppa del Mondo in Italia. Divenne titolare in occasione delle qualificazioni al Mondiale del 1938 ma, a causa dell'annessione dell'Austria alla Germania, la Nazionale austriaca non pot\u00e9 prendere parte al torneo, bench\u00e9 qualificata. Raftl ai Mondiali ci and\u00f2 lo stesso, ma vestendo la divisa della Germania, di cui fu titolare per altri due anni.\nDopo la seconda guerra mondiale gioc\u00f2 altre due stagioni nel First Vienna."}
{"id": "3078085", "revid": "212348", "url": "https://it.wikipedia.org/wiki?curid=3078085", "title": "The Omegaman", "text": " \u00e8 un personaggio del manga e anime Kinnikuman di Yudetamago. Nell'anime \u00e8 doppiato da Ken Yamaguchi.\nProfilo.\nClassificazione:Perfect Chojin\nLuogo d'origine:Omega Centauri\nAltezza:230\u00a0cm\nPeso:208\u00a0kg\nLivello di forza chojin:85,000,000\nTecniche distintive:Omega Catastrophe Drop, Omega Metamorphosis.\nTecniche.\nOmega Catastrophe Drop(\u03a9\u30fb\u30ab\u30bf\u30b9\u30c8\u30ed\u30d5\u30c9\u30ed\u30c3\u30d7, Omega Catastrophe Drop)\nLa mano gigante sulla schiena di Omegaman afferra l'avversario, Omegaman mette le mani dell'avversario dietro la schiena, tiene le spalle dell'avversario fra le sue gambe e gli fa schiantare la testa sul terreno.\nMano gigante(\u5de8\u5927\u306a\u624b, Kyoudai na Te)\nOmegaman ha sulla schiena una mano gigantescha che pu\u00f2 trasformare le sue dita nelle teste dei Chojin che Omegaman ha catturato mentre cercavano di fuggire dal cimitero dei chojin(esempio:Atlantis, Junkman, Neptuneking, Screwkid, Sneagator e Sunshine)e usarle per mordere l'avversario.\nOmega Metamorphosis(\u03a9\u30fb\u5909\u8eab(\u30e1\u30bf\u30e2\u30eb\u30d5\u30a9\u30fc\u30bc)\nOmegaman spara un raggio dalla fronte colpendo dei mezzi(come ruspe, aeroplani e tralicci elettrici)e la sua mano gigante si trasforma nei mezzi che il raggio ha colpito.\nOmegaman \u00e8 capace anche di trasformarsi in Chojin defunti(come il Principe Kamehame).\nStoria.\nOmegaman era un cacciatore di Chojin al servizio di Chojin Enma, il sovrano del cimitero dei chojin, che si occupava nel catturare i chojin che scappavano dal quel regno ultraterreno. Durante il Survival match per il trono Kinniku, \u00e8 stato incaricato di ritrovare e catturare Neptuneman.\nArrivato sulla Terra, si unisce alla squadra di Kinnikuman Super Phoenix. Omegaman sconfigge Geronimo con l'Omega Catastrophe Drop, e ci\u00f2 porta ad un tag team match con King Muscle e Neptuneman contro Super Phoenix e lo stesso Omegaman.\nCiascuno dei lottatori aveva la propria pagina dal libro Muscle Prophecy appesa sopra una fiamma, quindi se una pagina fosse stata bruciata, il lottatore la cui pagina apparteneva sarebbe scomparso. Neptuneman sacrifica la sua pagina per salvare King Muscle dall'Omega Catastrophe Drop di Omegaman e fin\u00ec con lo sparire nel nulla. A quel punto Omegaman usa la Omega Metamorphosis per trasformarsi nel Principe Kamehame, ma quest'ultimo riesce a non farsi controllare da Omegaman e coglie l'occasione di essere tornato fra i vivi per insegnare a King Muscle le 52 sottomissioni. Con queste tecniche, King Muscle riesce a rimontare contro Omegaman e a sconfiggerlo con la Muscle Spark.\nA quel punto, la pagina di Omegaman viene bruciata e lui sparisce dall'esistenza, ma non prima di ricevere un ultimo triste saluto da King Muscle.\nCaratteristiche.\nOmegaman ha una maschera simile a quella di Jason Voohores.\nHa gli occhi rossi e un'armatura bianca."}
{"id": "3078086", "revid": "729019", "url": "https://it.wikipedia.org/wiki?curid=3078086", "title": "Strada europea E08", "text": "La strada europea E8 \u00e8 una strada europea di classe A e, come si evince dal numero, una dorsale intermedia ovest-est lunga 1.410 km. Collega Troms\u00f8 in Norvegia con Turku in Finlandia.\nPercorso.\nIn Finlandia, la E\u00a08 segue il percorso delle strade statali:\nLa classificazione di strada europea E8 \u00e8 stata introdotta tra Troms\u00f8 e Tornio nel 1992. Nel sistema delle strade europee precedente questo tratto era chiamato E78 gi\u00e0 dal 1962. Nel 2002 la E8 fu estesa da Tornio a Turku portandola alla lunghezza attuale.\nLa E8, nel tratto tra Keminmaa a Liminka di 138 km, condivide il suo percorso con la strada europea E75 mentre da Nordkjosbotn in Norvegia, per 44 km condivide il suo percorso con la strada europea E6. Inoltre la E8 \u00e8 punto di origine:"}
{"id": "3078088", "revid": "110157", "url": "https://it.wikipedia.org/wiki?curid=3078088", "title": "Serie A 2010-2011 (calcio femminile)", "text": "L'edizione 2010-2011 fu la quarantaquattresima edizione del campionato italiano di Serie A femminile di calcio. Il campionato \u00e8 iniziato il 25 settembre 2010 e si \u00e8 concluso il 21 maggio 2011. La ha vinto il campionato per la quinta volta nella sua storia, la seconda consecutiva. Patrizia Panico e Daniela Sabatino hanno vinto la classifica marcatrici con 25 reti segnate a testa. Il S\u00fcdtirol Vintl e l' sono retrocesse in Serie A2.\nStagione.\nNovit\u00e0.\nCon la riforma dei campionati voluta dalla Divisione Calcio Femminile, la formula del massimo torneo nazionale torna a 14 squadre dopo 8 anni: l'ultima stagione disputata con un numero cos\u00ec alto di squadre fu quella del 2002-03.\nSale il numero delle regioni italiane rappresentate nella massima serie: 10, tre in pi\u00f9 della stagione precedente, ossia il Trentino-Alto Adige (con l'inedita presenza di una squadra altoatesina, il S\u00fcdtirol Vintl Damen), la Toscana (grazie al ritorno in A del dopo due stagioni) e la Sicilia (che per merito dell'Orlandia97 fa la ricomparsa nella ribalta del calcio femminile italiano dopo 7 anni di lontananza).\nFormula.\nLe 14 squadre partecipanti si affrontano in un girone all'italiana con partite di andata e ritorno per un totale di 26 giornate.\nLa squadra campione d'Italia e la seconda classificata si qualificano alla UEFA Women's Champions League 2011-2012.\nLe ultime due classificate retrocedono in Serie A2.\nClassifica finale.\nLegenda:\nNote:\nRisultati.\nCalendario.\nDi seguito si riporta il calendario della competizione."}
{"id": "3078092", "revid": "755885", "url": "https://it.wikipedia.org/wiki?curid=3078092", "title": "Missing You (The Saturdays)", "text": "Missing You \u00e8 un singolo del gruppo musicale pop britannico The Saturdays, pubblicato l'8 agosto 2010 dall'etichetta discografica Fascination.\nLa canzone, di genere elettropop, anticipa l'uscita dell'EP \"Headlines\", prevista per il 16 agosto dello stesso anno.\nIl singolo \u00e8 stato pubblicato sia in versione tradizionale con supporto fisico, sia in versione digitale; nel primo \u00e8 contenuta la b-side \"Ready to Rise\", mentre nel secondo sono contenuti alcuni remix.\nIl video del brano \u00e8 stato girato a Malaga, in Spagna, nel maggio 2010 e presentato sul sito ufficiale del gruppo il 26 giugno successivo."}
{"id": "3078101", "revid": "767487", "url": "https://it.wikipedia.org/wiki?curid=3078101", "title": "Dornenreich", "text": "I Dornenreich sono un gruppo musicale austriaco fondato nel 1996.\nInizialmente dediti al black metal melodico, sono recentemente passati a sonorit\u00e0 ambient e neofolk.\nIl termine tedesco Dornenreich pu\u00f2 significare \"regno di spine\" (inteso come sostantivo) oppure \"pieno di spine\" (se aggettivo).\nStoria del gruppo.\nLa band fu fondata da Thomas \"Val\u00f1es\" Stock nel 1996, stesso anno in cui Jochen \"Ev\u00edga\" Stock entr\u00f2 nel gruppo. Nel 1997 Moritz \"Gilvan\" Neuner complet\u00f2 la prima formazione, che diede alla luce il demo \"Mein Fl\u00fcgelschlag\"."}
{"id": "3078102", "revid": "34164566", "url": "https://it.wikipedia.org/wiki?curid=3078102", "title": "Ca' di David", "text": ""}
{"id": "3078141", "revid": "686936", "url": "https://it.wikipedia.org/wiki?curid=3078141", "title": "Percy Watson", "text": "\u00c8 stato sotto contratto con la World Wrestling Entertainment e lottava ad NXT con il ring name Percy Watson. Dopo un periodo nel circuito indipendente, nel novembre 2016 Watson \u00e8 stato rimesso sotto contratto dalla WWE e svolge il ruolo di commentatore di WWE NXT.\nCarriera.\nFootball.\nMcNeil studia alla Western Carolina University alla facolt\u00e0 di informatica. Ottiene grandi successi nel football venendo convocato 3 volte negli All-Southern.\nDopo l'universit\u00e0, McNeil firma un contratto con i Pittsburgh Steelers e gira diverse squadre della NFL fra cui i Washington Redskins, i Green Bay Packers e i New York Giants.\nWWE.\nFlorida Championship Wrestling (2009-2011).\nMcNeil si dedica al wrestling dall'inizio del 2009 e firma subito un contratto di sviluppo con la WWE e viene mandato alla FCW. Fa il suo debutto nel settembre del 2009 sotto il suo vero nome ma il 1\u00ba ottobre cambia nome in Percy Watson e forma un tag team con Darren Young chiamato The South Beach Boys. I due tuttavia non riusciranno a conquistare gli FCW Florida Tag Team Championship. Nei tapings del 1\u00ba settembre, Watson partecipa al torneo per decretare il nuovo campione FCW ma viene eliminato alle eliminatorie dal colui che poi andr\u00e0 a vincere il torneo, ovvero Leo Kruger.\nNXT; Team con Titus O'Neil e rilascio (2010-2013).\nIl 1\u00ba giugno 2010 viene annunciato che Watson sar\u00e0 uno dei partecipanti alla seconda stagione di WWE NXT con MVP come mentore. Fa il suo debutto l'8 giugno in un Tag Team Match con il suo pro battendo Husky Harris e Cody Rhodes. Nella votazione del 29 giugno Watson ottiene un ottimo secondo posto, appena dietro a Kaval. Il 6 luglio, Percy vince la sfida \"talk-the-talk\" e ottiene di poter svolgere il suo show personale invitando come ospite il suo pro M.V.P. Per lanciare un segno forte, Watson invita gli altri rookie per attaccare M.V.P. ma viene anticipato dagli altri professionisti. Matt Striker trasforma la rissa in una Over The Top Rope Battle Royal a 20 uomini con i rookie della seconda stagione, i loro pro e il Nexus dove per\u00f2 Watson non fa una bella figura e viene eliminato per terzo dopo il suo pro ed Eli Cottonwood. Percy chiede scusa a M.V.P. la settimana successiva; scuse che vengono accettate. Il 10 agosto Watson diventa il primo rookie della seconda stagione ad aver sconfitto un pro (in questo caso Zack Ryder) e viene classificato terzo. Nella puntata del 16 agosto, Percy Watson viene eliminato.\nNella puntata di Superstars dell'8 settembre 2011, Percy Watson fa il suo ritorno sul ring WWE, combattendo un match di coppia insieme a Titus O'Neil perdendo contro Tyler Reks &amp; Curt Hawkins. Saranno poi presenze fisse dello show NXT Redemption, sconfiggendo coppie come Tyson Kidd e Derrick Bateman e iniziando una rivalit\u00e0 con Darren Young e JTG. Il 14 ottobre, in quel di SmackDown, partecipa alla Battle Royal promossa da Theodore Long e John Laurinaitis nella quale il vincitore avrebbe potuto sfidare un campione a sua scelta in un match titolato, ma viene eliminato. Nel corso della 100\u00aa puntata di NXT, batte Heath Slater. La stessa sera, O'Neil effettua un Turn Heel e i due rompono la partnership. Il 24 gennaio, Watson affronta proprio O'Neil, non riuscendo a battere l'ex amico. Nella puntata di NXT del 31 gennaio, Watson fa coppia con il suo nuovo compagno Alex Riley, perdendo contro Titus O'Neil e Darren Young. Il 20 giugno, la quinta stagione di NXT termina. ma il 18 luglio, Watson appare per la prima volta nella sesta stagione del programma, perdendo contro Jinder Mahal. Fa coppia poi con Yoshi Tatsu nel suo ultimo periodo di permanenza alla WWE e i due prendono anche parte al torneo per decretare i primi NXT Tag Team Champions, ma vengono sconfitti al primo turno da Erick Rowan e Luke Harper.\nIl 17 maggio 2013, viene svincolato dalla WWE.\nRitorno in WWE (2016-presente).\nNel novembre 2016 Watson \u00e8 stato rimesso sotto contratto dalla WWE e svolge il ruolo di commentatore di WWE NXT accanto a Tom Phillips e Corey Graves. Dal mese di gennaio, Graves lascia il posto a Nigel McGuinness.\nTitoli e riconoscimenti.\nPro Wrestling Illustrated"}
{"id": "3078143", "revid": "889336", "url": "https://it.wikipedia.org/wiki?curid=3078143", "title": "Anton Janda", "text": "Carriera.\nLa carriera di Anton Janda si svilupp\u00f2 interamente all'Admira Vienna, dove esord\u00ec nel 1924, e dove rimase per nove anni. Nel 1927 festeggi\u00f2 la conquista del primo campionato austriaco, impresa bissata nella stagione seguente e impreziosita dalla conquista della Coppa d'Austria. Il 1\u00ba aprile 1928 fece il proprio esordio in Nazionale, contro la Cecoslovacchia, rimase titolare per tutto l'anno successivo, poi venne convocato sempre pi\u00f9 raramente. Fece comunque parte del \"Wunderteam\" e partecip\u00f2 alla Coppa del Mondo in Italia.\nA livello di club continu\u00f2 a mietere successi: nel 1931-1932 e nel 1933-1934 il campionato nazionale, negli stessi anni due Coppe d'Austria, e il raggiungimento della finale di Coppa Mitropa nel 1934: l'Admira, dopo aver vinto per 3-2 la finale d'andata in casa, fu per\u00f2 sconfitta 5-1 nel ritorno dal Bologna. L'anno seguente Janda si ritir\u00f2 dal calcio professionistico, giocando sporadicamente per lo SC Austro Fiat, prima del definitivo ritiro."}
{"id": "3078151", "revid": "6923", "url": "https://it.wikipedia.org/wiki?curid=3078151", "title": "Neurobiologia vegetale", "text": "La neurobiologia vegetale \u00e8 la nuova e dibattuta disciplina scientifica che dal 2005 studia come le piante superiori siano capaci di ricevere segnali dall'ambiente circostante, rielaborare le informazioni ottenute e calcolare le soluzioni adatte alla loro sopravvivenza.\nEtimologia e campo di ricerca.\nLa parola \"neuro\"(-biologia) viene ripresa dall'antico uso che Platone fa del termine per definire la fibra vegetale: \"\u03bd\u03b5\u1fe6\u03c1\u03bf\u03bd\" (neurone) e, secondo il \"Greek Lexicon\" \"qualunque cosa di natura fibrosa\".\nA differenza di altre discipline tradizionali (biologia, biofisica, ecologia, agraria) la visione della neurobiologia vegetale verso queste discipline scientifiche parte da un nuovo punto di vista, in cui le piante superiori non solo ricevono stimoli dall'ambiente esterno, ma sono anche in grado di rielabolarli e trasmetterli al resto della pianta o ad altre piante distanti.\nMa a differenza degli animali che modificano il loro comportamento in risposta a degli stimoli (movimento), nelle piante avvengono cambiamenti nella morfologia e nel metabolismo. Ad esempio, piante attaccate da insetti erbivori o patogeni emettono sostanze volatili per segnalare il pericolo a piante adiacenti, non ancora attaccate, che in risposta si rendono repulsive a questi insetti. Oppure il caso dei brillanti colori delle foglie autunnali, che segnalano la capacit\u00e0 degli alberi nel difendersi dagli attacchi degli afidi.\nIn altre parole la neurobiologia vegetale, pur consapevole che le piante sono prive di un sistema nervoso, vede nelle piante degli esseri che possono \"comunicare\", \"calcolare\", \"scegliere\", \"apprendere\" e \"memorizzare\".\nGi\u00e0 nel 1880, Charles Darwin, nel suo libro \"The power of movement in plants\" scriveva degli apici radicali: \u00abNon \u00e8 una esagerazione dire che la punta delle radici, avendo il potere di dirigere i movimenti delle parti adiacenti, agisce come il cervello di un animale inferiore; il cervello essendo situato nella parte anteriore del corpo riceve impressioni dagli organi di senso e dirige i diversi movimenti della radice\u00bb.\nAttivit\u00e0 simile alla neurale (ma non eguale, come molti altri studiosi del regno vegetale invece ritengono) \u00e8 sostenuta ora, dalla neurobiologia vegetale, come dato certo.\nCritica.\nLa maggioranza degli scienziati e i dati sperimentali dimostrano che le piante non sono in grado di \"pensare\", non possiedono \"neuroni\", \"sinapsi\" o un \"cervello\", almeno nell'accezione che la scienza d\u00e0 nella nostra era contemporanea, a questi termini.\nUna revisione pubblicata sul Journal of Plant Physiology ha criticamente rivalutato la letteratura disponibile e ha concluso che non vi \u00e8 alcuna prova che nelle piante, \"domini simili a sinapsi\" esercitino alcuna delle funzioni delle sinapsi neuronali quali trasmissione rapida del segnale elettrico o chimico.\nL'interpretazione antropomorfica dei fenomeni vegetali fatta dalla neurobiologia vegetale, si basa infatti su metafore ed analogie tratte dal mondo animale che, come tutto il vivente (piante incluse), sente e risponde agli stimoli. La differenza \u00e8 nel modo di sentire e rispondere dei due gruppi (preneurale o \"vegetativo\" nelle piante) che per\u00f2, portando ad effetti simili imposti dalla struttura biologica degli organismi viventi evoluti nello stesso ambiente, pu\u00f2 indurre a comparazioni fuorvianti."}
{"id": "3078153", "revid": "110157", "url": "https://it.wikipedia.org/wiki?curid=3078153", "title": "V\u00edtkov", "text": "V\u00edtkov (in tedesco: \"Wigstadtl\", in polacco: \"Witk\u00f3w\") \u00e8 una citt\u00e0 della Repubblica Ceca orientale, nel Distretto di Opava, nella Regione di Moravia-Slesia."}
{"id": "3078158", "revid": "889336", "url": "https://it.wikipedia.org/wiki?curid=3078158", "title": "Willibald Schmaus", "text": "Carriera.\nFece parte della squadra austriaca ai Mondiali del 1934 e di quella tedesca ai Mondiali del 1938."}
{"id": "3078159", "revid": "110157", "url": "https://it.wikipedia.org/wiki?curid=3078159", "title": "Lily on the Beach", "text": "Lily on the Beach \u00e8 il 19\u00ba album dei Tangerine Dream, pubblicato nel 1989. Tutte le tracce sono composte e arrangiate da Paul Haslinger ed Edgar Froese. Quest'album segna l'inizio di una lunga relazione del gruppo con gli strumenti acustici a fiato, e vede la partecipazione di Hubert Waldner al sax soprano e al flauto nella traccia \"Long Island Sunset\". Nella traccia \"Radio City\" compare per la prima volta in un disco dei Tangerine Dream Jerome Froese."}
{"id": "3078160", "revid": "810736", "url": "https://it.wikipedia.org/wiki?curid=3078160", "title": "Il vero nome", "text": "Il vero nome (\"True Names\") \u00e8 un romanzo breve di fantascienza scritto da Vernor Vinge, pubblicato nel 1981, candidato sia al Premio Hugo sia al Premio Nebula.\nCon quest'opera Vinge ha introdotto nella fantascienza il concetto di realt\u00e0 virtuale e dato forma all'ambiente simulato della rete globale informatica per il quale William Gibson conier\u00e0 l'anno dopo il neologismo cyberspazio in \"La notte che bruciammo Chrome\" (1982) e che entrer\u00e0 nell'immaginario collettivo attraverso i racconti e romanzi del sottogenere cyberpunk.\nStoria editoriale.\nVinge ebbe l'idea per questa storia nell'estate del 1979. Present\u00f2 il manoscritto agli editori e, accogliendo il suggerimento di Jim Frenkel di allungarlo per migliorarne il finale, complet\u00f2 una nuova stesura nel 1980.\nPubblicato nel 1981 nel volume doppio \"Binary Star No. 5\" accoppiato ad un altro romanzo breve, \"Dieci piccoli umani\" (\"Nightflyers\") di George R. R. Martin, \"Il vero nome\" fu presentato per la prima volta in forma autonoma nel 1984, accompagnato da illustrazioni di Bob Walters e da una postfazione di Marvin Minsky.\n\u00c8 stato pubblicato in italiano per la prima volta nel 2003, con un'introduzione di fine anni novanta dello stesso autore.\nTrama.\nRoger Pollack, affermato scrittore di videoromanzi e giochi di ruolo elettronici, conduce una seconda vita segreta, soddisfacente quanto quella pubblica, nel mondo virtuale dell'Altro Piano (\"Other Plane\"), nel quale \u00e8 Mr. Slippery, esperto \"negromante\" (\"warlock\") che compie ardite scorribande informatiche tra banche dati pubbliche e private, soprattutto per divertimento e sfida di abilit\u00e0, a differenza di altri membri della sua Congrega (\"Coven\"), come Robin Hood e Wiley J. Bastard, mossi dal banale profitto economico.\nQuando per\u00f2 il Grande Nemico, cio\u00e8 il governo, riesce a scoprire la sua identit\u00e0 nel mondo reale, il suo Vero Nome, per evitare la prigione o il definitivo esilio dalle reti informatiche Roger \u00e8 costretto a mettere le proprie abilit\u00e0 al servizio dei federali per aiutarli a identificare ed eliminare una minaccia ben pi\u00f9 pericolosa di quella costituita da lui e dai suoi amici, colui che nell'Altro Piano \u00e8 conosciuto come il Postino (\"Mailman\"), il quale sta agendo massicciamente nella realt\u00e0 virtuale con l'obiettivo di conquistare il potere nel mondo reale.\nMr. Slippery ottiene facilmente l'aiuto dell'esperta Strega Rossa Erythrina che si \u00e8 gi\u00e0 resa conto dell'enorme pericolo rappresentato dal Postino (secondo lei, il misterioso negromante ha sperimentato le sue enormi capacit\u00e0 causando un colpo di stato in Venezuela ed ha procurato la Vera Morte a DON.MAC, uno dei membri della Congrega) ed azzarda addirittura l'ipotesi di un'origine aliena per spiegare l'abitudine del Postino di non comunicare in tempo reale, per compensare un qualche ritardo temporale, forse dovuto ad una distanza di proporzioni spaziali.\nPer riuscire a confrontarsi alla pari con il temibile avversario, i due negromanti hanno bisogno non solo di attingere a tutte le risorse offerte loro dai federali, ma di espandere la loro percezione fino a livelli mai raggiunti prima, sfruttando l'intera rete globale e diventando pericolosi quanto e pi\u00f9 del Postino. La battaglia sull'Altro Piano causa un completo collasso dei mezzi di comunicazione e una crisi economica mondiale, ma il risultato \u00e8 raggiunto, il Postino \u00e8 neutralizzato e Mr. Slippery ed Erythrina riescono a rinunciare spontaneamente all'esaltante \"status\" sovraumano, quando si rendono conto che non sarebbero governanti migliori di quelli esistenti.\nRoger Pollack riesce ad incontrare nel mondo reale Erythrina, alias Debbie Charteris, un'anziana donna che lavorava come dattilografa prima dell'era informatica, la quale gli rivela di aver capito che il Postino non \u00e8 una persona, ma un semplice programma, progettato molti anni prima dal governo per automatizzare i sistemi di difesa e poi abbandonato, autosviluppatosi nel corso del tempo. Lo stratagemma di non comunicare in tempo reale nascondeva la sua identit\u00e0 di simulazione artificiale. La donna gli rivela infine qualcosa di ancor pi\u00f9 importante, il suo tentativo radicale di far evolvere ulteriormente il Postino trasferendogli la propria personalit\u00e0 e garantendo cos\u00ec a se stessa una sorta di immortalit\u00e0, forse con il futuro progresso tecnologico a disposizione di tutta l'umanit\u00e0.\nL'Altro Piano (\"Other Plane\").\nGli utenti accedono all'Altro Piano, il luogo simulato della rete globale informatica, attraverso Portali EEG, che generano uno scenario visivo mediato dall'immaginazione degli utenti stessi.\nQuesto mondo virtuale \u00e8 costruito come l'ambientazione di un gioco di ruolo fantasy, perch\u00e9 per la mente umana \u00e8 pi\u00f9 facile utilizzare immagini, metafore e terminologia della letteratura fantastica per descrivere un ambiente virtuale e sfruttare il concetto della magia per riuscire a manipolarlo in maniera efficace, invece di doversi limitare ai moderni concetti informatici.\nVinge si riferisce ai suoi personaggi definendoli \"stregoni\" o \"negromanti\" (\"warlocks\"), come da terminologia fantasy, non utilizza mai il termine \"hacker\". I federali si riferiscono a loro anche come \"vandali\" (\"vandals\").\nRiconoscimenti.\nNel 2007 \u00e8 stato incluso nella Hall of Fame del Premio Prometheus."}
{"id": "3078161", "revid": "135491", "url": "https://it.wikipedia.org/wiki?curid=3078161", "title": "True Names", "text": ""}
{"id": "3078176", "revid": "212348", "url": "https://it.wikipedia.org/wiki?curid=3078176", "title": "Alexis Herman", "text": "La Herman \u00e8 entrata alla Casa Bianca nel 1977, a soli 29 anni, come direttrice del \"Women's Bureau\" all'interno del Dipartimento del Lavoro. Fu nominata per iniziativa del Presidente Carter, che l'aveva incontrata durante una visita ad Atlanta, dove aveva potuto constatare il suo impegno nella causa dei diritti delle donne, soprattutto in ambito lavorativo.\nNel 1981 ha fondato uno studio di consulenza, di cui \u00e8 ancora direttrice. Tuttavia, questo lavoro non le imped\u00ec di proseguire l'attivit\u00e0 in politica: infatti fu responsabile dell'organizzazione della \"Convention dei Democratici\" del 1992.\nDopo l'elezione di Bill Clinton, la Herman fu chiamata a ricoprire la funzione di Capo dell'Ufficio per le Pubbliche Relazioni della Casa Bianca. Durante il secondo mandato di Clinton, la Herman fu nominata Segretario del Lavoro: \u00e8 stata la prima persona afroamericana a ricoprire questo ruolo.\nAttualmente Alexis Herman fa parte di alcuni dei consigli di amministrazione pi\u00f9 importanti degli Stati Uniti, come The Coca-Cola Company e la Metro-Goldwyn-Mayer."}
{"id": "3078178", "revid": "765341", "url": "https://it.wikipedia.org/wiki?curid=3078178", "title": "Volta Ciclista a Catalunya 2005", "text": "Il Volta Ciclista a Catalunya 2005, ottantacinquesima edizione della corsa e valevole come dodicesima prova del circuito UCI ProTour, si svolse in sette tappe dal 16 al 26 maggio 2005, per un percorso totale di 927,4\u00a0km con partenza da Salou e arrivo a Barcellona. Fu vinto dall'ucraino Jaroslav Popovy\u010d della Discovery Channel, che termin\u00f2 la competizione in 22h36'56\".\nSquadre e corridori partecipanti.\nPresero parte alla prova le venti squadre con licenza UCI ProTeam. Ammesse tramite l'assegnazione di \"wild-card\" furono Kaiku, Comunidad Valenciana-Elche e Relax-Fuenlabrada."}
{"id": "3078181", "revid": "111880499", "url": "https://it.wikipedia.org/wiki?curid=3078181", "title": "Son Goku (disambigua)", "text": ""}
{"id": "3078182", "revid": "1543377", "url": "https://it.wikipedia.org/wiki?curid=3078182", "title": "Campionati europei di nuoto 2010 - Staffetta 4x200 metri stile libero femminile", "text": "La competizione si \u00e8 svolta la sera del 12 agosto 2010. Dato che hanno partecipato 8 nazioni non \u00e8 stata necessaria la fase preliminare eliminatoria.\nRecord.\nPrima della manifestazione il record del mondo (RM), il record europeo (EU) e il record dei campionati (RC) erano i seguenti.\nDurante la competizione non sono stati migliorati record."}
{"id": "3078183", "revid": "1543377", "url": "https://it.wikipedia.org/wiki?curid=3078183", "title": "Oficina Musicum", "text": "Oficina Musicum \u00e8 un ensemble strumentale e vocale italiano specializzato nella musica barocca e classica fondato nel 2005 a Casoni di Mussolente dal clavicembalista e organista Riccardo Favero, che ne \u00e8 attualmente il direttore.\nAttivit\u00e0.\nOficina Musicum si sta occupando, in collaborazione con istituzioni, storici e musicologi, della diffusione della musica di Giovanni Legrenzi cercando di recuperare per la prima volta, la registrazione integrale delle opere sacre del compositore.\nOrganico.\nOficina Musicum ha un organico variabile, dalla formazione con 2 violini e basso continuo, alla formazione barocca e classica completa arrivando ad una sessantina di elementi.\nI musicisti ed i cantanti che compongono Oficina Musicum provengono da prestigiose orchestre italiane e internazionali."}
{"id": "3078184", "revid": "122508480", "url": "https://it.wikipedia.org/wiki?curid=3078184", "title": "Karl Sesta", "text": "Il suo vero cognome era Sesztak.\nCarriera.\nGiocatore.\nSesta esord\u00ec nella squadra del suo quartiere, il 1. Simmeringer Sportclub, e gioc\u00f2 per una stagione (1927-1928) in Cecoslovacchia nel Teplitzer FK. Tornato in Austria, milit\u00f2 nel Wiener AC, col quale vinse la Coppa d'Austria nel 1930-1931, compagno di squadra di Franz Cisar. Fu soprannominato \"La lama\".\nNel 1934 si trasfer\u00ec all'Austria Vienna, squadra con la quale vinse ancora due Coppe d'Austria (1935 e 1936) e soprattutto, nello stesso 1936, la Coppa Mitropa. Giocher\u00e0 coi \"violette\" fino al 1943, poi la sua carriera terminer\u00e0 tra Markesdorf an der Pielach, una fugace apparizione al First Vienna, e pochi mesi da giocatore-allenatore all'Helfort.\nIn Nazionale Sesta arriv\u00f2 nel 1932. Gioc\u00f2 la Coppa Internazionale e, nel 1934, la Coppa del Mondo in Italia, arrivando al quarto posto. Il 15 giugno 1941, esordendo contro la Croazia a 35 anni, divenne il pi\u00f9 anziano esordiente nella storia della Nazionale tedesca.\nAllenatore.\nDopo il ritiro divenne allenatore, prima al Wiener Sport-Club, poi all'Admira. Nella stagione 1954-1955 guid\u00f2 l'Austria Salisburgo, fu anche in Germania all'Augsburg."}
{"id": "3078186", "revid": "435108", "url": "https://it.wikipedia.org/wiki?curid=3078186", "title": "Liga Adriatica", "text": ""}
{"id": "3078188", "revid": "1590006", "url": "https://it.wikipedia.org/wiki?curid=3078188", "title": "Fran\u00e7ois Chatelet (personaggio)", "text": ""}
{"id": "3078197", "revid": "339392", "url": "https://it.wikipedia.org/wiki?curid=3078197", "title": "Varese Sportiva", "text": ""}
{"id": "3078199", "revid": "339392", "url": "https://it.wikipedia.org/wiki?curid=3078199", "title": "Varese Football Club 1910", "text": ""}
{"id": "3078200", "revid": "1904508", "url": "https://it.wikipedia.org/wiki?curid=3078200", "title": "Conti di Hainaut", "text": "I conti di Hainaut sono stati i governatori della contea di Hainaut, una regione storica dei Paesi Bassi. \nTitolo onorifica nella casa reale del Belgio.\nPer regio decreto (12 giugno 1859) del re Leopoldo I del Belgio, il titolo di conte di Hainaut fu conferito alla nascita al principe Leopoldo, primo figlio maschio del proprio figlio ed erede, il futuro re Leopoldo II, allora duca di Brabante. Dopo la morte del nonno e l'ascesa al trono del padre nel 1865, il principe Leopoldo divenne duca di Brabante, ma conserv\u00f2 anche il titolo di conte di Hainaut. Su modello di questa prima creazione, il re Alberto I, con un regio decreto del 10 settembre 1930, decise di rendere canonico il titolo di conte di Hainaut per il primo figlio maschio dell'erede al trono (il duca di Brabante): \u00abArticolo I. Il nostro amatissimo nipote, il principe Baldovino [...] porter\u00e0 il titolo di conte di Hainaut. Questo titolo preceder\u00e0 quello di principe del Belgio. Articolo II. In futuro il figlio maggiore del duca di Brabante porter\u00e0 sempre questo titolo. Lo abbandoner\u00e0 quando a sua volt\u00e0 prender\u00e0 quello di duca di Brabante\u00bb. Poco prima della nascita della principessa Elisabetta, oggi duchessa di Brabante, primogenita del re Filippo, ma alla nascita nipote di Alberto II, quest'ultimo con un regio decreto (17 ottobre 2001) ha abolito quello del 10 settembre 1930. A differenza del titolo di duca di Brabante, quello di conte di Hainaut \u00e8 infatti ritenuto troppo unilaterale in rapporto alla questione linguistica e comunitaria del paese."}
{"id": "3078227", "revid": "1305772", "url": "https://it.wikipedia.org/wiki?curid=3078227", "title": "Carlotta di Prussia (disambigua)", "text": "Con il nome di Carlotta di Prussia si identificano:"}
{"id": "3078228", "revid": "838137", "url": "https://it.wikipedia.org/wiki?curid=3078228", "title": "Grammofono (casa discografica)", "text": ""}
{"id": "3078229", "revid": "287204", "url": "https://it.wikipedia.org/wiki?curid=3078229", "title": "Reconquista (Argentina)", "text": "Reconquista \u00e8 una citt\u00e0 dell'Argentina, situata nella provincia di Santa Fe. \u00c8 il capoluogo del dipartimento di General Obligado della suddetta provincia. Forma con la vicina citt\u00e0 di Avellaneda un unico agglomerato urbano.\nGeografia.\nReconquista \u00e8 situata sulla sponda destra del torrente El Rey, a 324 km a nord dal capoluogo provinciale Santa Fe. Il corso d'acqua, affluente in destra orografica del Paran\u00e1, divide la cittadina dalla vicina Avellaneda.\nStoria.\nL'area occupata dall'odierna Reconquista era abitata da popolazioni autoctone abiponi. A causa delle difficili condizioni climatiche e dell'ostilit\u00e0 degli indigeni, la penetrazione coloniale spagnola nella vasta regione del Chaco era stata pressoch\u00e9 nulla. Il 5 giugno 1747 gli spagnoli, i gesuiti e alcuni capi abiponi firmarono un accordo di pace. In seguito a questo accordo il 1\u00ba ottobre successivo fu fondata sulle rive del torrente El Rey una riduzione gesuita chiamata San Jer\u00f3nimo. L'esistenza della comunit\u00e0 continu\u00f2 per oltre settant'anni nonostante l'espulsione dei gesuiti nel 1767 e le tensioni tra gli abiponi e le altre popolazioni indigene insediate nelle riduzioni vicine. Nel 1818 la riduzione fu definitivamente distrutta da un attacco dei toba.\nAll'inizio degli anni '70 del XIX secolo, con la fine della guerra del Paraguay ed il consolidamento dello stato nazionale, l'esercito argentino riprese la sua espansione verso il nord della provincia di Santa Fe ed il Chaco. Reconquista fu fondata il 27 aprile 1872 su iniziativa del colonnello Manuel Obligado. Il 25 giugno dello stesso anno l'insediamento fu attaccato da un raid di nativi. L'atto di fondazione fu ratificato dal governatore di Sante Fe Sim\u00f3n de Iriondo il 22 novembre 1872. Negli anni immediatamente successivi, grazie ad una normalizzazione dei rapporti con gli indigeni, Reconquista si trasform\u00f2 lentamente da riduzione militare a villaggio agricolo. In aggiunta, con l'arrivo di centinaia di famiglie d'immigrati italiani e spagnoli, favorito dall'apertura del porto fluviale nel 1884 della ferrovia per Santa Fe sei anni dopo, non fece altro che aumentare ulteriormente la popolazione.\nNelle prime decadi del '900 l'economia locale pass\u00f2 prettamente agricola ad agro-industriale. Il 10 ottobre 1921 ottenne lo \"status\" di citt\u00e0.\nSociet\u00e0.\nReligione.\nLa citt\u00e0 \u00e8 sede della diocesi di Reconquista, istituita l'11 febbraio 1957 e suffraganea dell'arcidiocesi di Santa Fe de la Vera Cruz.\nInfrastrutture e trasporti.\nStrade.\nReconquista \u00e8 situata all'intersezione tra la strada nazionale 11 e la provinciale 1.\nPorti.\nLo scalo portuale cittadino \u00e8 Puerto Reconquista, posto a 12 km a sud-est dal centro. Situato sulla sponda sinistra del Paran\u00e1, la localit\u00e0 \u00e8 unita alla cittadina correntina di Goya, sulla riva opposta fiume, da regolari collegamenti fluviali. \nAeroporti.\nA 7 km a sud della citt\u00e0 si trova l'aeroporto Tenente Daniel Jukic, sede della III Brigata Aerea della Fuerza A\u00e9rea Argentina."}
{"id": "3078232", "revid": "2206963", "url": "https://it.wikipedia.org/wiki?curid=3078232", "title": "Eustache le Peintre de Reims", "text": "Forse era un pittore, ma il nome \"peintre\" potrebbe anche riferirsi propriamente al nome di famiglia; del suo corpus poetico si sono conservati nei canzonieri solo sette composizioni. \nEustache indirizza una delle sue canzoni, \"Amours, coment porroie chancon faire\", a Guigues IV, conte di Forez e Nevers. Guigues aveva partecipato nella Crociata di Teobaldo I di Navarra nel 1239 e mor\u00ec nel 1241; Il componimento poetico di Eustache venne probabilmente scritto durante questo periodo. \nTutte le poesie di Eustache sono in decasillabi isometrici; le stanze sono di solito di otto versi in lunghezza con due rime. Le sue melodie sono semplici e documentate nella forma bar. Deve aver partecipato ai \"puys\", poich\u00e9 la sua \"Force d'Amours me destraint et mestroie\" in uno dei manoscritti viene classificata come una \"chanson couronn\u00e9e\" (canzone incoronata, vale a dire, canzone premiata). "}
{"id": "3078234", "revid": "352448", "url": "https://it.wikipedia.org/wiki?curid=3078234", "title": "Eustache de Rains", "text": ""}
{"id": "3078235", "revid": "1983214", "url": "https://it.wikipedia.org/wiki?curid=3078235", "title": "La voce del padrone (disambigua)", "text": ""}
{"id": "3078238", "revid": "287204", "url": "https://it.wikipedia.org/wiki?curid=3078238", "title": "Reconquista (disambigua)", "text": ""}
{"id": "3078243", "revid": "149485", "url": "https://it.wikipedia.org/wiki?curid=3078243", "title": "Tuffi ai Campionati europei di nuoto 2010 - Piattaforma 10 metri femminile", "text": "La gara si \u00e8 disputata il 12 agosto 2010 e vi hanno partecipato 19 atlete. Le prime 12 dopo il primo turno sono state ammesse alla finale."}
{"id": "3078249", "revid": "216401", "url": "https://it.wikipedia.org/wiki?curid=3078249", "title": "Jos\u00e9 G\u00f3mez Marchante", "text": ""}
{"id": "3078250", "revid": "256896", "url": "https://it.wikipedia.org/wiki?curid=3078250", "title": "Centro Sperimentale di Cinematograf\u00eca", "text": ""}
{"id": "3078253", "revid": "88740", "url": "https://it.wikipedia.org/wiki?curid=3078253", "title": "Paesi Bassi (disambigua)", "text": ""}
{"id": "3078262", "revid": "599013", "url": "https://it.wikipedia.org/wiki?curid=3078262", "title": "Lafayette Reynolds", "text": "Lafayette Reynolds \u00e8 un personaggio immaginario del \"Ciclo di Sookie Stackhouse\", una serie di romanzi scritti da Charlaine Harris.\nLafayette \u00e8 un personaggio minore della saga letteraria che appare brevemente nel primo romanzo \"Finch\u00e9 non cala il buio\", prima che il suo personaggio venga assassinato. Alan Ball, creatore della serie televisiva \"True Blood\" basata sui romanzi della Harris, ha ripreso il personaggio e lo ha sviluppato all'interno della serie televisiva.\nIn \"True Blood\" Lafayette \u00e8 interpretato da Nelsan Ellis, per la cui interpretazione ha vinto un Satellite Awards 2008 come Miglior attore non protagonista in una serie televisiva.\nBiografia del personaggio.\nNel romanzo \"Finch\u00e9 non cala il buio\" \u00e8 un cuoco gay che lavora assieme a Sookie Stackhouse al Merlotte's, locale di propriet\u00e0 di Sam Merlotte. Nel corso del romanzo, Lafayette viene ucciso e si pensa che il suo omicidio possa essere legato ad un'orgia segreta, in cui sono coinvolti alcuni abitanti di Bon Temps.\nLafayette \u00e8 apertamente omosessuale, ha un carattere forte ed indipendente e non si fa mettere i piedi in testa da nessuno, riuscendo a difendersi benissimo anche da chi deride la sua omosessualit\u00e0 e il suo aspetto eccentrico.\nAdattamento televisivo.\nNella serie televisiva della HBO \"True Blood\", basata sui romanzi della Harris, Lafayette \u00e8 interpretato dall'attore Nelsan Ellis.\nPrima stagione.\nNella prima stagione della serie televisiva, Lafayette lavora come cuoco al Merlotte's e come operaio nei cantieri stradali; inoltre \u00e8 uno spacciatore di sangue di vampiro. La sua fonte principale di questo narcotico conosciuto con il nome \"V\" \u00e8 il vampiro Eddie Gauthier. Verso la fine della stagione, Eddie viene ucciso da Amy, e di conseguenza viene a galla la sua attivit\u00e0 di spaccio, per questo Lafayette viene rapito e tenuto prigioniero dal vampiro Eric Northman, sceriffo dell'Area 5.\nSeconda stagione.\nNella seconda stagione si scopre che Lafayette viene tenuto segregato nei sotterranei del Fangtasia e viene interrogato da Eric che vuole informazioni su che fine abbia fatto il vampiro Eddie e sul suo giro di clienti, ma a Eric preme pi\u00f9 che altro sapere se tra i suoi clienti figura qualcuno di Dallas. Successivamente Lafayette cerca di fuggire, ma viene fermato da Ginger, un'impiegata umana del locale, che gli spara ad una gamba. Ferito e dolorante, Lafayette si ritrova al cospetto di Eric e capisce che ha un'unica via di salvezza, cos\u00ec chiede a Eric di trasformarlo in vampiro e farlo lavorare nel suo locale. Fingendo di accettare la proposta, Eric, Pam e Chow si scagliano su di lui, mordendolo.\nSookie scopre che il suo amico Lafayette \u00e8 tenuto prigioniero da Eric e, in cambio della sua libert\u00e0, la ragazza accetta di aiutare Eric, andando a Dallas alla ricerca di Godric. Dopo essere tornato libero, Lafayette riceve la visita di Eric, che gli fa bere il suo sangue in modo da curare la sua gamba ormai infetta.\nProvato dalle settimane di prigionia, Lafayette inizia a soffrire di stress post-traumatico, e suo malgrado deve sottostare agli ordini di Pam, la vice di Eric, che lo obbliga a spacciare il V per loro. Nel corso della seconda stagione si ritrova ad aiutare la cugina Tara, soggiogata dalla menade Maryann.\nTerza stagione.\nNella terza stagione Lafayette aiuta la cugina Tara a superare il trauma per la morte del fidanzato Eggs e ricomincia a spacciare il V. Sempre nella terza stagione inizia una relazione con Jesus Velasquez, il misterioso infermiere di sua madre Ruby Jean."}
{"id": "3078272", "revid": "729019", "url": "https://it.wikipedia.org/wiki?curid=3078272", "title": "Tour della Nazionale di rugby a 15 delle Tonga 1957", "text": "La nazionale tongana di \"rugby a 15\" nel 1957 si reca in tour nelle isole Samoa. Due vittorie e un pareggio nei test match."}
{"id": "3078277", "revid": "287204", "url": "https://it.wikipedia.org/wiki?curid=3078277", "title": "Tuffi ai Campionati europei di nuoto 2010 - Trampolino 3 metri sincro maschile", "text": "La gara si \u00e8 disputata il 12 agosto 2010 e vi hanno partecipato 13 coppie di atleti. Le prime 8 dopo il primo turno sono state ammesse alla finale."}
{"id": "3078278", "revid": "1652635", "url": "https://it.wikipedia.org/wiki?curid=3078278", "title": "Pietro Fiore", "text": "Carriera.\nDal 1946 al 1949 ha giocato tre stagioni con la maglia del Padova in Serie B e Serie A per un totale di 56 presenze e 21 gol. Ha segnato il quarto gol nella partita Padova-Torino (4-4).. Rimane tesserato con i \"biancoscudati\" fino al 1952, quando viene messo in lista di trasferimento."}
{"id": "3078282", "revid": "1652635", "url": "https://it.wikipedia.org/wiki?curid=3078282", "title": "Episodi di Lady Oscar", "text": "Questa \u00e8 la lista degli episodi dell'anime \"Lady Oscar\", tratto dall'omonimo manga di Riyoko Ikeda."}
{"id": "3078283", "revid": "435108", "url": "https://it.wikipedia.org/wiki?curid=3078283", "title": "ZF Eger", "text": ""}
{"id": "3078285", "revid": "767487", "url": "https://it.wikipedia.org/wiki?curid=3078285", "title": "Terror Train", "text": "Terror Train \u00e8 un film del 1980 diretto da Roger Spottiswoode e tra gli altri interpretato da Jamie Lee Curtis, Ben Johnson e David Copperfield.\nTrama.\nGli studenti di un college si radunano per la festa di fine anno, dove i ragazzi pi\u00f9 popolari sono soliti schernire le matricole e i coetanei vergini. La bella Alana Maxwell si fa convincere da alcuni amici - tra cui il fidanzato Mo - a partecipare ad uno scherzo all'impacciato e timido Kenny Hampton: i ragazzi lo portano in una camera buia, dove gli dicono che ad attenderlo c'\u00e8 Alana per fare sesso con lui. In realt\u00e0, il futuro medico Doc Manley (organizzatore dello scherzo) ha sostituito Alana con un cadavere fresco di obitorio; quando Kenny lo scopre, va nel panico e viene umiliato da tutti.\nTre anni dopo, gli stessi studenti festeggiano lo stesso evento a bordo di un treno, interamente affittato da Doc e Mo (molto ricco di famiglia), che ha chiamato anche un illusionista di nome Ken per intrattenere la serata. Tutti gli studenti sono mascherati e intendono darsi presto ai bagordi, mentre il capotreno Carne supervisioner\u00e0 dalla sua cabina assieme al conducente Walter. Alla partenza del treno, per\u00f2, il buffone della scuola Ed (mascherato da Groucho Marx) viene ucciso sui binari, e l'assassino prende la sua maschera confondendosi con gli altri. Nel frattempo, nella baldoria generale, Alana litiga con Mo poich\u00e9 ha scoperto che l'idea di organizzare un party sul treno non \u00e8 stata sua ma di Doc, che lei disprezza, e si avvicina al mago Ken. L'assassino uccide anche Jackson, un ragazzo mascherato da Mostro della laguna che si era ubriacato in un bagno, rubandone il costume per attirare Mitchy (la ragazza di Doc) e farle fare una fine simile. Alana si accorge dell'assenza degli amici e avvisa Carne, che scopre i cadaveri. A causa del traffico sulla linea ferroviaria, il treno non pu\u00f2 ancora fermarsi, e Carne decide di chiudere tutti gli studenti in un solo vano per evitare altri omicidi. Tuttavia, il killer riesce a colpire ancora uccidendo Mo. Dopo aver finalmente fermato il convoglio, tutti gli studenti vengono fatti scendere: Alana dice a Doc di ricordarsi che Kenny, il ragazzo umiliato anni prima, era stato ricoverato in una clinica psichiatrica poich\u00e9 dopo lo scherzo era divenuto violento, e che era anche appassionato di trucchi di magia. \u00c8 quindi convinta che l'assassino sia qualcuno imparentato con Kenny che adesso vuole vendicarlo: i suoi sospetti ricadono su Ken, il mago, che nel frattempo sembra essere scomparso dal treno. Quando il treno riparte, anche Doc e Walter vengono uccisi, mentre Alana viene inseguita dal killer (stavolta nascosto sotto la maschera di Mitchy) e resta bloccata con lui in una vecchia carrozza inutilizzata. Dopo una colluttazione dove riesce anche a ferirlo, Alana ha la meglio e riesce a buttarlo gi\u00f9 dal treno. Quando tutto sembra finito, i sopravvissuti vengono messi da Carne su un vagone in attesa dell'arrivo al capolinea. Alana, sconvolta, non vuole aggregarsi agli altri e resta da sola, ma scopre che l'assassino \u00e8 ancora a bordo. Inoltre, rinviene il cadavere dell'illusionista Ken chiuso in una delle sue casse per giochi di prestigio. Dopo aver chiesto aiuto a una figura che crede essere Carne, Alana scopre che l'assassino \u00e8 davvero Kenny Hampton: grazie al suo aspetto efebico e la voce effemminata, era riuscito a camuffarsi come assistente del mago, una figura sempre rimasta in disparte che tutti credevano essere una donna. Kenny tiene in trappola Alana e la obbliga a baciarlo, ma subito dopo tenta di ucciderla. Approfittando di questa breve distrazione di Kenny, Carne irrompe nella carrozza e riesce a gettarlo di sotto. Nella scena finale, il corpo di Kenny si sfracella su un lago ghiacciato dopo essere volato da un ponte.\nProduzione.\nCon un bilancio di produzione di 3,5ml $, le riprese si sono tenute interamente in Canada, nella citt\u00e0 di Montr\u00e9al, per una durata di circa un mese, dal 21 novembre al 23 dicembre 1979.\nDistribuzione.\nEdizioni home video.\nIn Italia il film \u00e8 uscito anche per il mercato casalingo mantenendo il titolo originale, con una versione in videocassetta vietata ai minori di 14 anni e una riedizione in DVD vietata ai minori di 18 anni.\nAccoglienza\nIl film ha incassato circa 8 milioni di dollari.\nRiconoscimenti.\n\"Terror Train\" \u00e8 stato candidato per i seguenti premi:\nSaturn Award 1981:\nGenie Awards 1981:\nRemake.\nNell'aprile 2007 i produttori Avi Lerner e Danny Dimbort per la Nu Image, annunciarono che Gideon Raff avrebbe scritto e diretto un remake di \"Terror Train\". Il titolo di lavorazione del film era stato mantenuto in conformit\u00e0 con l'originale, ma in seguito fu cambiato semplicemente in \"Train\"."}
{"id": "3078288", "revid": "178779", "url": "https://it.wikipedia.org/wiki?curid=3078288", "title": "Pontaise", "text": ""}
{"id": "3078289", "revid": "339392", "url": "https://it.wikipedia.org/wiki?curid=3078289", "title": "Wankdorf", "text": ""}
{"id": "3078290", "revid": "178779", "url": "https://it.wikipedia.org/wiki?curid=3078290", "title": "Charmilles", "text": ""}
{"id": "3078292", "revid": "108939550", "url": "https://it.wikipedia.org/wiki?curid=3078292", "title": "Stefano Reale", "text": "Carriera.\n\u00c8 diventato professionista nel 2000. \u00c8 stato il primo vincitore della money list nell'Alps Tour, quando il circuito ha visto la luce nel 2001. Quell'anno conquist\u00f2 un titolo, poi fece il bis nel 2004.\n\u00c8 stato uno dei giocatori pi\u00f9 forti d\u2019Italia e d\u2019Europa.\nIl suo nome \u00e8 sempre stato affiancato a grandi big del mondo del golf, giocando e contribuendo nei successi del team EGA insieme a : Sergio Garcia, Justin Rose, Nicolas Colsaert, Paul Casey, Mikko Illonen e molti altri. \nHa giocato sul circuito Europeo dal 2001 al 2012.\nMembro della squadra Nazionale professionisti ha portato i colori dell\u2019Italia in giro per il mondo.\nErede di Rocca con un fisico da Marines ha fatto parlare di se per molti anni fino a lasciare il circuito prefessionistico dedicandosi oggi all\u2019insegnamento presso la scuola di famiglia Reale Golf School.\nScuola leader in Italia nell\u2019insegnamento di questa meravigliosa disciplina."}
{"id": "3078294", "revid": "116721792", "url": "https://it.wikipedia.org/wiki?curid=3078294", "title": "Euro Interliga", "text": "L'Euro Interliga \u00e8 stata una competizione pallanuotistica maschile che coinvolgeva i migliori club del campionato rumeno, di quello serbo, di quello slovacco e di quello ungherese. La squadra attualmente campione in carica \u00e8 il Vaterpolo klub Partizan Raiffeisen, detentore del titolo 2010-2011.\nStoria.\nEscluse dalla Liga Adriatica, Romania, Serbia, Slovacchia e Ungheria decisero di creare a loro volta un campionato estivo che coinvolgesse le migliori squadre delle quattro nazioni. Questo nuovo campionato, denominato Euro Interliga, vedeva competere sei club ungheresi, due serbi, uno slovacco e uno rumeno, per un totale di dieci squadre.\nTuttavia il progett\u00f2 naufrag\u00f2 dopo sole due stagioni."}
{"id": "3078298", "revid": "436907", "url": "https://it.wikipedia.org/wiki?curid=3078298", "title": "Souvenirs d'un autre monde", "text": "Souvenirs d'un autre monde \u00e8 il primo album in studio del gruppo musicale francese Alcest, pubblicato nel 2007 dalla Prophecy Productions."}
{"id": "3078304", "revid": "15756", "url": "https://it.wikipedia.org/wiki?curid=3078304", "title": "Pi\u00f9 sani e pi\u00f9 belli", "text": "Pi\u00f9 sani e pi\u00f9 belli, spesso citato erroneamente come Pi\u00f9 sani, pi\u00f9 belli, \u00e8 una trasmissione televisiva condotta da Rosanna Lambertucci, andata in onda per la prima volta su Rai 2 il 21 novembre 1981, e in seguito dall'anno successivo sino al 1997 su Rai Uno.\nStoria.\nLa trasmissione ebbe un notevole successo, dando vita ad alcuni speciali televisivi come \"Pi\u00f9 sani e pi\u00f9 belli estate\", andato in onda nel 1988, 1989 e 1990, \"Il meglio di pi\u00f9 sani e pi\u00f9 belli\", trasmesso nel 1989 e \"Pi\u00f9 sani e pi\u00f9 belli speciale\" andato in onda nel 1991.\nIl programma, scritto ed ideato dalla stessa Lambertucci affrontava temi legati alla salute, all'alimentazione, alla bellezza ed alla cosmesi, tramite l'intervento di alcuni specialisti presenze fisse in studio o semplicemente ospiti del programma. Fra gli altri autori del programma Nadia Turchetti, Anadela Serra Visconti, Annarosa Pretaroli, Gianna Serena Ulloa e Andrea Vianello.\nNelle ultime edizioni del programma la conduttrice fu affiancata dal duo comico Battaglia e Miseferi e le musiche furono affidate a Stefano Palatresi.\nPer Rosanna Lambertucci \"Pi\u00f9 sani e pi\u00f9 belli\" diverr\u00e0 una sorta di \"marchio di fabbrica\" a cui legher\u00e0 indissolubilmente il proprio nome. Infatti la conduttrice scrisse diversi saggi legati agli argomenti trattati in trasmissione, con titoli come \"Pi\u00f9 sani e pi\u00f9 belli\" o \"Pi\u00f9 magri e pi\u00f9 belli\". Inoltre nell'edizione del 2006 di \"Domenica in\" ha condotto una rubrica intitolata \"Pi\u00f9 sani pi\u00f9 belli\", strutturata come un reality show, in cui si seguiva il dimagrimento di cinque pazienti obesi sottoposti a una dieta.\nColonna sonora.\nLe musiche della trasmissione erano composte ed eseguite da Mariano Perrella, che dal 1986 al 1995 (tranne nella stagione 1988-1989 dove il responsabile musicale fu Vito Tommaso) \u00e8 stato il musicista della trasmissione. Sua anche la sigla delle repliche estive \"Quiero el sombrero\", versione strumentale del brano interpretato dal gruppo Pandemonium, in lingua spagnola, su testo di Silvio Subelli e Gianni Mauro. Dal 1991 al 1995 la musica della sigla iniziale della trasmissione \u00e8 stata una versione strumentale di \"Faster Than the Speed of Night\" della cantante britannica Bonnie Tyler.\nLa rivista.\nA partire da gennaio 2011 viene pubblicata la rivista \"Pi\u00f9 sani, pi\u00f9 belli\", un magazine mensile pubblicato per le Edizioni Master."}
{"id": "3078308", "revid": "74801", "url": "https://it.wikipedia.org/wiki?curid=3078308", "title": "Abington (Massachusetts)", "text": "Abington \u00e8 un \"census-designated place\" degli Stati Uniti d'America facente parte della contea di Plymouth nello stato del Massachusetts."}
{"id": "3078316", "revid": "729019", "url": "https://it.wikipedia.org/wiki?curid=3078316", "title": "Edwin von Manteuffel", "text": "Raggiunto il grado di \"Generalfeldmarschall\" (feldmaresciallo secondo i gradi tedeschi) fu noto per le sue vittorie nella guerra franco-prussiana.\nBiografia.\nFiglio del presidente della corte suprema del Magdeburgo, entr\u00f2 nella Guardia a cavallo a Berlino nel 1827, diventando ufficiale nel 1828. Dopo aver frequentato la scuola di guerra per due anni, serv\u00ec come aiutante di campo del generale von M\u00fcffling e del Principe Alberto di Prussia. Venne promosso capitano nel 1843 e maggiore nel 1848. Successivamente fu aiutante di campo di Federico Guglielmo IV di Prussia.\nRaggiunse il grado di tenente colonnello nel 1852 e di colonnello comandante del 5\u00ba reggimento Ulani l'anno successivo, ricopr\u00ec anche incarichi diplomatici in Austria e Russia. Fu uno degli artefici della riorganizzazione dell'esercito prussiano nell'inizio degli anni sessanta dell'Ottocento. Combatt\u00e9 in tutte le campagne successive contro l'Austria, contro la Danimarca durante la seconda guerra dello Schleswig, divenendo governatore dello Schleswig e durante la Guerra austro-prussiana, nella quale occup\u00f2 l'Holstein, comand\u00f2 una divisione contro gli Hannoveriani (alleati dell'Austria) e comand\u00f2 l'Armata del Meno.\nDurante la guerra franco-prussiana conquist\u00f2 Amiens il 27 novembre 1870 nella battaglia di Villers-Bretonneux, sconfiggendo l'armata del Nord francese, che poi batt\u00e9 di nuovo il 23 dicembre nella battaglia di Pont-Noyelles (o L'Hallue) costringendo i francesi dopo una vittoria parziale a ritirarsi ad Arras.\nInfine accerchi\u00f2 l'armata del generale Bourbaki, al comando di una forza di 150.000 uomini, gi\u00e0 sconfitta dal generale Werder presso H\u00e9ricourt tra il 15 e il 17 gennaio. Manteuffel, succeduto a August von Werder al comando del settore orientale, procedette in direzione di Bourbaki al fine di annientarlo, e questi, onde evitare l'accerchiamento delle sue truppe, arretr\u00f2 fino a Besan\u00e7on, ma senza riuscire a ritirarsi. Gran parte delle sue truppe dovette riparare in Svizzera sotto la spinta tedesca.\nDopo il Congresso di Berlino nel 1878 Manteuffel, ancora una volta fu inviato in missione diplomatica in Russia (dopo aver gi\u00e0 collaborato al miglioramento dei rapporti con la Russia alcuni anni prima), e dal 1879 fu governatore imperiale tedesco dell'Alsazia-Lorena."}
{"id": "3078320", "revid": "74801", "url": "https://it.wikipedia.org/wiki?curid=3078320", "title": "Bridgewater (Massachusetts)", "text": "Bridgewater \u00e8 un comune degli Stati Uniti d'America facente parte della contea di Plymouth nello stato del Massachusetts."}
{"id": "3078324", "revid": "1543377", "url": "https://it.wikipedia.org/wiki?curid=3078324", "title": "East Bridgewater", "text": "East Bridgewater \u00e8 un comune degli Stati Uniti d'America facente parte della contea di Plymouth nello stato del Massachusetts."}
{"id": "3078337", "revid": "486946", "url": "https://it.wikipedia.org/wiki?curid=3078337", "title": "Monte Euracus", "text": ""}
{"id": "3078339", "revid": "1543377", "url": "https://it.wikipedia.org/wiki?curid=3078339", "title": "Carver (Massachusetts)", "text": "Carver \u00e8 un comune degli Stati Uniti d'America facente parte della contea di Plymouth nello stato del Massachusetts."}
{"id": "3078340", "revid": "287204", "url": "https://it.wikipedia.org/wiki?curid=3078340", "title": "Alessandria Unione Sportiva 1938-1939", "text": "Questa pagina raccoglie le informazioni riguardanti l'Alessandria Unione Sportiva nelle competizioni ufficiali della stagione 1938-1939.\nStagione.\nNella stagione 1938-1939 l'Alessandria disput\u00f2 il secondo campionato di Serie B della sua storia.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "3078341", "revid": "1543377", "url": "https://it.wikipedia.org/wiki?curid=3078341", "title": "Duxbury (Massachusetts)", "text": "Duxbury \u00e8 un comune degli Stati Uniti d'America facente parte della contea di Plymouth nello stato del Massachusetts."}
{"id": "3078344", "revid": "767487", "url": "https://it.wikipedia.org/wiki?curid=3078344", "title": "Rino Vernizzi", "text": "Biografia.\nSi \u00e8 diplomato in fagotto presso il Conservatorio di Parma con Enzo Muccetti nel 1967, successivamente si \u00e8 dedicato al perfezionamento del pianoforte con Paolo Cavazzini dimostrando fin primi anni della carriera interesse per la musica jazz, poi abbandonata per dedicarsi totalmente al mondo delle orchestre sinfoniche.\nVernizzi ha vinto numerosi concorsi, ha suonato con diverse delle principali orchestre italiane in particolare, per diversi anni, \u00e8 stato I fagotto dell'Orchestra dell'Accademia nazionale di Santa Cecilia di Roma. Come solista ha collaborato con direttori come Giuseppe Sinopoli, Carlo Maria Giulini, Kurt Masur, Sir Neville Marriner, Daniel Oren, Daniele Gatti, Vladimir Spivakov ed \u00e8 stato in tourn\u00e9e in tutto il mondo.\nSuo obiettivo per\u00f2 \u00e8 sempre stato quello di esplorare tutto lo spettro della musica, curando non solo il filone classico europeo, ma anche impegnandosi fortemente, specialmente nell'ultimo decennio, in altri generi musicali, come avanguardia e musica elettronica. L\u2019ambito in cui si \u00e8 maggiormente cimentato in questi ultimi anni \u00e8 tuttavia quello del jazz, grazie anche alle sue capacit\u00e0 di arrangiatore e compositore \u00e8 uno dei pochi fagottisti a livello internazionale ad avere utilizzato lo strumento in questo repertorio.\nI CD incisi con il suo quartetto: \"Etnoart Jazz Bassoon\", \"Golberg Jazz\", \"Play Bach Paganini\", \"Baby Boom\", \" The quartet seasons\", \"Storie di tango\" (omaggio a Borges e Piazzolla), \"Jazz Piano Trio\" (omaggio a Claude Bolling) e \"Play Pixinguinha\" sono stati molto apprezzati dalla critica."}
{"id": "3078345", "revid": "1543377", "url": "https://it.wikipedia.org/wiki?curid=3078345", "title": "Halifax (Massachusetts)", "text": "Halifax \u00e8 un comune degli Stati Uniti d'America facente parte della contea di Plymouth nello stato del Massachusetts."}
{"id": "3078347", "revid": "767487", "url": "https://it.wikipedia.org/wiki?curid=3078347", "title": "Elizabeth May", "text": "Di origini danesi ha frequentato la Scuola Europea de Lussemburgo ed ha ottenuto un master in diritto presso l'Universit\u00e0 di Copenhagen.\nCarriera.\nNel 1997 ha gareggiato per la prima volta in una gara di triathlon \"sprint\" a Weiswampach in Lussemburgo.\nNel 2002 ha vinto la medaglia d'argento nella categoria \"under 23\" ai campionati europei di duathlon di Teplice in Slovacchia. Nello stesso anno ha vinto un'altra medaglia d'argento nella categoria \"junior\" ai campionati europei di duathlon di Zeitz in Germania. Si \u00e8, infine, laureata campionessa del mondo di aquathlon - categoria \"junior\" - a Canc\u00fan in Messico e nella stessa citt\u00e0 ha vinto la medaglia di bronzo ai mondiali di triathlon, nella stessa categoria.\nNel 2003 ha vinto la medaglia di bronzo ai Campionati europei di triathlon \"under 23\" di Echternach. Non \u00e8 andata oltre il 21\u00ba posto assoluto agli europei di Karlovy Vary. Si \u00e8 rifatta, tuttavia, ai mondiali di aquathlon di Queenstown, vincendo la medaglia d'argento.\nNel 2004 vince nuovamente la medaglia d'argento ai mondiali di aquathlon di Madeira. Ai campionati europei di Valencia non va oltre l'11\u00ba posto, mentre alle Olimpiadi di Atene si classifica al 17\u00ba posto.\nL'anno successivo ottiene un ottimo 3\u00ba posto alla gara ETU di Ginevra e si classifica al 9\u00ba posto agli europei di Losanna.\nNel 2006 \u00e8 terza sia agli europei \"under 23\" di Fiume sia alla gara di coppa del mondo di Pechino. Ai Campionati del mondo di Losanna si classifica 15\u00ba assoluta. Arriva al 15\u00ba posto anche ai mondiali dell'anno successivo che si sono tenuti ad Amburgo.\nNel 2008 migliora di una posizione ai mondiali di Vancouver, arrivando al 14\u00ba posto assoluto, mentre alle Olimpiadi di Pechino ottiene un deludente 41\u00ba posto.\nIl 2009 sorride ad Elizabeth, in quanto ottiene la sua prima medaglia nella rassegna europea \"\u00e9lite\". Ai campionati di Holten arriva 2\u00ba assoluta. Nello stesso anno vince la gara di triathlon di Echternach. Sfiora il podio nella gara della serie dei campionati del mondo prevista a Londra."}
{"id": "3078349", "revid": "1543377", "url": "https://it.wikipedia.org/wiki?curid=3078349", "title": "Hanover (Massachusetts)", "text": "Hanover \u00e8 un comune degli Stati Uniti d'America facente parte della contea di Plymouth nello stato del Massachusetts."}
{"id": "3078363", "revid": "1318658", "url": "https://it.wikipedia.org/wiki?curid=3078363", "title": "Letitia Tyler", "text": "Biografia.\nNata nella regione del Tidewater nello stato del Virginia dal colonnello Robert Christian, e da Mary Brown-Christian, Letitia Christian conobbe John Tyler, all'epoca studente di legge nel 1808. I due si sposarono il 29 marzo 1813, giorno del ventitreesimo compleanno di Tyler. Nei periodi di ascesa politica del marito, Letitia Tyler prefer\u00ec occuparsi delle responsabilit\u00e0 domestiche e genitoriali. Infatti la coppia ebbe sette figli: Mary Tyler-Jones (1815\u20131848), Robert Tyler (1816\u20131877), John Tyler, III (1819\u20131896), Letitia Tyler-Semple (1821\u20131907), Elizabeth Tyler-Waller (1823\u20131850), Alice Tyler-Denison (1827\u20131854) e Tazewell Tyler (1830\u20131874).\nNel 1839, a causa di una paralisi, Letitia Tyler rimase invalida. Da first lady rimase a vivere nei piani alti della casa bianca, scendendo soltanto in una occasione: il matrimonio della figlia Elizabeth nel gennaio 1842. Il 10 settembre 1842 Letitia Tyler fu la prima first lady a morire durante la sua permanenza alla casa bianca, oltre che la pi\u00f9 giovane, dato che mor\u00ec all'et\u00e0 di cinquantuno anni. Il suo corpo fu sepolto nella nativa Virginia, mentre John Tyler nel 1844 si rispos\u00f2 con Julia Tyler."}
{"id": "3078367", "revid": "838137", "url": "https://it.wikipedia.org/wiki?curid=3078367", "title": "Alisha Glass", "text": "Giocava nel ruolo di palleggiatrice.\nCarriera.\nLa carriera di Alisha Glass inizia nel 2006 con la squadra universitaria del Penn State University dove resta per quattro stagioni, vincendo per tre annate consecutive, dal 2007 al 2009, tre campionati universitari, impresa fino ad allora non riuscita mai a nessuna squadra. Nel 2009 ottiene la prima convocazione in nazionale.\nNel 2010, appena terminata l'universit\u00e0, inizia a dedicarsi esclusivamente alla nazionale, vincendo la medaglia di bronzo alla Coppa panamericana e l'oro al World Grand Prix. Nella stagione 2010-11, viene ingaggiata in Brasile dal Gr\u00eamio Recreativo e Esportivo Reunidas, meglio conosciuto come \"V\u00f4lei Futuro\"; con la nazionale vince nuovamente l'oro al World Grand Prix e al campionato nordamericano, oltre all'argento alla Coppa del Mondo.\nNella stagione 2011-12 passa al club polacco dell'Atom Trefl Sopot, con cui vince il campionato; con la nazionale vince la medaglia d'oro al World Grand Prix e alla Coppa panamericana, successo bissato anche nell'edizione successiva. Nella stagione 2012-13 viene ingaggiata dall', nella Serie A1 italiana: a causa dei problemi economici e della conseguente chiusura del suo club, a febbraio 2013 va a giocare in Porto Rico nelle Criollas de Caguas, ma gi\u00e0 nel mese di marzo passa alle Indias de Mayag\u00fcez, con le quali vince il campionato; con la formazione nazionale vince, nel 2013, la medaglia d'oro al campionato nordamericano e quella d'argento alla Grand Champions Cup.\nNella stagione 2013-14 si trasferisce in Turchia, ingaggiata dal Fenerbah\u00e7e Spor Kul\u00fcb\u00fc, aggiudicandosi la Coppa CEV; con la nazionale vince il campionato mondiale 2014 e viene proclamata miglior palleggiatrice della competizione. Nell'annata successiva ritorna in Italia vestendo la maglia dell'Imoco Volley di Conegliano, in Serie A1, con cui resta per due stagioni, vincendo lo scudetto al termine del campionato 2015-16; con gli Stati Uniti, nel 2015, arriva alla medaglia di bronzo alla Coppa del Mondo, per poi aggiudicarsi l'oro al campionato nordamericano, mentre nel 2016 vince l'argento al World Grand Prix e il bronzo ai Giochi della XXXI Olimpiade: al termine del torneo olimpico annuncia il suo ritiro dalla pallavolo agonistica."}
{"id": "3078368", "revid": "149587", "url": "https://it.wikipedia.org/wiki?curid=3078368", "title": "Monte Kronio", "text": ""}
{"id": "3078369", "revid": "765341", "url": "https://it.wikipedia.org/wiki?curid=3078369", "title": "Discografia di Darin", "text": "La discografia del cantante svedese Darin Zanyar consiste in 5 studio album e 18 singoli ufficiali realizzati dal 2005 al 2010. Inoltre \u00e8 presente anche il disco Darin Zanyar registrato indipendentemente nel 2002."}
{"id": "3078380", "revid": "253269", "url": "https://it.wikipedia.org/wiki?curid=3078380", "title": "Evan Jones (sceneggiatore)", "text": "Biografia.\nEvan Jones nacque nel 1927, figlio di un coltivatore di banane. Crebbe nella Giamaica rurale e studi\u00f2 nel prestigioso Munro College e al Haverford College in Pennsylvania. Si laure\u00f2 al Wadham College, Oxford nel 1952 con un BA (Hons) in letteratura inglese.\nI suoi lavori includono la serie di documentari televisivi \"The Fight Against Slavery\" e molti film diretti da Joseph Losey inclusi \"Eva\" (una collaborazione con Hugo Butler, 1962), \"Per il re e per la patria\" (1964) e \"Modesty Blaise - La bellissima che uccide\" (1966). Altre sceneggiature includono \"Funerale a Berlino\" (1966), \"Fuga per la vittoria\" (1981) e \"A Show of Force \" (1990). \u00c8 anche l'autore di \"Madhouse on Castle Street\" (1963), una produzione della BBC ormai persa che caratterizz\u00f2 il debutto di Bob Dylan. Jones ha scritto inoltre poesie, biografie e favole per bambini."}
{"id": "3078383", "revid": "292162", "url": "https://it.wikipedia.org/wiki?curid=3078383", "title": "Monte San Calogero", "text": "Il Monte San Calogero, o Monte Euraco (in \"San Calu\u00f2riu\"), \u00e8 un monte della provincia di Palermo, tra i comuni di Termini Imerese, Caccamo e Sciara.\nCaratteristiche.\nIl monte si presenta come un poderoso massiccio costituito da calcari e dolomie originatesi dal mesozoico in poi, da strati silicei e dal cosiddetto flysh numidico. Geologicamente \u00e8 una grossa anticlinale; a nord si affaccia sulla costa tirrenica, mentre a sud-ovest presenta due dorsali.\nIl rilievo \u00e8 separato dalle Madonie da un breve pianoro nel territorio di Cerda, nei pressi della foce del fiume Torto.\nNome.\n\"Euracus\", nome latino del monte, significa \"dalla bella dorsale\"; la forma popolare derivata \u00e8 \"Monte Urago\".\nStoria.\nAi piedi orientali del monte resta un breve tratto di muro megalitico che per il suo spessore \u00e8 conosciuto come \"Mura pregne\" o mura gravide. Questo muro probabilmente era posto a protezione di un villaggio preistorico. Nelle vicinanze esiste anche un piccolo dolmen probabilmente pi\u00f9 antico. Secondo la tradizione, nelle sue rupi dimor\u00f2 San Calogero e in una roccia lasci\u00f2 l'impronta del suo piede nel cacciare i demoni che travagliavano il monte e i vicini bagni di Termini Imerese. Sulla cima fu edificata una chiesa in onore di Maria Vergine, che ora \u00e8 dedicata al santo. Di essa rimangono scarsi ruderi perimetrali. Sino alla met\u00e0 del XX secolo nei pressi della chiesetta era ancora visibile una statua frammentaria di pietra locale raffigurante il santo. Successivamente l'immagine fu gettata nel sottostante ed inaccessibile \"Canalone del Diavolo\".\nCalogero, \u03ba\u03b1\u03bb\u03cc\u03b3\u03b5\u03c1\u03bf\u03c2, \u00e8 un vocabolo comune nella lingua greca che letteralmente significa \"bel vecchio\" o anziano di bell'aspetto e traduce termini generici quali \"eremita, frate\" o \"monaco.\" Secondo alcuni autori il Calogero di Termini Imerese \u00e8 forse da identificare con San Teoctisto, abate basiliano di Caccamo che vi dimor\u00f2 nel IX secolo.\nLa sorgente di San Calogero.\n\u00ab\"Si dilata nella sua vetta un praticello, dove sgorga vena cristallina di acqua perenne; e per traditione si conta, come molestato un d\u00ec San Calogero da sete ardentissima, il Demonio gli si di\u00e8 a vedere, con promettere la sorgente di un fonte, se a' suoi consigli volesse dar orecchio; ma il Santo conoscendo la frode dell'astuto inimico, f\u00e9 ricorso all'oratione; e poi percotendo col pi\u00e8 un duro sasso, questo quasi cera molle ced\u00e9, e di repente sfondato, divenne fonte di acqua prodigiosa, sino al giorno presente.\"\u00bb"}
{"id": "3078396", "revid": "106908", "url": "https://it.wikipedia.org/wiki?curid=3078396", "title": "Lloyd Webber", "text": ""}
{"id": "3078401", "revid": "380453", "url": "https://it.wikipedia.org/wiki?curid=3078401", "title": "Alexis Crimes", "text": "Gioca nel ruolo di centrale nel .\nCarriera.\nLa carriera di Alexis Crimes inizia nel 2004, nella squadra universitaria della California State University, Long Beach, dove gioca fino al 2007 senza ottenere grandi risultati. Durante il periodo universitario, fa parte della nazionale statunitense juniores, con cui si aggiudica il campionato nordamericano Under-20 2004. Un anno dopo al campionato mondiale juniores, vince il premio di miglior attaccante.\nNel 2008 viene convocata per la prima volta in nazionale maggiore, con cui disputa la Coppa panamericana, dove viene premiata come miglior attaccante. Nel 2009 gioca a Porto Rico nello Llaneras de Toa Baja, con cui vince il campionato portoricano. Sempre nel 2009 viene convocata per la Final Four Cup, dove vince la medaglia d'argento. Un anno dopo vince la medaglia d'argento al Montreux Volley Masters e viene ingaggiata in Austria dallo , con cui vince il campionato austriaco.\nNella stagione 2011-12 viene ingaggiata dal Bialski Klub Sportowy di Bielsko-Bia\u0142a, squadra militante nella PlusLiga polacca, mentre nella stagione successiva si trasferisce in Italia, nel Volley Bergamo. Nella stagione 2013-14 passa al club azero della Lokomotiv Bak\u0131 Voleybol Klubu, mentre, nella stagione seguente, viene ingaggiata nella Voleybol 1. Ligi turca dal ."}
{"id": "3078403", "revid": "1793900", "url": "https://it.wikipedia.org/wiki?curid=3078403", "title": "La Mirada", "text": "La Mirada \u00e8 una citt\u00e0 nel sud-est della contea di Los Angeles, California (USA). La popolazione era di 46.783 al censimento del 2000.\n\u00c8 stata chiamata La Mirada (dallo spagnolo \"La vista\") per il panorama che vi si pu\u00f2 ammirare."}
{"id": "3078407", "revid": "1629429", "url": "https://it.wikipedia.org/wiki?curid=3078407", "title": "Euro Interliga 2009-2010", "text": "L'Euro Interliga 2009-2010 \u00e8 stata la 1\u00aa edizione dell'Euro Interliga, la competizione pallanuotistica maschile che coinvolge i migliori club del campionato rumeno, di quello serbo, di quello slovacco e di quello ungherese"}
{"id": "3078414", "revid": "122754408", "url": "https://it.wikipedia.org/wiki?curid=3078414", "title": "Federico Augusto di Nassau-Usingen", "text": "Biografia.\nFederico Augusto era il figlio minore del principe Carlo di Nassau-Usingen (1712-1775) e di Cristiana Guglielmina di Sassonia (1711-1740) e nacque nella citt\u00e0 di Usingen. Dal 1744 si trasfer\u00ec con il padre, rimasto vedovo della moglie, al castello di Biebrich presso Wiesbaden. Dedicatosi alla carriera delle armi, Federico Augusto entr\u00f2 a far parte dell'esercito imperiale e partecip\u00f2 al fianco dell'Austria alla Guerra dei Sette anni venendo nominato infine Feldmaresciallo nel 1790.\nDopo la morte del fratello maggiore Carlo Guglielmo, deceduto senza eredi nel 1803, eredit\u00f2 il governo della contea di Nassau-Usingen e venne nominato principe. Con il crollo del Sacro Romano Impero nel 1806, per evitare di venire cancellato dall'invasione francese, Federico Augusto ader\u00ec alla Confederazione del Reno ed ottenne la creazione del Ducato di Nassau che comprendeva altre contee minori un tempo patrimonio di rami collaterali della sua casata, che egli si trov\u00f2 a governare assieme al cugino Federico Guglielmo di Nassau-Weilburg. Federico Augusto era ormai in et\u00e0 avanzata e nessuno dei suoi figli gli era sopravvissuto: era quindi chiaro che alla sua morte Federico Guglielmo avrebbe ereditato il trono da solo.\nFederico Augusto, ad ogni modo, si dimostr\u00f2 un regnante illuminato e liberale che stabil\u00ec nei propri territori una serie di riforme che contribuirono a costituirvi uno Stato di concezione moderna come l'eliminazione dei privilegi fiscali dei nobili e l'introduzione della libert\u00e0 di stampa. La sua stessa corte presso il castello di Biebrich era nota presso i suoi ospiti per allegria e benevolenza.\nIl 16 gennaio 1816, Federico Guglielmo, coreggente della contea, mor\u00ec in un tragico incidente cadendo dalle scale del castello di Weilburg ove risiedeva. Alcuni storici moderni ritengono che tale incidente non sia stato casuale, ma ad ogni modo suo figlio lo rimpiazz\u00f2 nei diritti di successione. Federico Agusuto mor\u00ec il 24 marzo di quello stesso anno e lasci\u00f2 appunto il trono del ducato di Nassau a Guglielmo di Nassau-Weilburg, figlio di Federico Guglielmo.\nMatrimonio e figli.\nFederico Augusto spos\u00f2 il 9 giugno 1775 Luisa (29 gennaio 1751, Arolsen - \u2020 17 novembre 1816, Francoforte sul Meno), figlia di Carlo Federico Augusto, principe di Waldeck e Pyrmont. La coppia ebbe sette figli, di cui cinque figlie sopravvissero, mentre entrambi i maschi perirono in tenera et\u00e0:"}
{"id": "3078419", "revid": "729019", "url": "https://it.wikipedia.org/wiki?curid=3078419", "title": "Gerry Fisher", "text": ""}
{"id": "3078427", "revid": "600229", "url": "https://it.wikipedia.org/wiki?curid=3078427", "title": "Isometro", "text": "Nella teoria musicale il termine isometro serve a descrivere l'uso del battito senza metro regolare. Vedi anche: omoritmo. La musica \u00e8 oggi usata solo nei canti dei salmi della Chiesa Riformata Ortodossa dei Paesi Bassi, basata sul ritmo fatto da Petrus Datheen (XVI secolo)."}
{"id": "3078429", "revid": "107372511", "url": "https://it.wikipedia.org/wiki?curid=3078429", "title": "Augusto di Senarclens de Grancy", "text": "Si ritiene che egli sia il possibile, vero padre dei principi Alessandro e Maria d'Assia-Darmstadt e dunque autentico capostipite della casata di Battenberg/Mountbatten.\nBiografia.\nEgli divenne gran maestro delle stalle del granduca d'Assia-Darmstadt, maggior generale e cavaliere d'onore e devozione nell'ordine di Malta.\nNel 1820 Luigi II acquist\u00f2 a favore di Senarcles-Grancy, suo ciambellano, l'area di Heiligenberg, vicino a Jugenheim. Dopo l'acquisto la granduchessa Guglielmina non visse pi\u00f9 a lungo con il marito, da cui non aveva avuto pi\u00f9 figli dal 1809. , e la questione venne dettagliatamente discussa nella corrispondenza di molti ministri, ambasciatori e sovrani, tra cui la regina Vittoria e lo zar Nicola I. Infatti, quella che poteva apparire una questione di secondo piano assurse grande importanza allorch\u00e9 nel 1838 lo zarevic Alessandro, che stava visitando le corti europee alla ricerca di una moglie, s'innamor\u00f2 della quattordicenne Maria, e volle sposarla. La zarina Alessandra Feodorovna, sua madre, s'oppose a tale progetto proprio a causa delle dubbie origini di Maria. Tuttavia Alessandr\u00f2 insistette, ed ottenne infine il permesso di sposare Maria.\nSi ritiene che Senarclens-Grancy sia il padre dei seguenti figli di Guglielmina:\nAlessandro e Maria furono gli unici a sopravvivere all'infanzia. Per evitare uno scandalo, Luigi II li riconobbe come propri figli, relegandoli tuttavia ad Heiligenberg, dove vennero cresciuti da appositi precettori e governanti, mentre il duca risiedeva a Darmstadt.\nDal canto suo, Senarclens-Grancy spos\u00f2 dopo il 1836 la contessa Luisa di Otting und F\u00fcnfstetten, da cui ebbe due figli, Alberto e Luigi."}
{"id": "3078430", "revid": "729019", "url": "https://it.wikipedia.org/wiki?curid=3078430", "title": "Battaglia di Borny-Colombey", "text": "La battaglia di Borny-Colombey (o Colombey-Nouilly per i tedeschi) fu combattuta nel tardo pomeriggio del 14 agosto 1870 ad est di Metz tra l'esercito francese e quello del Regno di Prussia. I francesi avevano la superiorit\u00e0 in uomini e cannoni, e tuttavia le sorti della battaglia rimasero indecise fino all'ultimo, comportando un ritardo nella ritirata dell'esercito francese.\nLa battaglia fu combattuta, nelle sue fasi cruciali, tra il 3\u00ba corpo d'armata francese, che dovette sostenere il peso dell'attacco (mentre parte del 4\u00ba corpo dovette riattraversare la Mosella per supportarlo), comandato dal generale Claude Th\u00e9odore Decaen, il quale mor\u00ec nei combattimenti venendo sostituito dal maresciallo Bazaine e il 7\u00ba Corpo d'armata, appartenente alla prima armata prussiana, comandato da Alexander von der Goltz. I francesi impegnarono varie divisioni, compresa una della Guardia, senza riuscire ad avere ragione delle truppe prussiane che avevano agganciato i reparti imperiali durante la ritirata.\nLa battaglia.\nL'attacco cominci\u00f2 per iniziativa personale del generale von der Goltz, quando Frossard e Ladmirault si erano ritirati dalle proprie posizioni e il 3\u00ba corpo aveva iniziato a sfoltirsi. Dopo la sorpresa iniziale, l'intervento dell'artiglieria del 3\u00ba corpo pot\u00e9 tenere immobilizzati i prussiani e i francesi apparvero solidi, anche se Manteuffel fu in grado di mandare in avanti le sue due divisioni, una attraverso la valle di Montoy e l'altra attraverso Nouilly; ogni altro tentativo di avanzamento fu bloccato dal fuoco francese. L'audace attacco della Guardia prussiana fu sventato dalla superiorit\u00e0, nei numeri e nelle posizioni di tiro, dei nemici. Bazaine dal canto suo non aveva intenzione di contrattaccare. Il generale Zastrow intanto aveva mandato il resto del proprio corpo d'armata a sostenere von der Goltz.\nLa lotta fu feroce sul fianco sinistro francese, sulla alture a nord della valle di Valli\u00e8res. Qui il corpo di Ladmirault, ritornato appena in tempo per occupare Mey e i pendii circostanti, minacci\u00f2 il fianco destro di Manteuffel, rigettando indietro qualsivoglia tentativo dei prussiani di irrompere nella valle. L'intervento di Manteuffel riusc\u00ec nell'intento di prendere posizione nel piccolo bosco ad est di Mey, ma dovette subire la violenza dei contrattacchi francesi e la battaglia per il possesso del bosco and\u00f2 avanti fino a notte inoltrata. Al suo arrivo alle 8:00 di sera Steinmetz ordin\u00f2 a Manteuffel e Zastrow di ritirarsi e proib\u00ec di avanzare alcuna richiesta di aiuto, ma il quartier generale comunic\u00f2 di approvare le mosse dei due generali, i quali avevano rifiutato di eseguire gli ordini (e non erano in posizione di rispettare le direttive di Steinmetz); lo stesso re dispose di mantenere le posizioni. Il giorno dopo re Guglielmo and\u00f2 a complimetarsi con von der Goltz.\nLa battaglia fu reclamata come successo da ambo gli schieramenti, anche se con maggiori ragioni per i prussiani in quanto lo scontro rappresent\u00f2 l'ennesimo arretramento strategico francese. Cosa pi\u00f9 grave, Bazaine aveva perso 12 ore vitali per realizzare la propria fuga da Metz ed evitare l'accerchiamento da parte delle forze prussiane, che si compir\u00e0 drammaticamente con l'imbottigliamento nell'assedio della roccaforte."}
{"id": "3078431", "revid": "3115", "url": "https://it.wikipedia.org/wiki?curid=3078431", "title": "Neolibertarismo", "text": "Il neolibertarismo (\"neolibertarianism\" o \"neo-libertarianism\" in lingua inglese) \u00e8 una corrente politica-filosofica della politica statunitense presente nel Partito Repubblicano.\nI suoi membri vengono definiti \"republitarians\" (neologismo nato da Larry Elder, esponente dichiarato del neolibertarismo, dalla fusione dei termini Repubblicano e Libertariano) aderenti presso il Republican Liberty Caucus (RLC, l'assemblea dei Repubblicani libertari) bench\u00e9 non tutti i libertari Repubblicani aderenti a tale Caucus si riconoscano nei contenuti programmatici del neolibertarismo (si veda ad esempio le idee libertarie-repubblicane non-interventiste di Ron Paul aderente RLC).\nIl neolibertarismo coniuga e fonde principi del libertarianismo miniarchico, dell'oggettivismo e del neoconservatorismo.\nI neolibertari sono favorevoli al libero mercato, alla presenza di uno stato minimo (nei settori interni della difesa militare, sicurezza interna e giustizia) e sono propensi a giustificare l'interventismo militare degli Stati Uniti nella politica estera, descrivendosi come \"filo-capitalisti conservatori\" o \"libertari che sostengono la guerra al terrore\".\nIl termine \u00e8 un neologismo che deriva ufficialmente da una iniziativa sulla piattaforma blogger QandO da parte di Dale Franks, Bruce McQuain e Jonathan Henke. e in seguito dalla rivista \"The New Libertarian\". fondata nell'aprile del 2005.\nDale Franks lo descrive come: \n\"Un impegno per l'universalit\u00e0 della libert\u00e0, che il Governo non pu\u00f2 legittimamente sottrarre dai propri diritti naturali. \nLa gente in terre straniere hanno gli stessi diritti naturali come la gente nella casa accanto, il neo-libertarismo trova i modi pi\u00f9 pratici per porre termine alle violazioni contro la libert\u00e0 di coloro tutto il mondo, compreso l'uso della forza se necessario, proprio come noi avrebbe usato la polizia locale e dei tribunali per fermare le violazioni della libert\u00e0 porta accanto.\nDetto in altro modo: Gli individui sono l'unica unit\u00e0 moralmente significativa dell'economia politica. \nGli individui sono impregnati di libert\u00e0 infinita circoscritto solo i diritti degli altri per non essere costretti o defraudati. \nIl diritto dell'umanit\u00e0 \u00e8 centrale il diritto di resistere a un aggressore, anche se non sono la vittima\".\nI neolibertari comunque erano gi\u00e0 presenti come corrente politica ben prima del 2005 circa il loro schierarsi su tematiche non in linea con il resto delle correnti libertarie americane in seguito agli attacchi terroristici dell'11 settembre 2001 e alla guerra in Iraq.\nIn particolare i neolibertari sono contrari alle politiche e ai contenuti seguiti dal Partito Libertario da loro ritenuto marginale culturalmente e irrilevante politicamente. rispetto al Partito Repubblicano da loro ritenuto (nonostante la necessit\u00e0 di un suo rinnovamento fusionista interno) il partito di riferimento per poter far emergere le loro idee politiche.\nAlcune celebrit\u00e0 neolibertarie sono i conduttori radiofonici Larry Elder, Neal Boortz e il comico Dennis Miller.\nTra i principali personaggi intellettuali della cultura aderenti a tale corrente bisogna ricordare: Rudolph J. Rummel, P.J. O'Rourke, Randy Barnett e Sam Wells.\nPolitica interna.\nI neolibertari si basano sui seguenti principi in politica interna:\nSecondo i neolibertari il governo federale dovrebbe occuparsi solo di questioni difensive, lasciando ogni altra questione alle singole amministrazioni politiche locali, alle comunit\u00e0 e agli individui.\nLa politica interna \u00e8 un settore in cui neolibertari e i neoconservatori non concordano completamente tra loro.\nLaddove i neoconservatori sostengono la costruzione di governi interni fortemente democratici, i neolibertari sono invece interessati a lasciare libert\u00e0 individuali, tra cui il capitalismo di libero mercato\nInoltre a differenza dei neoconservatori, sostengono la necessit\u00e0 di un governo consensuale che non sia solo democratico ma anche liberale classico.\nDale Franks nota come: \"La democrazia \u00e8 un metodo meraviglioso per accertare quello che la gente vuole, e selezionando i leader di realizzare la volont\u00e0 del popolo. Non \u00e8, tuttavia, in s\u00e9 per s\u00e9, un modo particolarmente positivo per garantire al popolo ci\u00f2 che esso vuole e cosa sia giusto\".\nI neolibertari giustificano la loro vicinanza alle tesi nazionaliste favorevoli al ruolo del Governo americano attraverso la formula del \"governo consensuale\", ovvero di un governo direttamente nominato dai cittadini e avente una chiara impronta liberale classica di tipo miniarchica.\nI neolibertari incorporano quindi la libert\u00e0 personale ed economica a quella politica come antidoto alla deriva totalitaria e statalista dei neoconservatori.\nTali tesi pro-governative vengono comunque criticate dalle altre correnti libertarie americane in quanto giudicate incoerente anche con il concetto \"utopico\" di Governo/Stato minimo di Robert Nozick citato retoricamente dai neolibertari, in funzione dell'operato e dell'azione del governo stesso anche nella realt\u00e0 (teso inevitabilmente ad espandersi).\nInoltre alcuni gruppi come gli agoristi o i \"left\" libertari giudicano di fatto la democrazia e il sistema decisionale maggioritario nelle sue funzioni come una falsa forma di consenso e di rappresentanza delle istanze degli individui smentendo qualsiasi ipotesi di consensualit\u00e0 nel Governo.\nI neolibertari ribattono che la libert\u00e0 politica ed economica sono naturalmente complementari e si rafforzano reciprocamente.\nPolitica estera.\nIn politica estera, i neolibertari si caratterizzano per: \nIl neolibertarismo riprende molto l'idealit\u00e0 politica di personaggi repubblicani libertari come Barry Goldwater e neoconservatori come Ronald Reagan, George H. W. Bush e George W. Bush pur limitandola ad una visione prettamente patriottica legata ai soli interessi americani.\nI neolibertari non concordano circa le risposte non-interventiste del Partito Libertario e del movimento libertario americano nelle sue varie correnti circa la guerra al terrorismo e l'invasione americana dell'Iraq viste come una missione morale per la libert\u00e0 degli americani e per garantire le libert\u00e0 alle altre popolazioni.\nEssi ritengono che la migliore forma di governo nazionale sia quella in cui lo Stato promuova la libert\u00e0 (il libero mercato e libert\u00e0 civili) non rinunciando a forti politiche di difesa nazionale, compreso l'uso di impegni militari preventivi solo se \u00e8 contro una minaccia per la libert\u00e0 e un pericolo per la nazione.\nA livello politico tra gli esponenti del neolibertarismo pi\u00f9 noti vi \u00e8 Michele Bachmann mentre Rand Paul inizialmente accostato a tale corrente durante le primarie del 2010 in seguito una volta eletto senatore ha proposto una serie di tagli economici al bilancio della difesa americana come aiuti di appoggio strategico ad Israele smentendo tali voci e collocandolo nel filone del conservatorismo costituzionale.\nLe altre correnti libertariane isolazioniste e non interventiste li hanno pi\u00f9 volte ridenominati \"liberventionist\" unendo le parole libertari e interventisti.\nLe polemiche tra il neolibertarismo e il libertarismo americano.\nIl neolibertarismo \u00e8 una corrente del libertarianismo che trova forti incompatibilit\u00e0 con le altre correnti libertarie americane, molto spesso i membri che appartengono al neolibertarismo fanno fatica a distinguersi dai neoconservatori e dalle tesi portate avanti dagli esponenti conservatori pi\u00f9 militaristi o \"neoliberisti reaganiani\" impedendo una loro facile indicazioni di provenienza ideologica se non in merito alle posizioni sulla politica estera e sulla situazione internazionale.\nL'iniziativa editoriale neolibertaria della rivista \"The New Libertarian\" \u00e8 stata analizzata e pungentemente criticata dalla rivista libertaria \"Reason.com\" in alcuni suoi editoriali in quanto ritenuta un tentativo se non di manipolazione della cultura libertaria mainstream quantomeno di imitazione dei toni e degli slogan della stessa rivista \"Reason\".\nInfatti se \"Reason\" si richiama allo slogan \"Free Minds and Free Markets\", la rivista \"The New Libertarian\" si richiama a \"Free Markets, Free People\".\nIl neolibertarismo non va nemmeno confuso culturalmente e politicamente con l'agorismo (un'altra corrente del libertarianismo americano) in virt\u00f9 del titolo del manifesto teorico di quest'ultima \"The New Libertarian Manifesto\" di Samuel Edward Konkin III.\nLe polemiche tra neolibertari e paleolibertari.\nI neolibertari pur facendo parte delle correnti del libertarianismo e del conservatorismo americano non rientrano n\u00e9 nel paleolibertarismo n\u00e9 nel paleoconservatorismo.\nL'attivismo politico \u00e8 in generale una caratteristica comune dei neolibertari anche se alcuni si considerano pragmatici e non idealisti quanto gli altri libertari (in particolare i paleolibertari per il loro isolazionismo).\nSempre secondo Franks: \"... Significa fare un impegno politico per combattere le frodi nel modo pi\u00f9 efficace e morale possibile, a differenza dei paleo-libertari che trattano solo parole e pensieri, il neo-libertarismo si impegna ad ampliare la libert\u00e0 dal mondo retorico al reale mondo. \u00c8 la differenza tra il dire qualcosa per la libert\u00e0 e fare qualcosa per la libert\u00e0\".\nUna critica comune ai neolibertari da parte delle altre correnti libertarie americane \u00e8 che le loro convinzioni di base contengono in s\u00e9 una contraddizione: come pu\u00f2 un governo forte e interventista risolvere i problemi all'estero senza per questo cercare di \"risolvere\" i problemi a casa?.\nStoricamente, non ci sono noti esempi di uno Stato con il governo \"attivista\" all'estero e limitato sul suo suolo nazionale.\nI neolibertari sono soliti rispondere a questa critica dicendo che supportano solo gli impegni militari che eliminino gli ostacoli al capitalismo e al governo consensuale solo nelle situazioni pi\u00f9 \"estreme\" cio\u00e8, dove gli interessi americani sono colpiti direttamente.\nNonostante tali dichiarazioni, Randy Barnett ha giustificato pubblicamente la guerra in Iraq di George W. Bush attaccando pubblicamente le posizioni non-interventiste del libertario Ron Paul.\nI paleolibertari ma pi\u00f9 in generale i libertari non-interventisti ritengono sbagliate le affermazione di Barnett, non in linea con il resto del libertarianismo americano, condannando tali tesi neolibertarie e le operazioni militari pubblicamente sostenute da questi ultimi.\nI neolibertari ribattono che una politica di neutralit\u00e0 o isolazionismo sia in alcuni casi contraria o in antitesi con gli interessi americani e controproducente per garantire la diffusione sia della governance consensuale che del capitalismo di libero mercato.\nGli altri libertari citando spesso Randolph Bourne ricordano come: \"La guerra \u00e8 la salute dello Stato.\"\nI neolibertari in politica estera si identificano con il Governo americano e credono che la guerra davanti ad una minaccia esistenziale per la nazione sia una ratio da adottare qualora tale minaccia coinvolga gli Stati Uniti direttamente anche se non si \u00e8 subito una aggressione diretta o dichiarata da parte di questa (il che non la ridurrebbe entro i canoni della legittima difesa e pi\u00f9 in generale del principio di non aggressione visto come moralmente accettabile anche da parte degli altri libertari).\nEssi negano che esista una qualche responsabilit\u00e0 o immoralit\u00e0 nel lottare al contempo per la libert\u00e0 personale e per il governo consensuale.\nSviluppi recenti.\nGli insuccessi in politica estera dell'amministrazione George Bush Jr in termini di consensi interni negli Stati Uniti, le aspre critiche interne nate in seno anche al Partito Repubblicano e nel filone libertario sui recenti interventi bellici degli Stati Uniti in Medioriente hanno fatto s\u00ec che molti appartenenti al neolibertarismo abbiano rinunciato a definirsi pubblicamente con tale etichetta di \"neolibertari\", preferendo definirsi come \"Repubblicani patriottici\" o \"libertari realisti\".\nA seguito dell'insediamento dell'amministrazione americana di Barack Obama e al protrarsi delle missioni militari estere, il neolibertarismo ha perso molto consenso dato che non viene pi\u00f9 interpretato come una forma di sostegno all'operato Repubblicano, ma sempre pi\u00f9 come una forma di giustificazionismo potenziale a favore delle inadempienze elettorali dei \"liberal\" Democratici sul piano pratico in politica estera.\nQuesto crollo del movimento neolibertario deriva anche dal boicottaggio politico e culturale adottato da parte delle altre correnti libertarie americane nei loro confronti (ritenendoli dei \"finti libertari\", dei \"guerrafondai\" o dei \"neocon travestiti\"), il neolibertarismo ha subito una profonda crisi di credibilit\u00e0 pubblica anche a seguito della campagna presidenziale americana del 2008 di Ron Paul (da loro in precedenza messo sotto accusa per le sue posizioni in politica estera) e al suo numeroso seguito personale post-elettorale anche in questi anni sulla rete e nei media americani.\nLe recenti dichiarazioni del presidente del Comitato Nazionale del Partito Repubblicano, Michael Steele sulla condotta della guerra afghana da parte di Obama in sostegno alle tesi non interventiste di Ron Paul hanno ulteriormente indebolito i neolibertari ponendo sempre pi\u00f9 le loro tesi in stretta analogia con il pensiero neocon."}
{"id": "3078432", "revid": "184755", "url": "https://it.wikipedia.org/wiki?curid=3078432", "title": "Puy (societ\u00e0)", "text": "Un puy o pui era una societ\u00e0, spesso organizzata come una gilda o confraternita, talvolta di impronta religiosa (cattolica), onde patrocinare eventi musicali e poetici, in genere attraverso lo svolgimento di concorsi. Il termine \"puy\" deriva dal latino \"podium\", che significa \"punto d'appoggio\", riferendosi probabilmente a una piattaforma rialzata in cui si svolgevano gli agoni o dove i giudici ascoltavano le composizioni proposte dai vari artisti. I \"puys\" vennero istituiti in molte citt\u00e0 della Francia centrale e settentrionale, nei Paesi Bassi e anche in Inghilterra durante l'alto medioevo e il rinascimento, di solito incoraggiando la composizione in antico francese, ma anche in latino e occitano. \nIl tipico \"puy\" veniva dedicato alla Vergine Maria. L'associazione dei membri era regolata da statuti per cui coloro che vi entravano dovevano giurare. Questi disciplinavano l'elezione di cariche esecutive all'interno del \"puy\" e i benefici inerenti ai membri, i quali potevano essere chierici o laici, uomini o donne, nobili o borghesi, cittadini o rurali. Le prime societ\u00e0 furono istituite per le celebrazioni para-liturgiche dei giorni vestivi mariani, con il coinvolgimento di competizioni poetiche, tanto che alla fine gli agoni divennero il centro dei \"festival\". Presto le esecuzioni musicali e canore vengono ad essere esaltate, ma nel corso dei secoli la qualit\u00e0 della poesia viene a dominare gli interessi dei membri e i \"puys\" di Normandia, specialmente popolari dal XV secolo in poi, vengono ridefiniti nel XVII secolo come accademie letterarie. In questa forma sopravviveranno fino alla rivoluzione francese. \nUna societ\u00e0 poetica conosciuta, in modo generico, come il \"Puy Sainta Maria\" (Puy-Sainte-Marie), sembra avere patrocinato agoni a Le Puy-en-Velay (\"Podium Aniciense\") in lingua occitana sotto il patrocinio di Alfonso II d'Aragona (1162\u201396). Tra i trovatori rinomati per avere gareggiato vi sono il Monaco di Montaudon, il quale ricevette come premio per una sua composizione uno sparviero. Nella sua \"vida\" leggiamo che lui aveva mantenuto la \"sovranit\u00e0\" della \"corte di Puy\" (\"cour du Puy\") fino alla sua dissoluzione. \nIl culmine dei \"puys\" francesi venne raggiunto nel basso medioevo. Il \"puy\" sarebbe stato un invito aperto alle competizioni in diverse categorie, con tema, forma e ritornello convenuti per ciascuna categoria. Tra le forme pi\u00f9 comuni vi erano le \"formes fixes\", il \"chant royal\", il \"jeu parti\", il \"serventois\" e la \"ballade\". La musica era di solito strofica monofonica, ma il \"puy\" a \u00c9vreux, fondato nel 1570, aveva accettato due proposte di polifonia durchkomponiert da Orlando di Lasso. I problemi di aggiudicazione negli agoni dava un calcio alla produzione di diversi trattati sulla versificazione del XV e XVI secolo. Come nei giochi floreali celebrati nella Francia meridionale e in Spagna, i premi consegnati dal \"puys\" potevano essere fiori, come gigli o rose o talvolta palme. Questi premi floreali potevano essere \"rimborsabili\" con moneta. Oltre a questi, il \"puys\" talvolta concedeva anelli con sigillo (incisi con immagini o poesia). I \"puys\" potevano attrarre professionisti e uomini di fama, come Jean Froissart, che gareggi\u00f2 e vinse a Abbeville, Lilla, Tournai e Valenciennes. Queste competizioni attiravano anche i dilettanti locali."}
{"id": "3078434", "revid": "177531", "url": "https://it.wikipedia.org/wiki?curid=3078434", "title": "2K Boston/2K Australia", "text": ""}
{"id": "3078436", "revid": "767487", "url": "https://it.wikipedia.org/wiki?curid=3078436", "title": "Gli esordi", "text": "Gli esordi \u00e8 un romanzo di Antonio Moresco pubblicato da Feltrinelli nel 1998 e riedito, con numerose modifiche, da Mondadori nel 2011. \u00c8 la prima parte della trilogia \"Giochi dell'eternit\u00e0\", che comprende anche \"Canti del caos\" e \"Gli increati\".\nTrama.\nScena del silenzio.\nUn giovane novizio in un seminario agli inizi degli anni Sessanta possiede una spiccata sensibilit\u00e0 e un grande senso di osservazione per quanto gli accade intorno, che compensa la sua mancanza di vocazione. Un giorno decide di osservare un periodo di silenzio totale, ma la vita nell'istituto religioso \u00e8 tale che chi lo circonda tarda a accorgersi della sua risoluzione.\nNella sua camerata viene ammesso anche un \u201cuomo con gli occhiali\u201d vestito in abiti civili, che a quanto pare ha gi\u00e0 tentato in passato la strada del seminario per poi uscirne, e insistere per essere riammesso. Il maggiore dei prefetti del seminario, soprannominato il Gatto, si accorge un giorno che il protagonista scrive qualcosa su un foglio che non vuole mostrargli, e da quel momento moltiplica la propria presenza fino a impadronirsi dello scritto, salvo poi tardare giorni e giorni a leggerlo, quasi volesse ottenere prima la sua resa di coscienza.\nUn giorno viene a prelevarlo in seminario un motociclista incaricato di portarlo a Ducale, a casa di parenti, perch\u00e9 deve essere sottoposto a un piccolo intervento chirurgico. Ducale \u00e8 una grossa villa con parco e pertinenze abitata dalla famiglia dello Zi\u00f2 e dalla servit\u00f9. Il protagonista, che ancora non parla ma nessuno sembra dargli peso, viene circonciso e trascorre a Ducale il periodo di convalescenza; negli stessi giorni Turchina si sposa e la festa ha luogo nel parco. In seguito, la vita continua in una serie di episodi tra il realistico e il fantastico, forse deformati dalla fantasia ipersensibile del protagonista: la Pesca usa una zampa di gatto come accessorio personale, Len\u00ecn alleva piccioni viaggiatori, la Dea alleva pesci nella vasca da bagno che poi uccide battendoli con forza sul pavimento, lo Zi\u00f2 si diverte a sparare all'albero borchiato, la cui corteccia \u00e8 ormai crivellata di bossoli che l'uomo di fatica Bortolana lucida periodicamente.\nL'apice della permanenza a Ducale coincide con l'incendio della massa, un rito che evidentemente viene ripetuto periodicamente: l'enorme massa delle immondizie accantonata dietro l'orto viene irrorata di combustibile e bruciata in un rito che attira non solo curiosi dal paese, ma persino Turchina che torna dai genitori a gravidanza molto avanzata. L'emozione dello spettacolo, le fiamme altissime che affascinano tutti gli spettatori le provocano le doglie, e viene portata in fretta a partorire in una delle camere della villa.\nPoco dopo l'incendio della massa in Nervo, l'autista di Ducale, riaccompagna il protagonista con la moto fino al seminario. Riprende la vita con i suoi ritmi; l'uomo con gli occhiali non c'\u00e8 pi\u00f9, il Gatto viene ordinato sacerdote e parte per la sua destinazione. Il priore si accorge finalmente che il protagonista non parla pi\u00f9 quando procede alla confessione; neppure il Cavatappi, sacerdote chiamato cos\u00ec per la sua abilit\u00e0 nella confessione, riesce a sgelarlo. Fa scena muta persino quando viene inviato dal padre celestino.\nImprovvisamente, all'inizio dell'autunno, il protagonista ha un'esperienza di comprensione dettata forse dalla sua elevata sensibilit\u00e0, e si domanda se abbia raggiunto la grazia. Per la prima volta dall'inizio della narrazione, al padre priore che gli domanda se \u00e8 certo di avere sentito la chiamata del Signore, risponde a voce alta \u201cS\u00ec, padre.\u201d\nScena della storia.\nLa narrazione si sposta in un'imprecisata regione di montagna a ridosso del confine nazionale, stretta tra la frontiera e la riva di un lago. Si intuisce che Il protagonista e voce narrante \u00e8 lo stesso della prima parte perch\u00e9 sappiamo che ha studiato per diventare prete. Adesso \u00e8 il giovane attivista di un'organizzazione, presumibilmente della sinistra extraparlamentare, che svolge un'attivit\u00e0 politica imprecisa, consistente nell'affissione di manifesti, riunioni in sedi semiclandestine e comizi pubblici il cui contenuto non viene mai riportato nella narrazione.\nPoco per volta si raccolgono intorno al narratore alcuni aiutanti: un cieco che si occupa della logistica dei comizi in piazza, l'operaio dalla faccia bianca, un uomo soprannominato Sonnolenza per il suo torpore. Un giorno alla sede del movimento, nella cittadina di Slandia, si presenta un uomo che ha falce e martello tatuati sul torace; dimostra interesse per l'attivit\u00e0, ma quando il protagonista si reca all'indirizzo che ha fornito scopre che si tratta di un truffatore che ha circuito e derubato una madre vedova e sua figlia.\nContinuano i giri di proselitismo. Gli attivisti si spostano a bordo di un'utilitaria costruita in plastica, stipati nell'abitacolo insieme al materiale per l'allestimento del palco per i comizi. L'ultima comparsa in pubblico ha luogo in un posto che si scoprir\u00e0 pi\u00f9 tardi \u00e8 vicino a Ducale; il protagonista viene ricevuto cordialmente da un colonnello dei piumanti (cos\u00ec vengono definite le forze dell'ordine nel romanzo) e applaudito con entusiasmo dai presenti. Dopo di che, al suo ritorno in sede, trova l'uomo calvo il quale \u00e8 molto contento del suo lavoro. Il movimento ha per\u00f2 deciso di trasferirlo in una nuova destinazione, nella citt\u00e0 di Bindra, dove avr\u00e0 a disposizione una grande sede e una poderosa organizzazione.\nIl protagonista giunge a Bindra ma trova il grosso edificio della sede completamente abbandonato; i cassetti sono pieni di tessere e domande di adesione al movimento, ma tutto \u00e8 deserto e in preda ai topi. Si installa nel desolato appartamento all'ultimo piano. Non riesce a stare con le mani in mano n\u00e9 a mettersi in contatto con il Centro, per cui decide di cercare i candidati che hanno presentato domanda, per vedere se riesce a reclutarli. Con pazienza e molto lavoro riesce a rimettere in funzione una motocicletta ritrovata in cantina e comincia i suoi giri in citt\u00e0, ma tutti gli indirizzi che verifica corrispondono a edifici demoliti, abbandonati o bruciati da tempo.\nGli sembra intanto di percepire una presenza nei locali della sede, qualcuno che sposta carte e documenti dagli scaffali alle scrivanie e viceversa, senza mai farsi vedere. Inizia un nuovo giro in citt\u00e0 e nei dintorni, alla ricerca delle sedi e dei circoli locali i cui indirizzi ha trovato nelle carte e nei documenti, ma al loro posto trova sempre esercizi commerciali i cui proprietari non sanno nulla di cosa ci fosse in precedenza nei locali.\nUn giorno finalmente riesce a incontrare il misterioso abitatore della sede, un ragazzo che sostiene di essere stato il vice del responsabile. Vive nascosto dietro un angolo di muro. Giunge anche un mediatore che ricorda come la proprietaria dell'immobile vanti ancora pigioni arretrate. La proprietaria stessa viene a piangere per supplicare che le lascino i locali, ha perduto tutto il suo patrimonio per un raggiro dell'uomo dal tatuaggio, che anche in questo caso ha sedotto contemporaneamente anche la figlia.\nL'unico tesserato che paghi puntualmente la quota \u00e8 il Gag\u00e0, un uomo elegante di una certa et\u00e0 che frequenta locali da ballo. Il protagonista ne \u00e8 affascinato perch\u00e9 gli racconta spesso episodi della propria militanza, come la guerra di Spagna; lo accudisce anche quando si ammala gravemente e \u00e8 costretto a letto, e gli racconta la propria esperienza di assistente dell'imbalsamatore che prepar\u00f2 il corpo di V.I. Lenin alla morte. Il vice gli rimprovera di trascurare il lavoro perch\u00e9 \u00e8 sempre al capezzale del Gag\u00e0. Quando l'uomo muore, il protagonista abbandona Bindra e torna nella zona di confine dove viveva prima. Qui scopre che il cieco, che gli d\u00e0 ospitalit\u00e0 per una notte, \u00e8 diventato sindaco del paese.\nRitorna in contatto con l'organizzazione. Viene anche a sapere da un compagno di Ducale che la Pesca si \u00e8 messa a fare la vita, e dorme con chiunque. Rispunta l'uomo calvo, il referente nell'organizzazione, che propone esplicitamente al protagonista di diventare un \u201cguerriero\u201d. La risposta \u00e8 s\u00ec.\nScena della festa.\n\u201cIn una grande citt\u00e0 dell'emisfero boreale\u201d che viene citata una sola volta, Milano, il protagonista vive da solo in un appartamento, con il fermo proposito di diventare scrittore. Ha inviato il manoscritto di un romanzo a diverse case editrici. Un giorno suona il campanello un messo inviato da un editore, che sarebbe assolutamente entusiasta del suo testo. Vuole pubblicarlo e si raccomanda di chiamarlo immediatamente in ufficio.\nIl protagonista esce di casa alla ricerca di un telefono a gettoni. Gli risponde per\u00f2 la segretaria dell'editore, che ha dovuto assentarsi con urgenza; le ha raccomandato di spiegargli l'importanza del suo manoscritto, vuole assolutamente pubblicarlo, il protagonista deve richiamare il giorno seguente a una data ora.\nInizia un'odissea telefonica. Ogni volta che il protagonista chiama, l'editore ha dovuto assentarsi con urgenza per prendere un aereo, per partecipare a una festa di compleanno di un autore, per discutere di pubblicazioni. E, sempre, ha raccomandato alla segretaria di far capire al suo interlocutore l'importanza capitale del testo. A volte tra una telefonata e l'altra passano giorni, settimane, interviene sempre qualcosa all'ultimo momento per sviare l'incontro. La segretaria si lascia andare a confidenze, lascia intendere che ha una relazione con l'editore, il quale le confida anche nei momenti di intimit\u00e0 quanto sia importante per lui pubblicare il romanzo.\nIl protagonista, deluso, chiede di riavere indietro il manoscritto; la segretaria si spazientisce perch\u00e9 lui non comprende la volont\u00e0 dell'editore di dare alla luce il suo testo. Il protagonista si presenta di persona nella sede della casa editrice. L'editore \u00e8 in ufficio, ma \u00e8 emozionato per la sua presenza e non sa come affrontarlo. La segretaria cerca di blandirlo. Il gioco a rimpiattino dura ancora: ogni volta che l'autore si presenta per ritornare in possesso del suo manoscritto, l'editore non \u00e8 nella predisposizione di incontrarlo finch\u00e9, il giorno in cui finalmente riesce a mettere le mani sull'opera, ha luogo l'incontro fatale. \nCon enorme sorpresa, il protagonista scopre che l'editore non \u00e8 altri che il Gatto, il prefetto maggiore del seminario dove ha studiato da ragazzino. Anche lui ha abbandonato la vocazione. Da questo momento in poi il racconto ruota intorno alla pubblicazione del manoscritto, che secondo il Gatto sar\u00e0 di importanza decisiva per storia della letteratura. I due fanno lunghe passeggiate, si vedono spesso, il testo \u00e8 in tipografia (anche se l'autore lo vede intonso nell'ufficio dell'editore). Ogni tanto nella citt\u00e0 il protagonista si imbatte in strani personaggi nei quali riconosce scrittori e personaggi letterari, come Blaise Pascal, Sylvia Plath, Bartleby lo scrivano. I riconoscimenti si moltiplicano durante una festa da ballo in casa editrice: Pu\u0161kin, La piccola Caterina di Heilbronn. Il rapporto tra il protagonista e il Gatto si allenta, si rinsalda. L'editore arriva persino a proporre la distruzione del testo come massima forma di riconoscimento estetico, in alternativa alla pubblicazione.\nIl romanzo termina quando il protagonista \u00e8 sul punto di pronunciare il suo terzi \u201cS\u00ec\u201d dopo il consenso alla vocazione (ultimo capitolo della prima parte) e la volont\u00e0 di diventare guerriero (ultimo capitolo della seconda parte).\nCritica.\nLa scrittura di \"Gli esordi\" impegna il suo autore dal gennaio 1984 alla primavera 1998: 15 anni, dei quali 4 dedicati alla stesura e 11 a una serie di revisioni successive, fino alla pubblicazione presso Feltrinelli.\nL'autore riferisce di aver iniziato nel 1990 a sottoporre agli editori un dattiloscritto di 830 cartelle, ricopiato dai grandi fogli a quadretti sui quali l'aveva scritto a mano:\nIniziato quando Moresco aveva 36 anni, il romanzo vede la pubblicazione quando ne ha 51. Come nota Tiziano Scarpa, che lesse il manoscritto per conto dell'editore, quella di Moresco \u00e8 una scrittura completamente imbevuta di immagini. Le pagine sono una successione di descrizioni, quasi sempre scritte all'indicativo imperfetto per dare un senso di continuit\u00e0 nel tempo passato, di azione ripetuta e al tempo stesso di indeterminazione. Soprattutto la seconda parte, \u201cLa scena della storia\u201d, fa pensare a un Kafka depurato tuttavia da argomentazioni dichiarative e preoccupazioni metafisiche.\nUn'altra caratteristica rilevante della scrittura di Moresco \u00e8 quella che Scarpa definisce \"abolizione totale della psicologia intesa come rovello sulle relazioni e rapporti di potere.\" Il lettore non pu\u00f2 mai capire cosa pensano i personaggi, deve limitarsi a desumere le loro motivazioni dai fatti e dagli atti. I dialoghi in realt\u00e0 non dicono nulla dei protagonisti n\u00e9 fanno avanzare la trama, potrebbero essere omessi o quantomeno trasformati in esposizione: infatti nella quasi totalit\u00e0 dei casi le battute di discorso diretto terminano con un punto esclamativo o un punto interrogativo. \nTiziano Scarpa propone un tentativo di classificare la struttura del romanzo come una metafora:\nLa ricchezza del libro \u00e8 nella miriade di fatti, di avvenimenti spesso assolutamente ordinari (specialmente nella prima parte e nella terza) sui quali si posa lo sguardo stupefatto della voce narrante con l'effetto di una equivalenza assoluta tra fatto e pensiero, tra mondo e coscienza. Ne emerge una vivida epica dell'individuo, una parabola sul suo destino nella nostra epoca che rende arduo classificare questo romanzo con i parametri consueti: non \u00e8 letteratura mimetica ma neppure fantastica."}
{"id": "3078447", "revid": "33689", "url": "https://it.wikipedia.org/wiki?curid=3078447", "title": "Deep South", "text": ""}
{"id": "3078457", "revid": "1305772", "url": "https://it.wikipedia.org/wiki?curid=3078457", "title": "Dixie Mafia", "text": "Con Dixie Mafia o mafia del Sud (degli Stati Uniti), si intende una organizzazione criminale di ispirazione mafiosa originaria di Biloxi (Mississippi), operante principalmente nel sud degli Stati Uniti a partire dagli anni sessanta. Coinvolta nel traffico illegale di alcolici e stupefacenti, e non di rado nella ricettazione di merce rubata, si caratterizza per l'uso della violenza.\nStoria.\nLe origini dell'organizzazione risalgono agli anni '60, quando criminali di piccola taglia del Sud decisero di mettere su una banda criminale finalizzata all'esecuzione di furti e rapine. Nonostante non fosse ancora ben radicata una comune identit\u00e0 in stile mafioso tra i membri, anche perch\u00e9 a differenza del sistema componentistico delle mafie italiane i cui affiliati erano spesso legati fra loro da vincoli di sangue, i banditi del Sud si contattavano solo per questioni d'affari seguendo solo una regola: non collaborare con le autorit\u00e0.\nInstaurando con il tempo ben pi\u00f9 che legami sporadici per rapine, sul finire degli anni '60 si era creata una vera e propria mafia sullo stile di \"Cosa nostra statunitense\", ovvero assumendo un carattere verticistico ed espandendo le proprie attivit\u00e0 illecite dalle sole rapine al traffico di droga, contrabbando, gioco d'azzardo, combattimenti clandestini di animali e omicidi su contratto. A guidare quella che si sarebbe manifestata come una delle pi\u00f9 violente organizzazioni criminali nel territorio del Sud fu Kirksey Nix, capo carismatico e dai metodi brutali, noto per la sua spavalderia verso le autorit\u00e0. In particolare, nella sua lotta alle forze dell'ordine, vanno inseriti l'attentato fallito alla vita dello sceriffo Buford Pusser e l'uccisione della moglie di Buffer il 12 agosto 1967. Oggi Nix sta scontando una pena all'ergastolo al penitenziario di Marion.\nInizialmente alleata con la piccola associazione criminale \"State Line Mob\", operante in alcuni Stati del Sud e Interni, dopo la sua dissoluzione nei tardi anni '60, la \"Dixie Mafia\" trov\u00f2 sostegno nella mafia italoamericana, la pi\u00f9 vasta e ricca organizzazione mafiosa degli Stati Uniti.\nQuando, nel tempo, iniziarono a esserci i primi arresti e veniva a galla una parziale ricostruzione della struttura interna del gruppo, i giornali iniziarono a parlare per la prima volta della Dixie Mafia come \"mafia del Sud\"; prima di allora si era sempre parlato e pensato a bande criminali indipendenti o presenze di mafie esterne nel territorio ma mai di una vera e propria organizzazione composta da \"gente del Sud\" per via di particolari e precisi fattori culturali e storici che hanno caratterizzato la regione. L'inafferrabilit\u00e0 dei suoi principali membri era stata indicata come una possibile prova del sostegno indiretto o meno della popolazione a quella forma di mafia, che s\u00ec era violenta e criminale, ma in qualche modo dava protezione agli abitanti della regione.\nNel settembre 1987, in un periodo di particolare recrudescenza delle attivit\u00e0 criminose della \"Dixie Mafia\" intrise di un alto grado di violenza, vengono uccisi il giudice Vince Sherry e sua moglie nella loro propriet\u00e0 per via dell'operato del primo per contrastare il dilagare della criminalit\u00e0.\nLe autorit\u00e0 vagano ciecamente, e le indagini non portano a nessuna possibile e plausibile conclusione. Non si parlava ancora della criminalit\u00e0 del Sud come parte di un sistema mafioso \"Dixie\", ma negli anni seguenti, le imperdurabili ricerche delle forze dell'ordine e delle forze anticrimine, portano a scoprire una rete sotterranea rimasta fino ad allora invisibile, composta da mafiosi del Sud impegnati nelle pi\u00f9 disparate attivit\u00e0 illegali e politici delle amministrazioni locali cittadine collusi in questo sistema. Per l'omicidio del giudice Sherry, il dito non sar\u00e0 pi\u00f9 puntato solamente contro i mafiosi del Sud ma anche verso figure politiche di un certo rilievo, come il sindaco di Biloxi, all'epoca delle vicende, Pete Halat."}
{"id": "3078460", "revid": "767487", "url": "https://it.wikipedia.org/wiki?curid=3078460", "title": "Maurice Dekobra", "text": "La sua narrativa, d'ispirazione esotica ed erotica, conobbe largo successo tra le due guerre: \"La gondola delle chimere\" (La gondole aux chim\u00e8res, 1926), \"La sfinge ha parlato\" (\"Le sphinx a parl\u00e9\", 1930), \"Tigri profumate\" (\"Tigres parfum\u00e9s\", 1930), e soprattutto due libri: \"La Madonne des Sleepings\" e \"Macao l'enfer du jeu.\" Si deve a lui l'invenzione dello stile \"cosmopolite\", che ha dato nascita a una parte della letteratura moderna.\nNel 1951, con il romanzo \"Op\u00e9ration Magali\", vinse il Prix du Quai des Orf\u00e8vres."}
{"id": "3078462", "revid": "256896", "url": "https://it.wikipedia.org/wiki?curid=3078462", "title": "Ernest-Maurice Tissier", "text": ""}
{"id": "3078464", "revid": "767487", "url": "https://it.wikipedia.org/wiki?curid=3078464", "title": "Thomas Deloney", "text": "Di professione tessitore a Norwich, scrisse ballate popolari e alcune novelle ispirate a fatti quotidiani della vita artigiana, in uno stile che oggi si definirebbe \"giornalistico\". \nLa sua opera pi\u00f9 conosciuta \u00e8 \"La nobile arte\" (The gentle craft, 1597), che serv\u00ec da spunto per \"La festa dei calzolai\" di Thomas Dekker. Appunto come Dekker, Deloney \u00e8 un precursore elisabettiano del realismo di Daniel Defoe."}
{"id": "3078465", "revid": "486946", "url": "https://it.wikipedia.org/wiki?curid=3078465", "title": "Societ\u00e0 Sportiva Piano San Lazzaro", "text": ""}
{"id": "3078471", "revid": "135491", "url": "https://it.wikipedia.org/wiki?curid=3078471", "title": "The Honey Pot", "text": ""}
{"id": "3078473", "revid": "256896", "url": "https://it.wikipedia.org/wiki?curid=3078473", "title": "Erik Axel Eriksson", "text": ""}
