{"id": "2940408", "revid": "709565", "url": "https://it.wikipedia.org/wiki?curid=2940408", "title": "Episodi di College", "text": "\"Quelli del College\".\nDopo il loro mancato matrimonio Arianna e Marco si ritrovano nella stessa citt\u00e0, la prima iscritta al Victoria College, presieduta dalla preside Ricci, il secondo all'Admiral Academy presieduta dal colonnello Madison. Qui fanno la conoscenza delle collegiali: Beatrice Barbieri, ragazza ricca e viziata, Cinzia Bernardini, genio in matematica, Vally Chiaro, bella e sportiva, e Samantha, \"disponibile\" e intrigante; e dei cadetti: Carletto Staccioli, tenerone e attaccato alla famiglia, Paul Dupont, amante del gioco, Pietro, detto Roccia, forzuto ma non tanto sveglio e Diego Sanchez, amante delle belle donne.\nGli scherzi tra le due fazioni iniziano gi\u00e0 dal primo giorno.\n\"Ospiti desiderate\".\nA causa di un fulmine, una parte del tetto del Victoria College crolla, rendendo l'edificio inagibile. Il colonnello Madison dispone che le collegiali siano ospitate nell'Accademia fino al termine dei lavori di riparazione; i cadetti ne approfittano per farsi sostituire dalle ragazze sia in cucina, sia per le pulizie, oltre a dover essere sottoposte alle dure esercitazioni sotto le grinfie del capitano Salice. Durante la permanenza delle collegiali in Accademia, il Capitano Salice e la Dottoressa Muller si sfideranno l'uno contro l'altra a pi\u00f9 riprese, fin quando la contesa non sfocer\u00e0 in un rapporto sessuale tra i due nel retrobottega del bar di Marcello.\n\"Carletto innamorato\".\nPer Carletto sono tempi duri: si \u00e8 infatti innamorato, a sua insaputa ricambiato, di Manuela, una ragazza del Victoria College. Ma l'eccessiva timidezza di lui gli impedisce di dichiararsi. I suoi compagni di stanza lo aiutano a vincere la timidezza e Carletto si trasformer\u00e0, anche se solo per una volta, in un vero macho dal cuore tenero.\n\"Miss College\".\nAl Victoria College arriva Elena, una nuova collegiale. La ragazza per i suoi atteggiamenti da snob \u00e8 invisa alle nuove compagne, in particolare da Vally, contro la quale non esita a scambiare dei colpi bassi. Per stemperare la tensione, viene indetta un'iniziativa: la ragazza pi\u00f9 meritevole sar\u00e0 la vincitrice di una borsa di studio di una settimana, da trascorrere in un importante college estero, in compagnia di un cadetto dell'Accademia, il cui prescelto \u00e8 Diego Sanchez, il quale vince la selezione maschile piazzandosi davanti al cadetto modello Marco Poggi. Rinfrancata dalla vittoria di Diego, Arianna decide di non partecipare alle prove per la borsa di studio. Intanto per\u00f2 Diego, nel tentativo di fuga per non essere sorpreso dal fidanzato di una delle sue amanti, \u00e8 costretto a fuggire da una finestra e si sloga una caviglia. Il sostituto sar\u00e0 il secondo classificato, ovvero, Marco Poggi.\nArianna, saputo ci\u00f2, chiede di poter partecipare alla borsa di studio per evitare che una ragazza del college possa partire insieme al suo fidanzato. La direttrice e la Signora M\u00fcller acconsentono purch\u00e9 Arianna riesca a superare tutte le prove gi\u00e0 sostenute dalle altre ragazze in un giorno solo. Dopo aver sostenuto prove di cultura, musica e disegno, e l'esclusione di chi avesse tentato mezzi illeciti, in tre arrivano a pari merito: Elena, Vally e Arianna. Per decretare la vincitrice, dovranno sfidarsi in una gara di pattinaggio sul ghiaccio a tempo di musica. Elena sapendo che la sua vera e pi\u00f9 agguerrita rivale \u00e8 proprio Arianna, con l'aiuto di Baldani, sostituisce la cassetta della musica scelta per il numero di Arianna con un pezzo rock. Arianna al momento di esibirsi non si perde d'animo ed esegue il suo numero sul pezzo moderno coinvolgendo tutti in un ballo scatenato e vincendo di fatto la gara. La puntata si chiude con i Mangosi che riescono a vincere a Paul (il cadetto scommettitore) una grossa somma scommettendo tutto su Arianna.\nPaul infatti sapendo che Arianna inizialmente non partecipa accetta la puntata dei Mangosi ignari del fatto.\nQuando per\u00f2 Arianna decide di partecipare e vince, Paul si trova costretto a pagare una ingente somma vista la quotazione da outsider di Arianna.\n\"Il bellimbusto\".\nAll'Admiral Academy arriva un nuovo cadetto. Giulio Carta (Antonio Zequila), un bel ragazzo, conquista subito il cuore delle collegiali e, in particolare, quello di Arianna. Marco \u00e8 avvilito per come Giulio sta per portargli via la fidanzata, ma un segreto nella vita del nuovo cadetto far\u00e0 rimettere le cose a posto. Giulio, infatti, \u00e8 un ladro.\n\"La recita\".\nLe ragazze del College devono trovare il modo di racimolare dei soldi. Quale modo migliore se non mettere in scena una commedia?\nLe collegiali coinvolgeranno anche i cadetti quindi... successo assicurato!!! Paul, invece, rimasto vittima di uno scherzo delle collegiali che gli ha lasciato la pelle momentaneamente nera, conosce una bella soldatessa afroamericana con cui ha una storia.\n\"Cadetto speciale\".\nA seguito di una scommessa tra Marco e Arianna, Vally si infiltra tra i cadetti travestendosi da uomo. Per vincere la scommessa, Marco cerca di rendere difficile la permanenza della ragazza in accademia anche perch\u00e9 questa primeggia in tutte le gare fisiche. Tra tutti il seduttore della caserma Diego Sanchez entra in depressione perch\u00e9 attratto dal nuovo cadetto, a dispetto della sua notoria passione per le belle donne. Solo alla fine riuscir\u00e0 a capire che tutto \u00e8 nella norma e che il nuovo soldato \u00e8 in realt\u00e0 una ragazza. Vally finisce spesso in infermeria e si innamora del medico.\n\"Il bar\".\nIl barista Marcello ha un esaurimento nervoso ed ha bisogno di andare in vacanza. Il capo camerata Baldani vince una vacanza premio in Brasile offerta dal colonnello Madison. Per aiutare Marcello, i cadetti e le collegiali decidono di prendere in gestione il bar e di far andare in vacanza il barista al posto di Baldani, che andr\u00e0 ugualmente in vacanza...ma nel retrobottega del bar, ubriaco, credendo di essere in Brasile!\n\"La piccola pescivendola\".\nAl collegio Victoria viene indetto un ballo che vede come protagonista un vero principe. I cadetti scommettono con le collegiali di riuscire a trasformare una ragazza di bassa estrazione sociale in una vera principessa. Per far perdere i ragazzi, le collegiali convincono Beatrice a travestirsi da stracciona e, con uno stratagemma, la scelgono come oggetto della scommessa. I ragazzi per\u00f2 scoprono tutto. Diego Sanchez trova un'altra ragazza che potrebbe fare al caso loro e, usando il suo fascino, inizia a frequentarla con l'intento di trasformarla da umile pescivendola in una vera principessa. La ragazza, che si chiama Marina, inizia a fare colpo sul suo cuore ma Diego deve pensare anche alla scommessa. Marina per\u00f2 scopre tutto e scappa. Diego cerca di recuperare la situazione perch\u00e9 per la prima volta sembra essersi innamorato. Sar\u00e0 il nonno di Marina, un vecchio pescatore, a convincerla a partecipare al ballo che si terr\u00e0 al Victoria college in onore di un principe. Diego cerca di spiegare il suo comportamento a Marina la quale addolorata non accetta le sue scuse. Diego, da convinto playboy, si consola in parte prendendo in giro il giovane principe ospite della festa. Infatti secondo un'antica tradizione della sua casata, il reale non pu\u00f2 avere rapporti con l'altro sesso e pu\u00f2 baciare sulle labbra solo ed esclusivamente la donna che decider\u00e0 di portare all'altare. Al ballo, il principe sceglier\u00e0 proprio Marina e durante un valzer al centro della sala la bacer\u00e0 sulla bocca facendo avverare la tradizione e prendendo in moglie la piccola pescivendola.\n\"Cuori solitari\".\nTutti hanno problemi di cuore! I cadetti, su insistenza delle collegiali fanno credere al colonnello Madison che la signora Ricci, invaghita di lui, sia in fin di vita. Diego avr\u00e0 a che fare anche con Dorotea (Milly D'Abbraccio).\n\"Il finto capitano\".\nMarcello \u00e8 disperato, Paola una sua vecchia fiamma (Melba Ruffo) \u00e8 in citt\u00e0 per vederlo, e lui cerca in tutti i modi di nascondersi o di suicidarsi piuttosto che dire alla fortunata come stanno le cose. Il motivo? Aveva detto alla sua lei dell'epoca che era il capitano dell'Admiral Academy!!!\nPer aiutare Marcello i cadetti creano due finte lettere di trasferimento.\nIl finto capitano viene assegnato all'Admiral Academy mentre il Capitano Salice viene inviato in una caserma di confine lontana dall'accademia.\nQuando arriver\u00e0 capir\u00e0 che la caserma \u00e8 solo un avamposto con una logora tenda come dormitorio ed un solo soldato a presidiarla.\nIl soldato, unica anima del posto, appare trasandato e sudicio e pare avere mire omosessuali nei confronti del capitano, il quale, per\u00f2 dopo qualche tempo riesce a ricordare dove aveva visto prima il capitano cui ha passato le consegne in accademia scoprendo cos\u00ec che si tratta di un barista e riprendendo il suo posto. Marcello dal canto suo \u00e8 costretto a dire la verit\u00e0 perdendo il suo amore. Affranto e sconsolato decide di ripartire in vacanza promettendo ai ragazzi di non dire pi\u00f9 bugie. Qualche tempo dopo, quando tutto appare sereno, si presenta una nuova ragazza e Marcello riveler\u00e0 che, questa volta, si \u00e8 spacciato per il direttore del College Victoria.\n\"Una collegiale particolare\".\nAlcuni cadetti devono partecipare ad un torneo di judo e Marco \u00e8 il miglior sportivo dell'accademia. Baldani crede che la relazione tra Marco ed Arianna stia facendo peggiorare il rendimento del ragazzo. Il capo camerata contatta quindi un'attrice che finga di essere la fidanzata di Marco e metta in crisi il rapporto tra i due. Marco, per riconquistare l'amata, lascia la squadra di judo e decide di iscriversi, sfruttando un cavillo dello statuto, al Victoria college. Marco si trover\u00e0 ad affrontare umilianti prove per la sua bella arrivando perfino ad indossare il tut\u00f9 per una lezione di danza classica con le collegiali.\nScoprir\u00e0 per\u00f2 che la M\u00fcller \u00e8 una campionessa di judo e apprender\u00e0 a sue spese la mossa segreta dell'educatrice tedesca finendo a tappeto poco gloriosamente. Alla fine Arianna visto l'impegno del ragazzo decide di perdonarlo anche perch\u00e9 scopre la farsa di Baldani. Marco riesce a raggiungere la squadra, proprio mentre questa si gioca la finale contro la squadra militare tedesca, ed \u00e8 costretto a scendere subito in campo per via di un infortunio alla caviglia patito da Roccia, che inciampa sul tatami subito dopo aver vinto la semifinale. Dapprima in svantaggio, Marco riesce a riportare il match in parit\u00e0. All'ultimo assalto ricorder\u00e0 la mossa segreta della M\u00fcller e riuscir\u00e0 ad atterrare il suo avversario facendo vincere alla squadra italiana la medaglia d'oro.\n\"La macchina del colonnello\".\nIl colonnello Madison incarica Carletto di ritirare la sua automobile d'epoca senza che gli altri cadetti possano toccarla o rovinarla. Non sapendo che l'auto appartiene al colonnello, gli altri decidono di farci un giro e, dopo essere stati inseguiti dai Mangosi, la incidentano, dovendo poi trovare un modo per racimolare velocemente il denaro per la riparazione, iscrivono le ragazze ad una gara di paracadutismo femminile.\nA complicare le cose, il fatto che il giorno della gara le ragazze del college, per vincere la paura del lancio nel vuoto si ubriacano in modo pesante. Marco Poggi, per salvare la situazione ed ottenere i soldi della riparazione prender\u00e0 il posto della sua ragazza Arianna e vincer\u00e0 la gara non prima di scambiarsi nuovamente con lei al momento della premiazione.\nL'episodio finisce con la macchina perfettamente riparata e tirata a lucido.\nPurtroppo per\u00f2 il colonnello Madison, nella foga di provare la sua amata macchina ingrana la retromarcia e la schianta di nuovo.\n\"Addio al celibato\".\n\u00c8 passato un anno dalla fuga di Marco ed Arianna vuole sposarsi al termine dell'anno scolastico. I cadetti organizzano l'addio al celibato per Marco, ma Arianna non vuole che il suo promesso sposo tocchi altre donne oltre a lei. Cinzia inventa una ricetrasmittente per captare le intenzioni dei ragazzi attraverso un microfono che Arianna ha posizionato sul vestito di Marco. Carletto ha il compito di reclutare delle prostitute da far partecipare alla festa. Le ragazze si sostituiscono alle prostitute e si recano all'addio al celibato.\nDopo vari battibecchi, tutto si risolve: i cadetti hanno finito il loro anno di addestramento, le collegiali hanno finito il loro periodo al college e tutti possono tornare alle loro vite, ma solo dopo aver presenziato al matrimonio di Marco ed Arianna. Quando tutto sembra pronto, il capitano Salice irrompe nel bar di Marcello trasformato in chiesa e dice a Marco che \u00e8 scoppiata una guerra e che deve assolutamente tornare in servizio. Arianna, meravigliata, crede che sia tutta una finta di Marco per sottrarsi al matrimonio (come sembrerebbero far intendere alcune battute del capitano ed una certa attesa per qualcosa o qualcuno dello sposo durante la cerimonia) e parte al suo inseguimento."}
{"id": "2940421", "revid": "123326602", "url": "https://it.wikipedia.org/wiki?curid=2940421", "title": "Bayer 04 Leverkusen Fu\u00dfball 2002-2003", "text": "Stagione.\nNella stagione 2002-2003, il Bayer Leverkusen si \u00e8 classificato al quindicesimo posto in Bundesliga, a quattro punti dalla retrocessione. \nIn Champions League ha raggiunto la seconda fase a gironi che ha terminato con 0 punti in 6 gare.\n\u00c8 stato inoltre semifinalista di Coppa di Germania perdendo contro il Bayern M\u00fcnchen poi vincitore.\nVennero convocati per la Confederation Cup del 2003: Luc\u00eco e Juan per il Brasile; Y\u0131ld\u0131ray Ba\u015ft\u00fcrk per la Turchia e Frankie Hejduk per gli Stati Uniti\nMaglie e sponsor.\nLo sponsor che compare sulle maglie della societ\u00e0 \u00e8 RWE, societ\u00e0 di fornitura energetica.\nLo sponsor tecnico \u00e8 il marchio Tedesco Adidas.\nRosa.\n\u00b0 arrivati a gennaio"}
{"id": "2940425", "revid": "767487", "url": "https://it.wikipedia.org/wiki?curid=2940425", "title": "Giochi maliziosi", "text": "Giochi maliziosi (\"Debbie Does Dallas\") \u00e8 un film pornografico statunitense del 1978 con protagonista Bambi Woods, attrice hard misteriosamente scomparsa nel 1986. In Italia il film venne distribuito nel 1980.\nTrama.\nUn gruppo di cheerleader inizia a prostituirsi per cercare di raccogliere abbastanza denaro per permettere a Debbie di andare a Dallas a fare un provino per entrare nella squadra delle \"Texas Cowgirls\", sostenitrici locali dell'importante squadra di football americano della citt\u00e0.\nProduzione.\nIl film fu prodotto e diretto da Jim Clark. Alcune scene furono girate al campo di atletica del Brooklyn College Institute e nella biblioteca del Pratt Institute a Brooklyn, New York, senza l'autorizzazione dell'amministrazione dei locali suddetti. Una storia non confermata che gira su internet afferma che certe scene furono girate all'universit\u00e0 Stony Brook University di New York, inclusa la scena nella biblioteca.\nIl nome di fantasia \"Texas Cowgirls\" fu visto all'epoca come un riferimento al realmente esistente gruppo di \"cheerleader\" della squadra dei Dallas Cowboys. La stessa Woods aveva in precedenza sostenuto veramente un provino per entrare nella squadra delle \"cheerleader\" dei Dallas Cowboys, ma era stata scartata. Il film ebbe molto successo, e viene oggi considerato una delle pellicole pi\u00f9 importanti e famose della cosiddetta \"Et\u00e0 dell'oro del Porno\" (\"Golden Age of Porn\") degli anni settanta.\nA dispetto del titolo originale, il film non \u00e8 ambientato a Dallas e nemmeno l'omonima Debbie \"si fa\" nessuno di Dallas. La pellicola ha generato una lunga sequela di seguiti e spin-off come ad esempio \"Debbie Does New Orleans\", \"Debbie Does Wall Street\" e \"Debbie Does Dallas Again\".\nDenunce di oscenit\u00e0.\nLa categoria delle \"cheerleader\" si sent\u00ec minacciata e offesa dal modo in cui le reginette dello sport venivano rappresentate nel film. Per questo partirono subito denunce e interventi della polizia, che per\u00f2 non fecero altro che fare ulteriore pubblicit\u00e0 all'opera in questione.\nA New York un cinema a luci rosse che aveva il film in cartellone fu diffidato dal proiettarlo dopo una denuncia del gruppo delle \"cheerleader\" dei Dallas Cowboys. La causa, che all'epoca fece scandalo, si chiamava \"The Dallas Cowboys Cheerleaders vs. Pussycat Cinema\" e si risolse in favore del gruppo di \"cheerleader\", che ottennero lo smontaggio della pellicola dal cinema a causa della divisa da \"cheerleader\" indossata nella scena finale del film dalla Woods, quando copula con Mr. Greenfield nel negozio di articoli sportivi, virtualmente identica alla sua controparte reale e quindi ritenuta protetta da copyright.\nParodie e seguiti.\nIl film ha generato numerosi sequel, parodie e imitazioni come \"Debbie Does Dallas\" 2, 3 e 4, \"Debbie Does Dallas 99\", \"Debbie Does Dallas:The Next Generation\", \"Debbie Does Iowa\", \"Debbie Goes to College\", \"Debbie Does 'Em All\", \"Night of the Living Debbies\", \"Debbie Duz Dishes 1, 2 e 3\", \"Bang the Debbie Slowly\" e \"Debbie Does the Devil in Dallas\".\nNel 2001 Susan L. Schwartz ha tratto dal film un musical per Broadway intitolato \"\", che per\u00f2 non contiene scene di sesso o di nudo.\nNel 2005 un documentario intitolato \"Debbie Does Dallas Uncovered\", che svela i retroscena della lavorazione del film tra droga, mafia e vari guai giudiziari, \u00e8 stato prodotto e mandato in onda dalla Televisione britannica.\nNel 2006 la VCX ha incaricato la Media Blasters di restaurare digitalmente il film per l'edizione speciale su 2 dischi in DVD.\nL'11 aprile 2007 la Vivid Entertainment Group ha iniziato ad accorpare alla versione originale di \"Debbie Does Dallas\" in DVD e Blue-Ray Disc, il remake dello stesso film, intitolato \"Debbie Does Dallas ... Again\". Si tratta di un rifacimento del film con attori porno contemporanei."}
{"id": "2940428", "revid": "1305772", "url": "https://it.wikipedia.org/wiki?curid=2940428", "title": "Lago Zuai (incrociatore ausiliario)", "text": "Il Lago Zuai \u00e8 stato un incrociatore ausiliario della Regia Marina, gi\u00e0 motonave da carico italiana. Dopo la cattura da parte tedesca ha anche prestato servizio come cacciasommergibili, come UJ 2220, nella Kriegsmarine.\nStoria.\nCostruita nei cantieri Tosi di Taranto tra il 1939 ed il 1940, insieme alla gemella \"Lago Tana\", per la Societ\u00e0 anonima di Navigazione Eritrea (successivamente divenuta Esercizio Navigazione) con sede a Roma, la nave, iscritta con matricola 191 presso il Compartimento marittimo di Roma, era in origine una piccola motonave da carico da 782,4 tonnellate di stazza lorda e 311,08 tonnellate di stazza netta, in grado di raggiungere i 15,3 nodi di velocit\u00e0 (quella di crociera era invece di 14,47 nodi).\nIl 10 luglio 1940, qualche settimana dopo l'ingresso dell'Italia nella seconda guerra mondiale, la \"Lago Zuai\", da poco completata, venne requisita a Cagliari dalla Regia Marina ed iscritta nel ruolo del naviglio ausiliario dello Stato come incrociatore ausiliario, con matricola \"D 23\". Armata con due cannoni da 100/47 mm, quattro mitragliere da 20/65 mm e due scaricabombe antisom per bombe di profondit\u00e0, la nave venne destinata principalmente a compiti di scorta ai convogli.\nIl 21 ottobre (o nel novembre) 1940 il \"Lago Zuai\" venne dislocato a Brindisi e posto sotto il comando di \u00abMaritrafalba\u00bb (Comando superiore del traffico con l'Albania), venendo quindi impiegato, cos\u00ec come gli incrociatori ausiliari \"RAMB III\", \"Lago Tana\" e \"Capitano Cecchi\", in missioni di scorta di convogli da e per l'Albania e la Grecia.\nAssegnato alle \u00abForze Speciali\u00bb destinate ad un previsto sbarco a Corf\u00f9 (al quale avrebbero partecipato il reggimento di fanteria di Marina \u00abSan Marco\u00bb e la Divisione di fanteria \u00abBari\u00bb), il \"Lago Zuai\" salp\u00f2 il 31 ottobre 1940 insieme al resto di tale forza (i vecchi cacciatorpediniere \"Mirabello\" e \"Riboty\", i vecchi incrociatori leggeri \"Bari\" e \"Taranto\", le anziane torpediniere \"Prestinari\", \"Castelfidardo\", \"Curtatone\", \"Calatafimi\", \"Monzambano\", \"Confienza\", \"Solferino\", \"Cantore\", \"Fabrizi\", \"Medici\", \"Stocco\", gli incrociatori ausiliari \"RAMB III\", \"Capitano Cecchi\" e \"Lago Tana\", 4 MAS della XIII Flottiglia e tre navi cisterna classe Sesia \u2013 queste ultime con a bordo gli uomini del Reggimento \u00abSan Marco\u00bb, mentre la Divisione \u00abBari\u00bb, tenuta come riserva, si sarebbe imbarcata a Valona su quattro convogli di piroscafi e bragozzi \u2013), ma l'indomani l'operazione (che avrebbe dovuto avere luogo il 2 novembre e fruire anche dell'appoggio e della scorta degli incrociatori leggeri della IV e VII Divisione e dei relativi cacciatorpediniere) fu annullata e le navi sbarcarono le truppe a Valona.\nNel pomeriggio del 29 marzo 1941, dopo la drammatica battaglia di Capo Matapan, il \"Lago Zuai\", insieme ai cacciatorpediniere \"Libeccio\" e \"Maestrale\" ed alle anziane torpediniere \"Dezza\" e \"Schiaffino\", venne inviato incontro al cacciatorpediniere \"Alfredo Oriani\", danneggiato durante il combattimento nella notte precedente, ed immobilizzatosi al largo di Augusta alle 14.30 a causa dell'esaurimento della scorta d'acqua. L'\"Oriani\" pot\u00e9 essere rimorchiato ad Augusta, giungendovi alle cinque del mattino del 30 marzo.\nAlle 20.30 del 25 settembre 1941 l'incrociatore ausiliario, in missione di scorta ai mercantili \"Audace\", \"Eridano\" e \"Delfino\", venne assalita e danneggiata da aerei britannici al largo di Capo Colonna. Con undici morti e 24 feriti (tre gravi e ventuno lievi) tra l'equipaggio, il \"Lago Zuai\" rientr\u00f2 a Crotone alle 23.10 dello stesso giorno. I funerali delle 11 vittime si svolsero nella stessa Crotone il giorno seguente.\nAlle 20.15 del 15 novembre 1942 il \"Lago Zuai\" lasci\u00f2 Trapani per Biserta di scorta all'incrociatore ausiliario \"Narenta\", impiegato come trasporto. Alle dieci del mattino del giorno seguente, al largo dell'Isle of Dogs, il piccolo convoglio venne attaccato con il lancio di alcuni siluri contro il \"Narenta\" da parte di un sommergibile rimasto sconosciuto, cui segu\u00ec un breve scontro d'artiglieria tra il \"Lago Zuai\" e l'unit\u00e0 subacquea. Le due navi arrivarono poi a Biserta alle due del pomeriggio del 16 novembre.\nIl 21 novembre 1942, durante la navigazione da Pantelleria a Trapani, il \"Lago Zuai\" venne mitragliato da velivoli angloamericani, riportando gravi danni.\nIl 9 settembre 1943, in seguito alla proclamazione dell'armistizio, il \"Lago Zuai\" venne catturato a Genova (secondo altre fonti a La Spezia), dove si trovava per lavori di raddobbo, dalle truppe tedesche. \nEssendo l'unica, tra le unit\u00e0 italiane catturate nella zona, ad essere in condizioni tali da consentirne una rapida rimessa in servizio (vi erano anche quattro moderne corvette della classe Gabbiano, che tuttavia non avevano ancora terminato l'allestimento), la nave, dietro ordine del capo di Stato Maggiore del comando tedesco insediatosi a Genova, venne incorporata nella Kriegsmarine, avviata ai lavori il 13 settembre 1943 e riclassificata cacciasommergibili, con il nome \"UJ 2220\". Dopo un breve turno di lavori di sistemazione e riparazione (durante i quali venne eliminato uno dei due cannoni da 100/47 mm e venne incrementato l'armamento antiaereo, con l'aggiunta di numerose mitragliere tedesche da 20 e Breda da 37 mm), il cacciasommergibili fu assegnato alla \"22. U-Jagdflotille\", operativa nelle acque della Provenza e della Liguria. La nave entr\u00f2 formalmente in servizio sotto bandiera tedesca il 19 settembre 1943, divenendo di fatto operativa il 27 settembre.\nNella notte tra il 18 ed il 19 aprile 1944 (per altre fonti, probabilmente in errore, il 10 od il 18 giugno dello stesso anno), a causa dell'oscurit\u00e0 e della ridotta visibilit\u00e0, l'\"UJ 2220\" si accorse della presenza sulla propria rotta di un altro cacciasommergibili ausiliario, l\u2019\"Equa\" della Marina Nazionale Repubblicana, solo quando era troppo tardi per tentare una manovra evasiva: la nave tedesca speron\u00f2 cos\u00ec accidentalmente l'unit\u00e0 italiana, provocandone l'affondamento, senza vittime, tra Riomaggiore e l'isola del Tino, ad 1,8 miglia da Capo Montenegro.\nNell'autunno 1944 la nave risultava afflitta da gravi avarie.\nIl 23 o 24 aprile 1945, prima della resa, l'\"UJ 2220\" venne minato e fatto saltare in aria dagli stessi tedeschi presso il Molo Polcevera a Genova Sampierdarena. Secondo alcune fonti il relitto, recuperato nel dopoguerra, venne demolito, mentre per altre la nave, riportata a galla nel febbraio 1946, sarebbe stata rimessa in efficienza per la societ\u00e0 Valfredda."}
{"id": "2940433", "revid": "827882", "url": "https://it.wikipedia.org/wiki?curid=2940433", "title": "Libofsh\u00eb", "text": "Libofsh\u00eb \u00e8 una frazione del comune di Fier in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Cakran, Dermenas, Frakull, Levan, Mbrostar Ura, Port\u00ebz, Q\u00ebnder, Topoj\u00eb a costituire la municipalit\u00e0 di Fier.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2940440", "revid": "113676649", "url": "https://it.wikipedia.org/wiki?curid=2940440", "title": "Saturn Girl", "text": "Saturn Girl, \u00e8 l'alias di Imra Ardeen, un personaggio immaginario dei fumetti DC Comics. Supereroina del XXX secolo con il superpotere della telepatia. Compare per la prima volta in \"Adventure Comics\" n. 247 dell'aprile 1958, come membro fondatore della Legione dei Super-Eroi. L'appellativo di \"Saturn Girl\" si riferisce alla sua casa, Titano, la luna pi\u00f9 grande del pianeta Saturno. Sono state create tre versioni di Imra, fin dal giorno del suo debutto originale, separate dagli eventi, sia di \"Ora zero\", che di \"Crisi infinita\".\nSilver Age.\nDurante la Silver Age la Terra del XXX secolo \u00e8 un membro dei Pianeti Uniti e sede della Polizia Scientifica. La pi\u00f9 talentuosa telepate che sia mai esistita, lasci\u00f2, nel pieno della sua adolescenza, la sua casa su Titano per unirsi alla Polizia Scientifica. Tuttavia, durante il suo volo verso la Terra, vi fu il tentativo di assassinare un passeggero, il milionario R. J. Brande. Utilizzando i suoi poteri telepatici, Imra scopr\u00ec il piano, e, con l'aiuto di altri due adolescenti a bordo, Lightning Lad e Cosmic Boy, cattur\u00f2 l'assassino e salvando la vita a Brande. Convinta da Brande, Imra assunse l'identit\u00e0 di Saturn Girl, e si un\u00ec alla Lightning Lad e Cosmic Boy nella fondazione della Legione dei Super-Eroi, un'organizzazione di eroi adolescenti formatasi in onore all'eredit\u00e0 di Superboy.\nL'adesione alla Legione dei Supereroi.\nLa sua reputazione come Legionaria la ottenne grazie alle sue capacit\u00e0 di sacrificio. Poco prima delle elezioni dell'anno 2975, seppe che un Legionario mor\u00ec durante un attacco sulla Terra, quindi decise di prendersi lei la responsabilit\u00e0. Utilizzando la sua telepatia, costrinse gli altri Legionari a votarla come leader ordinandogli di non utilizzare i loro poteri nel corso dell'attacco. Tuttavia, Lightning Lad eluse i suoi ordini e mor\u00ec al suo posto. Distratta dall'atto di estrema devozione del suo compagno, Imra giur\u00f2 di fare tutto ci\u00f2 che era in suo potere per resuscitarlo. Un modo fu infine trovato, ma solo a costo della vita di un altro membro della squadra. Intervenne di nuovo nel processo, ma la vita da sacrificare sarebbe dovuta essere la sua, ma il suo piano fu sventato da Proty, l'animale domestico di Chameleon Boy. Proty ammirava Imra, e la ingann\u00f2, cos\u00ec che potesse prendere il suo posto. Con la morte di Proty, la vita di Lightning Lad fu ricostituita. Nonostante questa serie di eventi, la leadership di Imra era molto apprezzata nella Legione, e la sua posizione come leader, nonostante il modo in cui l'acquis\u00ec, venne mantenuta. Con il tempo le fu assegnato un secondo ruolo: come leader della Legione, fu il primo personaggio femminile a guidare una squadra di supereroi.\nLa relazione con Lightning Lad e l'abbandono della Legione.\nLightning Lad tent\u00f2 di avere una relazione con lei, ma rifiut\u00f2 ripetutamente le sue avance. Tuttavia, dopo che lui si sacrific\u00f2 per lei, Imra giunse a comprendere la profondit\u00e0 dei suoi sentimenti e comprese profondamente in se stessa che li contraccambiava. Dopo essere stati insieme per quasi dieci anni, Garth le propose di sposarla, ma inizialmente lei rifiut\u00f2, in quanto, una regola della Legione costringeva i membri sposati della squadra a ritirarsi dalla carriera di supereroe. Dopo essersi consultata con i suoi mentori su Titano, infine cedette. Tuttavia, il ritiro della coppia fu di breve durata; pochi mesi dopo il loro matrimonio, scoppi\u00f2 una guerra, nel corso della quale tutti i Legionari attivi furono catturati e le reclute costrette ad entrare in azione. Le abilit\u00e0 telepatiche di Imra furono fondamentali nella conseguente vittoria della Legione, e, come risultato, la regola che prevedeva la rimozione dei membri sposati fu cancellata. I Ranzzes tornarono in attivit\u00e0, finch\u00e9 Imra non diede vita a loro figlio, Graym, dopodich\u00e9 si ritirarono entrambi per potersi concentrare su di lui. Ignaro alla coppia, per\u00f2, Graym aveva un gemello, rubato alla nascita da Darkseid e portato nel passato dove divenne il mostro Validus. Validus si batt\u00e9 numerose volte contro la Legionem, uccidendo addirittura uno dei membri, il primo Invisible Kid, ma fu restituito ai suoi genitori come neonato da Darkseid, su insistenza di Imra.\nNuovamente nella Legione e il successivo ritiro.\nImra si un\u00ec per un breve periodo alla Legione nel 2987 quando Universo prese il controllo della Terra e ipnotizz\u00f2 e imprigion\u00f2 numerosi eroi, lei inclusa. La potentissima mente di Imra si liber\u00f2 ed infine ruppe la stretta di Universo sulla Terra rendendolo incosciente. Fu allora che comprese quanto teneva alla Legione, e decise di rifarne parte, questa volta senza Garth, che si godeva la sua vita di padre e marito. Tuttavia, durante la \"Five Year Gap\", il governo della Terra divenne ostile verso la Legione, e Garth fu ricattato, a causa della minaccia di Validus sul suo ex pianeta natale, Winath. Disillusa dal governo e sentendosi necessaria a casa, Imra si ritir\u00f2 dalla Legione per l'ultima volta nel 2990. Ritornati su Winath, lei e Garth divennero i direttori della piantagione della \"Winathian Lightning Ring\", che condussero al successo. Utilizzando la loro nuova fortuna, Imra e Garth rimpiazzarono il loro eroismo con il semplice ma necessario aiuto verso gli altri, nutrendo una galassia che soffriva pi\u00f9 per la fame che per le azioni dei super criminali. Quando la Legione si riform\u00f2 nel 2994, I Ranzzes l'aiutarono, ma non vi presero parte. Invece, allargarono la loro famiglia con la nascita delle loro figlie Dacey e Dorritt, che ereditarono le abilit\u00e0 telepatiche della madre.\nPost-ora Zero.\nDopo il rinnovamento della Legione nella serie \"Ora Zero\", Imra era, con il soprannome di Saturn Girl, fondatrice della Legione, insieme a Cosmic Boy ed il nuovo Lighting Lad. Mut\u00f2 lo stile del suo costume, ricombinando alcuni elementi delle uniformi passate. La parte superiore e i pantaloni erano simili alla sua originale uniforme rossa e bianca, ora colorata di rosa, ma sempre con il logo di Saturno.\nFu inizialmente e romanticamente divisa tra i suoi due amici co-fondatori, dopo che fu lasciata in catalessi dopo aver spento la mente di Composite Man. Dopo che il suo mentore, Aven, riusc\u00ec a ricostituire la sua mente infantile, lei chiese di Garth, e, solo dopo che lui le confess\u00f2 che aveva bisogno di lei, Imra torna alla normalit\u00e0.\nPoi, dopo che met\u00e0 della Legione, lei inclusa, venne teletrasportata nel passato dall'Occhio di Smeraldo, Imra si svegli\u00f2 e venne quasi subito attaccata da un telepate misogino, il Dottor Psycho. L'attacco fu la causa del coma di Cosmic Boy, mentre Psycho riusc\u00ec a distruggere le barriere che Aven aveva applicato ai poteri di Imra. Cos\u00ec, Saturn Girl anim\u00f2 inconsciamente Cosmic Boy dal coma e quasi lo spos\u00f2 in quello stato, prima che il subconscio della sua mente si ribellasse, tramutando Cosmic Boy in Garth e Cosmic Boy non venne adeguatamente risvegliato.\nDopo il ritiro di Invisible Kid, Imra divenne leader del gruppo, e mise Garth a capo della seconda squadra di Legionari su una stazione spaziale nota come la Legion Outpost, per evitare la comparsa di nepotismo. Questo fatto irrit\u00f2 Garth per parecchio tempo, finch\u00e9 i tre fondatori andarono in missione contro un regime corrotto, utilizzando le loro identit\u00e0 ed il simbolo della Legione.\nIl mistero della spaccatura collassante.\nGarth e Imra si trovarono tra un gruppo di Legionari teletrasportati in un'altra galassia da una \"spaccatura collassante\", durante la quale Imra cre\u00f2 addirittura una proiezione psichica di Phantom Girl per stabilizzare Ultra Boy, uno dei membri della Legione dei Supereroi. Quando l'insidia fu scoperta, questa mise in seria difficolt\u00e0 la loro relazione con molti degli altri Legionari \"perduti\". Imra si dimise dal ruolo di leader, e poco dopo Garth si sacrific\u00f2 per fermare l'impazzito Element Lad, anche lui uno dei membi della Legione dei Supereroi, permettendo agli altri di tornare a casa sani e salvi.\nLa mente di Imra fu straziata dall'esperienza traumatica, e ritorn\u00f2 su Titano dove si sottopose ad una terapia psichica. Quindi, Universo la intrappol\u00f2 in un'illusione dove lei non imperson\u00f2 mai Phantom Girl, e dove Element Lad non era un criminale, e Live Wire non mor\u00ec mai, per prevenire che lei interferisse con il suo piano di assorbimento della galassia. In pratica fu intrappolata in un alveare mentale con s\u00e9 stesso come centro. Depressa e arrabbiata, quando Sensor Girl si liber\u00f2, utilizz\u00f2 la sua rabbia per intrappolare Universo in un'illusione simile.\nPoco dopo, quando lei e Cosmic Boy visitarono Trom, il pianeta natale di Element Lad, trovarono Garth vivo resuscitato in una versione cristallina del corpo di Element Lad, ricreato dai cristalli elettrificati che Spark trov\u00f2 e piazz\u00f2 l\u00ec.\nTerzo rinnovamento.\nNel 2005, con il rinnovamento della Legione, la storia personale di Imra rimase pi\u00f9 o meno la stessa, e i suoi poter non mutarono poi cos\u00ec tanto. Il popolo di Titano comunicava tra loro, solo telepaticamente, avendo perso l'uso delle corde vocali nel corso di centinaia d'anni d'evoluzione. I Titaniani erano in grado di mimare la somiglianza con la comunicazione verbale, di fatto erano muti, abili solo nell'eseguire alcuni suoni lingua-contro-guancia, o cambiare il \"tono\" della telepatia secondo la situazione. Come risultato, Imra comunicava con i suoi compagni della Legione trasmettendo loro i suoi pensieri. Era sempre in grado di leggere la mente altrui, ma non poteva esprimersi in una lingua parlata, handicap che la metteva in netto svantaggio in quelle situazioni in cui la telepatia era inutile.\nAnche il suo aspetto cambi\u00f2 poco. La sua nuova uniforme era simile a quella in post-Ora Zero, di nuovo rossa, invece che rosa. Questa uniforme venne nuovamente cambiata da M'rissey.\nImra venne sempre descritta come una persona fredda, ma in questa nuova versione si esager\u00f2 nell'attribuirgli tratti estremi nella sua personalit\u00e0. Si chiuse in un isolamento emotivo, adottando un comportamento serio ed introverso. Forse, in parte, causato dalla vergogna del suo mutismo, che tent\u00f2 per qualche tempo, di mantenere segreto alla Legione, ad eccezione di Lightning Lad. Infatti, Lightning Lad sembrava l'unico che in qualche modo faceva sentire Imra libera di essere s\u00e9 stessa. Sua madre era un pezzo grosso nel Consiglio dei Pianeti Uniti, fondamentale nella creazione dell'alleanza corrente tra i Pianeti Uniti e la Legione.\nLa sua freddezza tuttavia sembr\u00f2 nascondere molte pi\u00f9 insicurezze. Trascurata da Lightning Lad, che di dedic\u00f2 completamente alle cause della Legione, Imra mostrava costantemente sentimenti di inadeguatezza, dando la colpa di tutto alla sua relazione fallita verso la sua mancanza di attrattiva, la sua personalit\u00e0 piatta e il suo \"handicap\". Quando Ultra Boy tent\u00f2 di confortarla, Imra condivise con lui un momento di passione, presto scoperto dai suoi compagni, del quale Lightning Lad venne informato, e messo al corrente della sua relazione, evento che mise in crisi la loro relazione, spingendo per qualche tempo Imra ad evitare Garth. Tuttavia, pressata dal dovere contenere il peggioramento del comportamento antisociale della Principessa Projectra, Imra fu costretta ad ammettere i suoi veri sentimenti per lui, inclusa la possibilit\u00e0 di aver consumato sul piano mentale la sua passione con Ultra Boy.\nUsando la telepatia, Imra ebbe un ruolo chiave nello scovare la forma-spirito di Mon-El, sentendo le sue suppliche d'aiuto telepatiche. Tuttora ha una relazione con Garth, e mantiene i contatti con sua madre, anche sapendo che la relazione pericolosa tra i Pianeti Uniti e la Legione significa che sua madre mette a repentaglio la sua carriera all'interno del Consiglio, qualora decida di vedere sua figlia.\nSi menzion\u00f2 al fatto che il suo anello della Legione venne modificato affinch\u00e9 riporti indietro gli impulsi mentali, permettendole di approfittare della vasta gamma di mezzi di comunicazione e di rispondere telepaticamente attraverso una comunicazione radio.\nPost-Crisi infinita.\nGli eventi della miniserie, \"Crisi infinita\", ricostituirono un'analogia simile alla Legione della continuity pre-\"Crisi sulle Terre infinite\", come visto nella storia, \"\"The Lightning Saga\", comparsa in \"Justice League of America\", in \"Justice Society of America\", e nella storia, \"Superman and the Legion of Super-Heroes\"\" in \"Action Comics\". Saturn Girl fu inclusa nei loro numeri. \u00c8 ancora sposata con Lightning Lad, in quanto fu identificata come Imra Ardeen-Ranzz.\nLo scrittore di fumetti Geoff Johns, comment\u00f2 le affermazioni del personaggio: \"\u00abSaturn Girl \u00e8 il cuore e l'anima della Legione dei Supereroi. Quando dite : 'La Legione non funziona pi\u00f9. C'\u00e8 troppa xenofobia. Non puoi cambiare le persone.', Saturn Girl risponde, 'Si che si pu\u00f2'. Poi improvvisamente, capisci che pu\u00f2 leggere la mente delle persone. Conosce i segreti pi\u00f9 oscuri di ognuno. Se lei ha fede, allora coloro che si trovano ad in livello base, esseri umani o alieni, chiunque, pu\u00f2 raggiungere quell'obiettivo, pu\u00f2 realizzarsi avendo del buono dentro di s\u00e9. Io le credo. Sono con lei. Ed \u00e8 per questo che Saturn Girl \u00e8 cos\u00ec importante per la Legione. Si trova all'epicentro della verit\u00e0 dell'intero universo per me\"\u00bb.\nPoteri e abilit\u00e0.\nI poteri di Saturn Girl nelle sue iniziali comparse nella Silver Age erano grandiosi: poteva convocare persone distanti, sondare le menti umane, aliene, elettroniche ed animali, \"stimolare\" le menti deboli, e controllare direttamente le emozioni e i pensieri degli altri. Negli anni successivi, le sue abilit\u00e0 furono descritte in modo pi\u00f9 conservativo: la sua telepatia veniva utilizzata spesso per comunicare o avvertire i pensieri superficiali, mentre la sua abilit\u00e0 di influenzare e sondare le menti fu limitato verso coloro le cui menti erano gi\u00e0 indebolite da qualcos'altro, come quelle affaticate o quelle dei super criminali.\nLa Saturn Girl post-Ora Zero era in grado di alterare, manipolare, e leggere le menti. Poteva comunicare mentalmente, cos\u00ec come creare delle illusioni e mantenerle a tempo indefinito, incluso la possibilit\u00e0 illimitata di renderle tangibili al tatto. E mentre le illusioni avevano ognuna la propria personalit\u00e0 lei poteva essere a conoscenza di ogni interazione in cui la figura illusoria era coinvolta.\nL'estensione del suo potere dopo il terzo rinnovamento, sebbene sia sconosciuto, \u00e8 sostanzialmente pi\u00f9 limitato. Sebbene mantenga sempre gli effetti \"di ripresa\" dei suoi poteri dall'incarnazione pre-Crisi, \u00e8 incapace di sondare le menti altrui, e si deve concentrare per influenzare le menti dei suoi avversari. Sua madre, ambasciatrice dei Pianeti Uniti, sembra molto pi\u00f9 in gamba di sua figlia, abile istintivamente di avvertire quando Imra utilizza i suoi poteri. I Titaniani hanno scelto un sistema di comunicazione a \"trasmissione aperta\", creando una sorta di \"piano astrale\" in cui possono \"parlare\" completamente non avvertiti dagli altri e in privacy assoluta. Imra \u00e8 in grado di modulare la sua voce telepatica in vari modi, incluso un \"urlo telepatico\", assordante e notevole come se fosse di voce vera.\nCome descritto dalla Principessa Projectra, la telepatia Titaniana coinvolge la maggior parte delle funzioni del cervello superiore, e Imra \u00e8 senza poteri contro gli attacchi mentali lanciati direttamente al suo subconscio, o al suo io interno."}
{"id": "2940443", "revid": "827882", "url": "https://it.wikipedia.org/wiki?curid=2940443", "title": "Mbrostar", "text": "Mbrostar \u00e8 una frazione del comune di Fier in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Cakran, Dermenas, Frakull, Levan, Libofsh\u00eb, Port\u00ebz, Q\u00ebnder, Topoj\u00eb a costituire la municipalit\u00e0 di Fier.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2940450", "revid": "827882", "url": "https://it.wikipedia.org/wiki?curid=2940450", "title": "Port\u00ebz", "text": "Port\u00ebz \u00e8 una frazione del comune di Fier in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Cakran, Dermenas, Frakull, Levan, Libofsh\u00eb, Mbrostar, Q\u00ebnder, Topoj\u00eb a costituire la municipalit\u00e0 di Fier.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2940459", "revid": "486946", "url": "https://it.wikipedia.org/wiki?curid=2940459", "title": "Antico regno dell'Egitto", "text": ""}
{"id": "2940463", "revid": "827882", "url": "https://it.wikipedia.org/wiki?curid=2940463", "title": "Qend\u00ebr (Fier)", "text": "Qend\u00ebr \u00e8 una frazione del comune di Fier in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Cakran, Dermenas, Frakull, Levan, Libofsh\u00eb, Mbrostar, Port\u00ebz, Topoj\u00eb a costituire la municipalit\u00e0 di Fier.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2940473", "revid": "729019", "url": "https://it.wikipedia.org/wiki?curid=2940473", "title": "Ruzhdie", "text": "Ruzhdie \u00e8 una frazione del comune di Patos in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Patos e Zharr\u00ebz a costituire la municipalit\u00e0 di Patos.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2940475", "revid": "985910", "url": "https://it.wikipedia.org/wiki?curid=2940475", "title": "Mafalda Favero", "text": "Biografia.\nAll'et\u00e0 di diciassette anni inizi\u00f2 lo studio del canto con Alessandro Vezzani al Conservatorio di Bologna, attirando l'attenzione di Franco Alfano. Inizi\u00f2 la carriera nel 1926 a Cremona con lo pseudonimo di Maria Bianchi, interpretando poi diversi ruoli a Parma nei due anni successivi, prima di giungere al Teatro alla Scala, dove debutt\u00f2 nel 1929 nel ruolo di Eva ne \"I maestri cantori di Norimberga\", con la direzione di Arturo Toscanini.\nDivenne una presenza fissa alla Scala fino al 1950, esibendosi inoltre all'Opera di Roma e negli altri principali teatri italiani. Apparve anche all'estero: Royal Opera House di Londra nel 1937 e nel 1939, Stati Uniti (Metropolitan Opera House e San Francisco Opera) nel 1938, Buenos Aires nel 1941.\nI ruoli che la resero celebre furono in primis Manon, che le permise di esprimere tutte le doti di cantante-attrice, e poi Mim\u00ec, Li\u00f9, Butterfly, Adriana. Il vasto repertorio comprendeva anche opere di autori contemporanei: cant\u00f2 nelle prime rappresentazioni de \"L'ultimo Lord\" di Alfano, \"Pinotta\" di Mascagni, \"La farsa amorosa\" di Zandonai, \"Il Campiello\" e \"La dama boba\" di Wolf Ferrari.\nParticolarmente attratta da \"Madama Butterfly\", attribu\u00ec a ci\u00f2 il motivo del suo ritiro dalle scene nel 1954, affermando: \"il ruolo di Cio-Cio-San \u00e8 stata la mia rovina. Cantarlo come ho fatto, dando tutto ci\u00f2 che avevo e forse anche di pi\u00f9, esigeva il pagamento di un prezzo enorme. So benissimo che Butterfly ha abbreviato la mia carriera di almeno cinque anni\".&lt;br&gt;\nGiulietta Simionato aggiunse: \"...ha donato una gran parte di se stessa, pi\u00f9 di quanto fosse bene per lei, ma il risultato \u00e8 stato estremamente commovente\".\nSpos\u00f2 il tenore Alessandro Ziliani.\nLo scultore Massimo Gardellini le dedic\u00f2 un'effige, posizionata a Portomaggiore.\nDiscografia.\nL'etichetta Preiser ha inoltre pubblicato un recital in CD nella collana \"Lebendige Vergangenheit\" (Mono 89.162); la raccolta comprende la famosa registrazione del \"duetto delle ciliegie\" da \"L'amico Fritz\", inciso nel 1937 con Tito Schipa."}
{"id": "2940476", "revid": "729019", "url": "https://it.wikipedia.org/wiki?curid=2940476", "title": "Andrea Viglione", "text": "Biografia.\nAndrea Viglione nacque a Torino il 24 agosto 1914 ed inizi\u00f2 la propria carriera a 20 anni, poco dopo il servizio militare. Il 5 novembre 1934, infatti, venne ammesso alla frequentazione dei corsi nel reparto dei bersaglieri a Bassano del Grappa.\nNominato aspirante ufficiale dal 23 maggio 1935 nell'arma di fanteria, il 20 giugno successivo venne destinato al 9\u00ba reggimento bersaglieri di Zara come comandante di plotone, ottenendo il 2 dicembre di quello stesso anno il grado di sottotenente. Il 14 gennaio 1936 fu con il proprio reggimento a Tarvisio ed il 3 settembre venne collocato in congedo.\nL'8 novembre 1936 fu ammesso ai corsi della regia accademia militare di fanteria e cavalleria di Modena per il prestigio della quale rinuncia al grado che gi\u00e0 rivestiva per poi riacquistarlo a fine frequenza il 2 settembre 1938; dal 1\u00ba ottobre di quell'anno venne destinato alla scuola di applicazione di fanteria di Parma. Al termine di questa seconda fase di studio, nel 1939, venne assegnato al 4\u00ba reggimento bersaglieri di Torino col grado di tenente come comandante di plotone.\nL'11 giugno 1940 venne mobilitato per la partecipazione alla seconda guerra mondiale, prendendo parte alle operazioni sulla frontiera alpina occidentale dove guadagn\u00f2 la prima decorazione al valor militare e venne promosso tenente. Nel novembre dello stesso anno fu a Bari per imbarcarsi con il proprio reggimento alla volta dell'Albania, dove prese parte poi alle operazioni sul fronte greco-albanese, ottenendo la seconda decorazione al valor militare. L'anno successivo venne nominato capitano.\nDopo l'8 settembre 1943 riusc\u00ec a sottrarsi alla cattura dei tedeschi e ader\u00ec alla resistenza, venendo nominato dal 1944 vice comandante e dall'anno successivo comandante della \"Brigata Valle Grana\" con la quale prese parte ad operazioni militari partigiane nell'area di Cuneo, ottenendo successivamente un avanzamento per meriti di guerra.\nDopo il conflitto venne ammesso al 72\u00ba corso di stato maggiore della scuola di guerra di Civitavecchia, venendo poi trasferito al Comiliter di Firenze come capo sezione per addestramento e ordinamento. Nel 1952 venne promosso maggiore e posto a comando del 70\u00ba reggimento fanteria di Firenze. Trasferito a Bolzano due anni pi\u00f9 tardi prese il comando del 4\u00b0 comiliter. Nel 1956 giunse a Trieste come capo di sotto delegazione della Commissione Italiana per la rettifica della linea di demarcazione dei confini italiani con la Jugoslavia e il 2 agosto di quello stesso anno venne promosso colonnello.\nNel 1959 ottenne il comando del 76\u00ba Reggimento fanteria \"Napoli\" a Cividale del Friuli, passando l'anno successivo a disposizione dello stato maggiore, venendo promosso dal 31 dicembre 1962 al grado di generale di brigata e assegnato come comandante ai granatieri di Sardegna a Roma.\nPromosso dal 28 maggio 1969 al grado di generale di corpo d'armata, il 27 ottobre venne nominato direttore generale della Motordife (motorizzazione e combustibili dell'esercito). Successivamente fu destinato al comando del X CoMiliTer di Napoli.\nIl 21 aprile 1973 venne nominato capo di stato maggiore dell'Esercito italiano e dal 1\u00ba gennaio 1975 lasci\u00f2 il proprio incarico per raggiungere quello di capo di stato maggiore della difesa. Il 1\u00ba febbraio 1978 venne collocato in congedo.\nAndrea Viglione mor\u00ec a Roma nel 1992."}
{"id": "2940480", "revid": "6923", "url": "https://it.wikipedia.org/wiki?curid=2940480", "title": "Henschel &amp; Sohn", "text": "La Henschel &amp; Sohn era un'azienda meccanica tedesca. Dal 1957 cambi\u00f2 la propria ragione sociale in \"Henschel-Werke\". La sua vasta produzione spaziava dai rotabili ferroviari al materiale aeronautico, da quello bellico a quello automobilistico.\nStoria.\nLe origini.\nLa Henschel venne fondata nel 1810 a Cassel, in Germania, da Georg Christian Carl Henschel in societ\u00e0 col figlio, Johann Werner Henschel, fonditore di campane e scultore. Nel 1816 la Henschel &amp; Sohn inizi\u00f2 a produrre motori a vapore. Nel 1817 divenne socio della ditta anche il fratello maggiore di Johann, Carl Anton Werner e, dal 1837, veniva aperto un secondo stabilimento a \"Holl\u00e4ndischen Platz\", ora sede della Universit\u00e0 di Kassel. Dopo la morte, nel 1835, del fondatore Georg Christian Carl l'azienda, sotto la guida del figlio di Carl Anton, Oscar Henschel, ebbe una vigorosa espansione. Questi concentr\u00f2 la produzione sulle esigenze delle ferrovie in rapida crescita. Il 29 luglio 1848 usciva dagli stabilimenti Henschel la prima locomotiva a vapore, per il treno della ferrovia del Nord Federico Guglielmo. Il 4 ottobre 1860 veniva prodotta la 50\u00aa locomotiva e, alla morte di Oscar Henschel, nel 1894 erano gi\u00e0 state prodotte pi\u00f9 di 4.000 locomotive, anche avvalendosi della collaborazione di stabilimenti e societ\u00e0 all'estero quali la Cerimedo &amp; C. di Milano. Il numero dei dipendenti che avevano superato nel 1865 il limite di 500 unit\u00e0, nel 1894 erano gi\u00e0 1.600.\nDopo la morte di Oscar la vedova, Sophie Henschel, ne continu\u00f2 le funzioni fino al raggiungimento della maggiore et\u00e0 del figlio Karl Theodor Anton Ferdinand Henson.\nNumero di locomotive prodotte:\nNel 1905 fu costruita la prima locomotiva elettrica; nel 1910, il primo motore per locomotiva termica Henschel con carburatore.\nAll'inizio del XX secolo la Henschel era gi\u00e0 divenuta una delle pi\u00f9 grandi aziende produttrici di locomotive in Germania; nel 1920 fu trasformata in una societ\u00e0 a responsabilit\u00e0 limitata. Dal 1918 fu iniziata la produzione di trasmissioni meccaniche e dal 1925 inizi\u00f2 la produzione di automobili, autocarri e autobus.\nNegli anni successivi assorb\u00ec la produzione di locomotive della \"R. Wolf AG\" (nel 1928), della \"Linke-Hofmann-Busch\" (nel 1930, in societ\u00e0 paritaria con Krupp) e della Hanomag (nel 1931).\nNell'aprile 1933 la Henschel e la Wegmann raggiunsero un accordo per la produzione del materiale rotabile occorrente per un treno a vapore ad \"alta velocit\u00e0\". La prima produsse la locomotiva a vapore surriscaldato e la Wegmann si assunse l'onere della costruzione del materiale rimorchiato speciale.\nLa Henschel nel periodo nazista.\nDopo la salita al potere di Adolf Hitler e l'istituzione della Germania nazista, le esigenze di ricostituzione della potenza militare tedesca imposero a numerose aziende meccaniche una riconversione all'industria bellica. In quest'ambito nel 1935 la Henschel inizi\u00f2 la produzione su licenza del carro armato Panzer I. Durante la seconda guerra mondiale, nel periodo 1939-1940 inizi\u00f2 la produzione su grande serie del Panzer III quindi, dal 1941, del Panzer VI Tiger I. Henschel inoltre fu il solo costruttore del Panzer VI Tiger II. Nel 1945 l'azienda poteva contare su una forza lavoro di 8\u00a0000 dipendenti che lavoravano in due turni di 12 ore ciascuno. Durante il conflitto gli stabilimenti dell'azienda sono stati tra i bersagli pi\u00f9 importanti del Bomber Command britannico e delle unit\u00e0 di bombardamento USAAF e sono stati quasi completamente distrutti.\nOltre la produzione di mezzi terrestri in dotazione all'Heer, l'esercito tedesco dell'epoca, la Henschel svilupp\u00f2 numerosi velivoli ed armi contraerei per la Luftwaffe, l'aeronautica militare. Di seguito sono elencati gli aeromobili e le armi identificati con la designazione Reichsluftfahrtministerium (RLM), il Ministero deputato alla gestione dell'intera aviazione tedesca del periodo.\nIl secondo dopoguerra.\nCome molte altre aziende tedesche che erano state attive nella produzione bellica anche la Henschel usc\u00ec dalla seconda guerra mondiale con gli impianti produttivi gravemente compromessi o quasi completamente distrutti. Nel 1946 gli occupanti alleati autorizzarono la riparazione di piccole locomotive industriali e di autocarri danneggiati o usurati. Nel 1948 pot\u00e9 iniziare la ricostruzione di locomotive ma gi\u00e0 nel 1953 la Henschel era in bancarotta. La WUMAG di Amburgo rilev\u00f2 la societ\u00e0 e la rinomin\u00f2 Henschel Maschinenbau avviando la produzione di motori ad elevata potenza come i diesel marini e le turbine a vapore. Nel 1961 assorb\u00ec la produzione di locomotive diesel della \"Esslingen Maschinenfabrik\".\nLa precedente Henschel &amp; Sohn GmbH, rinominata nel 1957 \"Henschel-Werke GmbH\", dal 1962 divenne una societ\u00e0 per azioni. Nel 1963 la produzione di autobus fu abbandonata. L'anno successivo le azioni della Henschel-Werke AG vennero acquisite dalle Acciaierie del Reno; in conseguenza nel 1965 cambi\u00f2 il nome in \"Rheinstahl Henschel AG\".\nDal 1969 tutta una serie di passaggi di mano portarono alla fusione con la produttrice di camion Hanomag dando luogo alla Hanomag-Henschel. Hanomag-Henschel fu poi venduto a Daimler-Benz, che dal 1974 non us\u00f2 pi\u00f9 il marchio Hanomag Henschel. Nel 1976 le Acciaierie del Reno passarono in mano alla Thyssen-H\u00fctte AG; Il nome tradizionale, per la produzione di locomotive, rimase comunque quello di Henschel. Nel 1990, insieme con ABB (gi\u00e0 BBC di Mannheim), venne fondata a Mannheim la \"ABB Henschel AG\". Nel 1995 venne concordata una joint venture ABB e Daimler-Benz per l'integrazione delle divisioni di ingegneria del traffico sotto il nome di \"ABB Daimler Benz Transportation, ADtranz\". Il 1\u00ba gennaio 1996, il nome \"Henschel\" scompariva definitivamente come produttore di veicoli sostituito dal nome ADtranz.\nSettori di attivit\u00e0.\nL'attivit\u00e0 della Henschel spazi\u00f2 dalla realizzazione di locomotive a vapore e Diesel a quella di camion e veicoli industriali, interessando anche il settore aeronautico e quello militare con alcune produzioni di carri armati.\nLocomotive.\nHenschel fu per lungo tempo tra i pi\u00f9 grandi costruttori tedeschi del settore, fornendo locomotive per la Deutsche Reichsbahn e successivamente per la Deutsche Bundesbahn, nonch\u00e9 per numerose compagnie private esercenti reti ferroviarie e raccordi industriali.\nDopo la seconda guerra mondiale la massiccia produzione ferroviaria della Henschel-Werk cess\u00f2, sotto il United States Army Transportation Corps e successivamente privatamente, l'attivit\u00e0 prosegu\u00ec riparando mezzi ferroviari danneggiati durante il conflitto. Nella met\u00e0 degli anni sessanta fu sviluppata la nota locomotiva DB gruppo 103.\nDalla met\u00e0 degli anni cinquanta la Henschel costru\u00ec locomotori Diesel su licenza della General Motors Electro-Motive Division; il principale cliente furono le ferrovie egiziane.\nAlla fine degli anni '80 cess\u00f2 la produzione ferroviaria.\nVeicoli industriali.\nPrima e dopo la seconda guerra mondiale.\nDurante la crisi degli anni '20, l'azienda scelse di diversificarsi, dato che la produzione ferroviaria non ebbe pi\u00f9 possibilit\u00e0 di espansione. Decisero di entrare nel ramo dei veicoli industriali. Nel 1925 inizi\u00f2 la produzione di \"Lastkraftwagen\" e \"Omnibus\", cos\u00ec come veicoli da 3 e 5 tonnellate su licenza della svizzera FBW (ca. 300 esemplari).\nNegli anni successivi furono sviluppati veicoli Omnibus sia benzina che Diesel. Alla fine degli anni '20 furono anche sperimentati veicoli con motore a vapore e con gassogeno, ma in numero molto basso. All'inizio degli anni '30 furono offerti veicoli fino a 12t. Nel 1932 fu sviluppato il primo \"Henschel-Lanova-Dieselmotoren\" con l'apporto del tecnico Franz Lang, con un miglioramento rispetto ai Diesel di precedenti generazioni. Tale motore fu utilizzato anche su locomotive e \"omnibus\". Il sistema d'iniezione Lanova-Einspritzverfahren fu utilizzato dai motori per veicoli Henschel fino agli anni '60.\nNegli anni '30 Henschel si fece un nome nei veicoli industriali per le realizzazioni di \"Omnibus\" e LKW. Molti veicoli furono impiegati durante la seconda guerra mondiale. Con il bombardamento dell'azienda la produzione cess\u00f2.\nNel secondo dopoguerra.\nDal 1946 gli impianti vennero riparati e iniziarono ad occuparsi della riparazione e trasformazione dei veicoli militari.\nGrossi numeri vennero realizzati installando motori Diesel sui veicoli militari americani a benzina. Data la grande produzione bellica sotto il nome Henschel, l'azienda fu rinominata \"Hessia\" (da Hessen) sotto il controllo degli alleati. Il nome originale ritorn\u00f2 nel 1948.\nDopo il 1946 l'azienda inizi\u00f2 la produzione di filobus. Negli anni'50 Henschel fu il pi\u00f9 grande produttore di filobus della Germania. Produssero in quel tempo anche allestimenti per altri costruttori di bus, carrozzerie per pullman turistico. Nel 1955 viene prodotto il tipo HS 160, autobus di linea. l'O-Bus aveva cabina \"cab-over\" e scocca autoportante. Questo modello fu prodotto con motore diesel e come filobus e anche nella variante autosnodato. Questa linea di veicoli si basava su uno schema modulare (piattaforma) con corpo in alluminio. Tuttavia la produzione cess\u00f2 nel 1963 per non redditivit\u00e0. Notabili furono gli Henschel bus Typ\u00a0II 6500 (derivato dal \u201eKriegs-Einheitsobus\u201c, un esemplare esistente presso Eberswalde) e il modello Uerdingen/Henschel \u00dcHIIIs, prodotto in 212 esemplari.\nNel 1950-1951 in pochi pezzi venne prodotto l'Henschel Bimot, a due motori, fino al 1951 sotto il controllo degli Alleati con potenza 150 HP.\nNei primi anni'50 come costruttore di autocarri (LKW) vennero offerti diversi modelli, come il modello Henschel HS\u00a0140 da 6,5 tonnellate. \nDal 1953 vennero prodotte cabine \"cab-over\" con design \"arrotondato\".\nNel 1951 venne prodotto il modello HS\u00a0100.\nQuesti veicoli a cabina corta furono la base per una intera famiglia di prodotti successivi degli anni'60. \nLe motorizzazioni andavano da 100\u00a0HP fino a 140\u00a0HP.\nNuovi modelli di autocarro.\nAl salone IAA del 1961 furono presentati nuovi modelli, nuove designazioni e collaborazioni con la francese Saviem-Renault.\nLe nuove cabine cubiche disegnate dal francese Louis Lucien Lepoix, furono sviluppate con lamiere stampate e di tipo \"cabover\" (\"Tramf\u00fchrerhaus\" (T) cos\u00ec come \"Haubenlastwagen\" (H)). Le cabine furono di tipo a breve percorrenza o lunga percorrenza.\nI due assi HS 14 e HS 16 con 14\u00a0t e 16\u00a0t di massa totale a terra, nel 1962 l'HS\u00a012\u00a0T con 12\u00a0t di MTT, veniva offerto solo come \"cabover\". Sotto la designazione HS\u00a012\u00a0H furono offerti i vecchi modelli HS\u00a0100/120. Parimenti nel 1962 furono offerti gli HS\u00a015 un HS\u00a014 potenziato, con il motore del HS\u00a016 m. Per l'export venne dato l'HS\u00a019.\nAl salone IAA del 1963 furono presentati i tre assi HS 22 e HS 26 (22t e 26t di MTT) con \"cabover\".\nAll'inizio del 1965 furono utilizzati fari ovali.\nAl salone IAA del 1965 sui veicoli venne posto il nuovo logo \"HENSCHEL-Schild\" sul frontale, abbandonando il logo SAVIEM-RENAULT del 1962. La grossa novit\u00e0 fu il \"cabover\" per lunghe percorrenze HS\u00a012\u00a0T. La cabina era pi\u00f9 lunga di 20\u00a0cm. ribaltabile e con fari nei paraurti.\nLa salone IAA 1967 venne presentata la produzione di veicoli con la consociata Hanomag. La designazione dei modelli HS divenne F per \"Frontlenker\" (volante davanti, \"cabover\") o H per \"Haubenlastwagen\" (con cofano, motore avanti) e una terza cifra indicante il tipo.\nLe cabine con volante vanti venivano offerte con sistema di ribaltamento cabina. Tali cabine venivano riviste esteticamente. La calandra era estesa verso il basso, la sporgenza dei finestrini rifinita e il frontale levigato.\nDal 1967 vennero offerti i tre assi con due assi sterzanti (F\u00a0201 e 221\u00a0S-2), con la possibilit\u00e0 di avere un asse trainante (F\u00a0201 e 221\u00a0S-2A).\nNell'aprile 1969 viene fondata la Hanomag-Henschel-Fahrzeugwerke, con Daimler-Benz come azionista di maggioranza. Sui veicoli si trovava la scritta HANOMAG-HENSCHEL, sul frontale, assieme alla Henschel-Stern.\nNel 1974 la Daimler-Benz cede il marchio \u201eHanomag-Henschel\u201c. \nAgli inizi degli anni'80 cessa la produzione di veicoli LKW. Vengono fabbricati assali per Daimler-Benz-Nutzfahrzeuge, semirimorchi, rimorchi cos\u00ec come alberi di trasmissione per autoveicoli.\nVelivoli.\nFino al 1945.\nAll'inizio degli anni '30 la Henschel fece alcuni tentativi, infruttuosi, di costruzioni aeronautiche. Accordi con costruttori come Junkers, Arado Flugzeugwerke, Bayerische Flugzeugwerke e Rohrbach Metallflugzeugbau non portarono a nulla.\nSotto la supervisione di Erhard Milch viene fondata il 30 marzo 1933 la \"Henschel Flugzeug-Werke AG\" (HFW) a Kassel. Nel maggio dello stesso anno Henschel sigla un accordo con il costruttore \"Ambi-Budd\" di Sch\u00f6nefeld odierna sede dell'aeroporto di Berlino-Sch\u00f6nefeld; il 17\u00a0luglio 1933 viene costruito il campo volo Johannisthal di Berlino. I primi velivoli furono tipo caccia, come l'Hs\u00a0121 e l'addestratore Hs\u00a0125. In piccola serie venne costruito lo W\u00a033 della Junkers.\nIn ottobre 1934 Henschel a Sch\u00f6nefeld si interesso al \"Landesverteidigung\" superficie del Karl Frede, area dove venne posta la sede dal 1936 della Flugzeug-Werke AG. Qui vennero prodotti i primi 24 velivoli, su licenza, Do\u00a023. Nello stesso anno vol\u00f2 il primo prototipo di velivolo Henschel, l'Hs\u00a0123. Venne fondata sempre nel 1936 la societ\u00e0 di motori \"Henschel Flugmotorenbau G.m.b.H.\" (HFM), presso Lohwald di Altenbauna (Baunatal). Con la denominazione \u201eLohwerk\" sul finire degli anni'50 venne creata la Volkswagenwerk Kassel.\nNel 1937 a Sch\u00f6nefeld venne costruito uno dei pi\u00f9 grandi complessi industriali per la produzione di velivoli in metallo del terzo Reich. Nell'anno successivo, 1938, inizi\u00f2 a Johannisthaler Werk\u00a02 la produzione serie del Hs\u00a0126, cos\u00ec come, su licenza, la produzione del Do\u00a017Z e Ju\u00a088 e parti del caccia Bf\u00a0109.\nNel 1940 nel sito F viene sviluppato il corpo velivolo \"ferngelenkter\", come ad esempio l'Hs\u00a0293 o l'Hs\u00a0117 \u201eSchmetterling\u201c. Nello stesso anno vengono impiegati lavoratori prigionieri di guerra dalla Polonia, Cecoslovacchia e Francia.\nNel 1944 la Henschel Flugzeug-Werke nei siti di Berlino e Kassel occup\u00f2 17.100 dipendenti, con uffici in sei citt\u00e0 europee. Nel quadro della \u201eTotalen Krieges\u201c vennero creati altri siti produttivi presso il campo di concentramento di Ravensbr\u00fcck e Dora-Mittelbau.\nIl 22 aprile 1945 venne bombardato dalla Armata rossa il sito di Sch\u00f6nefeld.\nI velivoli pi\u00f9 importanti della Henschel-Flugzeuge furono:\nDiversi furono i prototipi e i velivoli sperimentali costruiti, mai prodotti in serie.\nDopo il 1945.\nNel 1956 Henschel costru\u00ec, su licenza dalla casa madre, elicotteri per la \"Bundeswehr\" come l'Alouette II SE 3130 e il Sikorsky S-58/H34 sotto l'egida \"Henschel Flugzeugwerke AG\" (HFW) a Kassel.\nL'azienda con stabilimento, hangar e campo volo per elicotteri ebbe sede alla Henschel-Werk Kassel-Mittelfeld. Un altro sito produttivo si trovava a Kruft di Hummerich, 300\u00a0m sopra Erhebung, tra Lava-Abbau e Opfer. Pi\u00f9 tardi il sito divenne sede della polizia di frontiera con elicotteri e il sito di Kassel-Waldau divenne sede della Piper Aircraft Germania. Nel periodo l'azienda ebbe fino a 450 dipendenti nell'ambito di prova velivoli, trasmissioni e rotori.\nNel 1970 viene acquisita la Vereinigte Flugtechnische Werke (VFW) e vengono prodotti rotori per elicotteri della Bundeswehr tipo Sikorsky CH\u00a053. Il sito di Hummerich viene chiuso nel 1970. Il sito della HFW-Werk di Kassel-Mittelfeld viene trasferito al aeroporto Kassel-Calden. Nel 1981 viene acquisita dalla Messerschmitt-B\u00f6lkow-Blohm la VFW. MBB lasci\u00f2 la divisione VFW di trasmissioni per elicotteri alla HFW e si tenne la rimanente attivit\u00e0 di elicotteri. La Henschel pi\u00f9 tardi cedette la divisione trasmissioni alla ZF Friedrichshafen AG. L'attivit\u00e0 della Piper fu acquisita dai dipendenti e continuata.\nSi trovano quindi a Kassel-Calden tre diverse aziende, con origini dalla Henschel Flugzeugwerke AG: \nCarri armati.\nCon il riarmo delle forze armate tedesche (\"Aufr\u00fcstung der Wehrmacht\") nella seconda met\u00e0 degli anni '30, Henschel inizi\u00f2 la produzione bellica. L'azienda produsse \"Panzer\" e veicoli blindati. Venne costruita la terza fabbrica \"Werk\u00a0III\" a Kassel-Mittelfeld.\nDa Henschel-Werke uscirono:\nProdussero il 8,8 cm PaK 43 e il 2 cm FlaK 38. L'impianto di Kassel fu notevolmente danneggiato, ma la produzione rimase elevata. Con la dichiarazione del 1943 la produzione del Tiger fu mantenuta da lavoratori stranieri.\nCon la fine del conflitto fin\u00ec al produzione bellica Henschel, ripresa solo con l'avvento della Bundeswehr. Henschel fu coinvolta in diversi progetti bellici, come il \"Kanonenjagdpanzer\", lo \"Sp\u00e4hpanzer\" Luchs e il Marder. Henschel partecip\u00f2 al bando per la produzione del Leopard 2, che vinse la concorrente Krauss-Maffei Wegmann. Nel 1999 la divisione difesa Henschel fu ceduta alla Rheinmetall.\nDati societari.\nIl nome Henschel.\nVi sono diverse aziende che portano il nome Henschel. Sotto la controllante ThyssenKrupp la KERO dal 2003 ha tre societ\u00e0 che portano il nome Henschel con relativo stemma.\nOnorificenze.\nNel 2003 nel museo Henschel-Museum viene intitolata una piazza a Kassel-Rothenditmold presso la Wolfhager Stra\u00dfe. \nDal 2009 si trovano prodotti Henschel presso il Technik-Museum Kassel, oltre alla prima locomotiva \"Drache\" anche i vari Transrapid HMB-2 e Transrapid 05."}
{"id": "2940483", "revid": "61051", "url": "https://it.wikipedia.org/wiki?curid=2940483", "title": "Henschel Flugzeugwerke AG", "text": ""}
{"id": "2940484", "revid": "61051", "url": "https://it.wikipedia.org/wiki?curid=2940484", "title": "Henschel Flugzeugwerke", "text": ""}
{"id": "2940486", "revid": "1305772", "url": "https://it.wikipedia.org/wiki?curid=2940486", "title": "Pagnano", "text": ""}
{"id": "2940490", "revid": "399", "url": "https://it.wikipedia.org/wiki?curid=2940490", "title": "Sound designer", "text": ""}
{"id": "2940491", "revid": "250563", "url": "https://it.wikipedia.org/wiki?curid=2940491", "title": "Formula 2 stagione 1974", "text": ""}
{"id": "2940493", "revid": "250563", "url": "https://it.wikipedia.org/wiki?curid=2940493", "title": "Chevron Cars Ltd", "text": ""}
{"id": "2940501", "revid": "547992", "url": "https://it.wikipedia.org/wiki?curid=2940501", "title": "Lorraine De Selle", "text": "Biografia.\n\u00c8 nata a Milano da padre francese e madre australiana. Ha vissuto in Italia fino ai 16 anni (1968), quando, a seguito della morte dei genitori, si \u00e8 trasferita in Australia. \u00c8 rimasta in Australia fino al 1975; in seguito, finita la scuola, \u00e8 andata a lavorare come reporter per un giornale per tre anni. Successivamente per due anni ha curato una rubrica televisiva per una rivista australiana.\nInizia a fare l'attrice nel 1976: la sua popolarit\u00e0 in Italia \u00e8 dovuta soprattutto alla sua partecipazione a pellicole cult quali \"Cannibal Ferox\" e \"La casa sperduta nel parco\". Oltre all'attivit\u00e0 di attrice, Lorraine De Selle si \u00e8 dedicata alla produzione di importanti serie televisive come \"Carabinieri\" (68 episodi dal 2002 al 2008) e altri film cinematografici meno noti al pubblico tra i quali il film sulla rivoluzione cubana \"L'oro di Cuba\" e \"Al di l\u00e0 del lago\" (film tv). Nel 1978 ha posato nuda per l'edizione italiana di Playboy.\nHa fondato con Gianni Hecht Lucari la Junior Film International, con la quale ha prodotto: \"Linda e il brigadiere\", cinque puntate di \"Piazza di Spagna\", quattro puntate di \"La famiglia Ricordi\", otto puntate di \"Rally\", il film \"Un'australiana a Roma\" (con Nicole Kidman), i film tv \"David e David\" e \"In punta di cuore\" (con Maria Grazia Cucinotta). Le realizzazioni pi\u00f9 recenti sono prodotte da Lorraine de Selle e Micol Pallucca per la Fidia Film."}
{"id": "2940502", "revid": "729019", "url": "https://it.wikipedia.org/wiki?curid=2940502", "title": "Bundesautobahn 4", "text": "La Bundesautobahn 4 (A\u00a04) \u00e8 un'autostrada tedesca. Essa parte dal confine coi Paesi Bassi, vicino ad Aquisgrana, e termina vicino a G\u00f6rlitz, al confine con la Polonia.\nL'autostrada \u00e8 divisa sostanzialmente in due tronconi, il primo va da Aquisgrana a Krombach, circa ad est di Colonia, il secondo parte dal Dreieck Hattenbacher (intersezione con la A\u00a05 e la A\u00a07).\nL'autostrada ha due brevi tratti in comune con altre autostrade, il primo va dal Dreieck Heumar al Kreuz K\u00f6ln-Ost, in comune con la A\u00a03, il secondo dal Dreieck Hattenbacher al Kircheimer Dreieck in comune con la A\u00a07.\nStoria.\nLa costruzione dell'autostrada tra Aquisgrana e Colonia ebbe inizio nel 1936 con la posa della prima pietra, ma nel 1942 era stato aperto al traffico solo il tratto tra Aquisgrana e D\u00fcren.\nNel frattempo, salvo alcuni manufatti ancora non operativi, tra il 1935 ed il 1943 venne costruito l'intero tratto tra Bad Hersfeld e Dresda.\nDopo la seconda guerra mondiale ripresero i lavori, nel 1960 l'autostrada era completa tra Aquisgrana e Colonia, mentre nel 1970 venne aperto il tratto fino ad Olpe.\nDalla fine della guerra fino al 1992 l'autostrada venne lentamente restaurata nella sua parte orientale, e, negli ultimi anni \u00e8 stato aperto il tratto tra Dresda ed il confine con la Polonia situato presso G\u00f6rlitz. In questo tratto vi si trova il tunnel Berge, lungo pi\u00f9 di 3\u00a0200 metri, secondo tunnel autostradale per lunghezza dell'intera Germania.\nL'autostrada oggi.\nL'autostrada ha origine dal confine con i Paesi Bassi, nei pressi di Bocholt e fino all'interconnessione con la BAB 44 sita ad Aquisgrana ha due corsie pi\u00f9 emergenza per carreggiata; nel tratto tra Aquisgrana e Colonia (o, pi\u00f9 precisamente, tra Aquisgrana e D\u00fcren e tra Kerpen e l'interconnessione con la A 3 \u00e8 a tre corsie pi\u00f9 emergenza per carreggiata.\nTra Colonia e Krombach l'autostrada torna a due corsie pi\u00f9 emergenza per carreggiata, salvo sporadici tratti a tre corsie nell'una e nell'altra carreggiata.\nNella sezione orientale l'autostrada ha due corsie per senso di marcia (con la corsia di emergenza mancante in brevi tratti) tra Bad Hersfeld e lo svincolo di Wommen, da dove diventa a tre corsie pi\u00f9 emergenza fino a Dresda, salvo brevi tratti descritti nella sezione sottostante.\nDa Dresda fino al confine polacco l'autostrada \u00e8 nuovamente a due corsie pi\u00f9 emergenza per senso di marcia.\nLavori in corso.\nUna serie di lavori in corso interessa quest'autostrada:\nProgetti futuri.\nSi parla da anni di congiungere le due tratte di quest'autostrada, costruendo un nuovo tratto autostradale da Krombach a Bad Hersfeld, ma addirittura una parte del tracciato in progetto \u00e8 stata tolta dall'elenco delle opere prioritarie da costruire in Germania, per cui non se ne vedr\u00e0 una cantierizzazione entro breve.\nDovrebbero invece partire i lavori per la realizzazione della terza corsia dall'allacciamento con la A 7 e lo svincolo di Wommen, una volta terminati tali lavori (che sono stati indicati nel 2006 come prioritari) il tratto da Bad Hersfeld a Dresda sar\u00e0 interamente a tre corsie pi\u00f9 emergenza per carreggiata.\nCuriosit\u00e0.\nIl tratto compreso tra Wildeck ed Eisenach \u00e8 rimasto chiuso al traffico fino al 1990, in quanto tale tratto attraversava il confine tra la Germania Ovest e la Germania Est per ben tre volte e ci\u00f2 rendeva difficili i controlli alle polizie di frontiera."}
{"id": "2940506", "revid": "287204", "url": "https://it.wikipedia.org/wiki?curid=2940506", "title": "Erie BayHawks 2009-2010", "text": "La stagione 2009-10 degli Erie BayHawks fu la 2\u00aa nella NBA D-League per la franchigia.\nGli Erie BayHawks arrivarono sesti nella \"East Conference\" con un record di 21-29, non qualificandosi per i play-off."}
{"id": "2940507", "revid": "486946", "url": "https://it.wikipedia.org/wiki?curid=2940507", "title": "Henschel-Werke", "text": ""}
{"id": "2940510", "revid": "729019", "url": "https://it.wikipedia.org/wiki?curid=2940510", "title": "Franz Adolf Prohaska von Guelfenburg", "text": "Biografia.\nFiglio di un aristocratico austriaco di origini tirolesi e ungheresi, cugino del conte Ferenc Sz\u00e9ch\u00e9nyi e probabilmente padrino di battesimo del conte \u00d6d\u00f6n Sz\u00e9chenyi.\nHa frequentato l'Accademia Militare di Brno, uscendone con il grado di tenente di cavalleria e arruolandosi nel Reggimento Croato-Slavonico degli Ussari di Frontiera (\"Kroatisch-Slawonisches Grenz-Husaren-Regiment\"). Si distinse durante le guerre contro la Francia rivoluzionaria. Fu rapidamente promosso capitano e assegnato alla regione dell'Alto Reno.\nCome ufficiale dell'arciduca Carlo d'Asburgo-Teschen, combatt\u00e9 durante le Guerre rivoluzionarie francesi contro Napoleone Bonaparte e fu intendente di Josef Radetzky in Turingia. Partecip\u00f2 nelle campagne durante la e come colonnello di un reggimento scelto austriaco a Waterloo.\nNel 1814 fu promosso brigadiere generale, e, prima insignito dell'Ordine militare di Maria Teresa e poi dell'Ordine della Corona Ferrea. Coudiuv\u00f2 l'armata di Johann Maria Philipp Frimont e Johann Friedrich von Mohr nell'Italia centrale contro i rivoluzionari del generale Guglielmo Pepe, assediando e conquistando le citt\u00e0 di Rovigo e Fiorenzuola, punti cardinali della resistenza liberale.\nNel 1825 fu promosso generale maggiore e , molto appariscente ed elegante ma poco pratico, ma molto ambito dai militari europei.\nFu poi promosso feldmaresciallo e . Testimone su se stesso di un'importante crisi spirituale, entr\u00f2 a far parte dell'Ordine Teutonico impegnandosi a fondo nella scoperta di reliquie di martiri per donarle al Duomo di Santo Stefano di Vienna. Entr\u00f2 cos\u00ec in contatto con Wilhelm Emmanuel von Ketteler e Melchior von Diepenbrock, che gli procurarono le reliquie di San Gastone di Sigmaringen e Santa Priscilla. And\u00f2 cos\u00ec incontro alle rimostranze del pontefice Pio VII e del vescovo riformatore giuseppista Wenzel Leopold Chlum\u010dansk\u00fd von P\u0159estavlk, che lo consideravano un pazzo fanatico. Le sue difese furono prese dal vescovo e teologo Sigismund Anton von Hohenwart, che elabor\u00f2 la teoria di un cattolicesimo puro, di ritorno alle origini, e al culto dei santi, allora mal visto dalle correnti riformatrici del cattolicesimo.\nNei suoi ultimi anni di vita, fu governatore della Moravia e come rappresentante velato per la reazione e commissario politico dell'imperatore. Fu per\u00f2 scoperto il suo ruolo dal liberale Friedrich von Hegnenberg-Dux, che ne decret\u00f2 l'esclusione dal congresso."}
{"id": "2940512", "revid": "287204", "url": "https://it.wikipedia.org/wiki?curid=2940512", "title": "L'Ecoute", "text": ""}
{"id": "2940513", "revid": "1305772", "url": "https://it.wikipedia.org/wiki?curid=2940513", "title": "Carlo Baccari", "text": "Biografia.\nComp\u00ec i suoi studi presso il seminario vescovile di Aquino, poich\u00e9 impossibilitato a frequentare il ginnasio di Cassino per l'epidemia di colera che ivi imperversava nel 1898. Ancora fanciullo conobbe Domenico Milelli che verso sera era solito frequentare la sua famiglia; spesso sedeva sulle sue ginocchia mentre recitava qualche poesia. \nBench\u00e9 il padre fosse un artista orafo, continu\u00f2 i suoi studi laureandosi in giurisprudenza. Assolti gli obblighi di leva nel 347\u00ba battaglione \"territoriale mobile\" col grado di primo capitano, comandante di compagnia, presso Viterbo, torn\u00f2 a Cassino. Nel 1913 divenne consigliere comunale, nel frattempo aveva gi\u00e0 acquistato La Stem (Societ\u00e0 Tipografica Editrice Meridionale). Tramite questa societ\u00e0 continu\u00f2 la stampa della rivista \"il Rapido\", di cui fu direttore (1909-1913), mentre successivamente fond\u00f2 insieme al suo amico di infanzia Gaetano di Biasio la rivista di letteratura e d'arte \"Le fonti\" (diretta dal 1915-1924) , cui collaborarono attivamente scrittori, poeti, artisti cassinati (Raffaele Valente) , della provincia ma anche nazionali come Leonida Repaci, Pavolini e Govoni. A volte nei suoi articoli apponeva la firma di Arturo Malerba suo pseudonimo. Collabor\u00f2 anche con altre riviste come \"Il Veltro\", \"Il Fuoco\" e \"On Nicola\". Affacciatosi alla vita lavorativa come avvocato, successivamente preferir\u00e0 all'attivit\u00e0 forense quella notarile che eserciter\u00e0 nella vicina Pontecorvo e ad Ischia di Castro. Da notaio scrisse la sua opera letteraria di maggior spessore \"Fraternit\u00e0 Elettiva\", romanzo che fu segnalato da Valeri ad Aldo Palazzeschi per il premio Venezia del 1952. Spos\u00f2 Gemma Iucci originaria di Pontecorvo, a cui rest\u00f2 legato indissolubilmente sino alla morte. Il grande sentimento nutrito per Gemma rappresent\u00f2 il motivo di vita che lo spinse ad attraversare, senza abbattersi maggiormente, il periodo vissuto da sfollato nella seconda guerra mondiale. Raccolse questa sua esperienza in un diario dal titolo \"Foglie nel turbine\". Molte delle sue opere vennero pubblicate a sue spese, mentre per quanto riguarda \"Fraternit\u00e0 Elettiva\" fu pubblicata in fascicoli allegati a \"Le fonti\", non potendo cos\u00ec accettare l'offerta ricevuta contemporaneamente da Bompiani, che da tempo teneva d'occhio il talento del letterato Cassinate: \nCome poeta la sua opera pi\u00f9 importante fu il poemetto \"L'Allegoria del giorno\". Mor\u00ec all'et\u00e0 di 99 anni il 3 gennaio 1978, per le conseguenze di una caduta.\nDopo la sua dipartita sono divenuti noti in ambito culinario alcuni suoi versi che inneggiano alla semplicit\u00e0 e alla naturalezza degli ingredienti dell'amatriciana piatto tipico laziale/abruzzese:"}
{"id": "2940514", "revid": "599013", "url": "https://it.wikipedia.org/wiki?curid=2940514", "title": "Giuseppe Mauso", "text": "Partecip\u00f2 alla quarantesima edizione del Giro d'Italia nel 1957."}
{"id": "2940515", "revid": "1442080", "url": "https://it.wikipedia.org/wiki?curid=2940515", "title": "Wolfgang Feiersinger", "text": "Biografia.\nDopo il ritiro ha aperto e gestisce, insieme alla sua compagna, il rifugio alpino \"Hochwildalmh\u00fctte\" di Aurach, a 1557 metri di altezza.\n\u00c8 il padre di Laura Feiersinger, calciatrice del Sand e della Nazionale austriaca.\nCarriera.\nGiocatore.\nClub.\nWolfgang Feiersinger cresce nella squadra della sua citt\u00e0 natale, prima di trasferirsi al Salisburgo nel 1986. Con i salisburghesi rimane per dieci anni, vincendo dapprima il campionato di 2. Division nel 1988-1989, conquistando la promozione in Bundesliga, quindi due titoli nazionali consecutivi nel 1993-1994 e nel 1994-1995. Sempre nel 1994 e 1995 conquista anche due Supercoppe d'Austria. Inoltre fa parte della squadra che disputa la finale della Coppa UEFA 1993-1994 contro l'Inter.\nGrazie alle sue prestazioni si guadagna l'interesse del , che lo preleva nell'estate 1996. Durante la sua prima stagione in giallonero conquista la Champions League e, l'anno seguente, anche la Coppa Intercontinentale, guadagnandosi la convocazione per Francia 1998. In questo periodo il suo allenatore al Borussia, Nevio Scala, ne parla come di uno tra i pi\u00f9 forti giocatori del mondo nel suo ruolo.\nRitorna in patria nel 2000 per giocare con il LASK Linz e quindi, nella stagione 2001-2002, nuovamente nel Salisburgo. Dopo aver lasciato il calcio professionistico continua a giocare per altri due anni dapprima in Regionalliga e poi nel campionato della Salzburger Fussballverband con il PSV Salisburgo, prima di ritirarsi definitivamente nel 2004.\nNazionale.\nCon la Nazionale di calcio dell'Austria ha disputato la fase finale della Coppa del Mondo nel 1998.\nAllenatore.\nDal 2006 al 2008 ha allenato la formazione Under-17 del Salisburgo."}
{"id": "2940516", "revid": "729019", "url": "https://it.wikipedia.org/wiki?curid=2940516", "title": "Bundesautobahn 6", "text": "La Bundesautobahn 6 (o A\u00a06) \u00e8 un'autostrada tedesca. Parte dal confine francese, vicino a Saarbr\u00fccken, e termina vicino a Waidhaus, al confine con la Repubblica Ceca. Fa parte del percorso della Strada europea E50.\nAttraversa tutta la Germania da ovest ad est, intersecando alcuni importanti centri come Mannheim e Norimberga.\n l'autostrada terminava ad Amberg, circa 40\u00a0km ad est di Norimberga, ma ora, terminati i lavori, l'autostrada prosegue fino al confine con la Repubblica Ceca, dove senza soluzione di continuit\u00e0 diventa la autostrada A5 in territorio Ceco.\nNon vi sono particolari lavori in corso o progetti di ampliamento previsti su questa autostrada, salvo i lavori per la realizzazione della terza corsia, tra Roth e Norimberga."}
{"id": "2940519", "revid": "110157", "url": "https://it.wikipedia.org/wiki?curid=2940519", "title": "Strum (Albania)", "text": "Strum \u00e8 una frazione del comune di Roskovec in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Kuman e Kurjan a costituire la municipalit\u00e0 di Roskovec.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2940520", "revid": "31928544", "url": "https://it.wikipedia.org/wiki?curid=2940520", "title": "Nine Network Australia", "text": ""}
{"id": "2940522", "revid": "827882", "url": "https://it.wikipedia.org/wiki?curid=2940522", "title": "Topoj\u00eb", "text": "Topoj\u00eb \u00e8 una frazione del comune di Fier in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Cakran, Dermenas, Frakull, Levan, Libofsh\u00eb, Mbrostar, Port\u00ebz, Q\u00ebnder a costituire la municipalit\u00e0 di Fier.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2940524", "revid": "1632387", "url": "https://it.wikipedia.org/wiki?curid=2940524", "title": "Restless Breed", "text": "Restless Breed \u00e8 il quarto album dei Riot, gruppo heavy metal statunitense.\nIl disco.\nUscito nel 1982, \"Restless Breed\" \u00e8 il primo album della band statunitense Riot con alla voce Rhett Forrester (1956 - 1994) subentrato al cantante originale Guy Speranza.\nOltre ad un ispirato songwriting, degna di nota \u00e8 proprio la particolare ed istrionica voce di Forrester in grado di conferire alle composizioni un suono marcatamente pi\u00f9 aggressivo, rispetto a quello degli album precedenti, senza per questo snaturarne i contesti melodici.\nL'album include la cover \"When I Was Young\" degli Animals qui riproposta in versione heavy metal.\nLe edizioni in CD di \"Restless Breed\", pubblicate da High Vaultage e successivamente da Metal Blade, includono come materiale aggiuntivo l'EP dal vivo Riot Live, anch'esso del 1982, che comprende le seguenti canzoni: \"Hard Lovin' Man\", \"Showdown\", \"Loved by You\", \"Loanshark\", \"Restless Breed\", \"Swords and Tequila\"."}
{"id": "2940525", "revid": "1543377", "url": "https://it.wikipedia.org/wiki?curid=2940525", "title": "Coppa Intercontinentale 1983 (calcio)", "text": "La Coppa Intercontinentale 1983 (denominata anche Toyota Cup 1983 per ragioni di sponsorizzazione) \u00e8 stata la ventiduesima edizione del trofeo riservato alle squadre vincitrici della Coppa dei Campioni e della Coppa Libertadores. Fu vinta dal , al suo primo titolo di campione del mondo.\nAvvenimenti.\nA proseguire il periodo di dominio nella competizione delle squadre sudamericane su quelle europee fu il Gr\u00eamio, sfavorito della vigilia.\nForti di una difesa imperniata sul veterano Hugo de Le\u00f3n i brasiliani prevalsero sui campioni d'Europa dell'Amburgo grazie soprattutto ad una doppietta del centrocampista offensivo Renato (votato al termine della gara come miglior giocatore della manifestazione). La prima marcatura dell'incontro vide il giocatore brasiliano liberarsi in dribbling di due avversari, dopo aver raccolto un cross del compagno Paulo C\u00e9sar Lima. Nel finale di gara l'Amburgo riusc\u00ec a concretizzare i propri assalti all'organizzata difesa avversaria grazie ad un calcio di punizione battuto da Magath, corretto di testa da Jakobs e spinto in rete dal difensore Schr\u00f6der a cinque minuti dal termine.\nLa partita venne pertanto decisa ai tempi supplementari, quando fu ancora Renato ad insaccare un cross di Tarciso e a regalare alla squadra brasiliana il primo alloro nella manifestazione intercontinentale.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "2940526", "revid": "110157", "url": "https://it.wikipedia.org/wiki?curid=2940526", "title": "Zharr\u00ebz", "text": "Zharr\u00ebz \u00e8 una frazione del comune di Patos in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Patos e Ruzhdie a costituire la municipalit\u00e0 di Patos.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2940529", "revid": "287204", "url": "https://it.wikipedia.org/wiki?curid=2940529", "title": "Giuseppe Pieche", "text": ""}
{"id": "2940530", "revid": "729019", "url": "https://it.wikipedia.org/wiki?curid=2940530", "title": "Focus (gioco da tavolo)", "text": "Focus \u00e8 un gioco da tavolo creato dal matematico ed inventore di giochi Sid Sackson che lo ha descritto nel suo libro: \"A Gamut of Games\" ed \u00e8 stato pubblicato per la prima volta nel 1963 negli USA; in Italia venne messo in commercio nei primi anni ottanta dalla Mondadori Giochi.\nIl gioco \u00e8 stato riedito parecchie volte, con lo stesso nome o con quelli di Domination o Dominio.\nFocus \u00e8 stato premiato nel 1981 col prestigioso premio tedesco: Spiel des Jahres.\nUna partita oppone 2 o 4 giocatori e pu\u00f2 durare approssimativamente da mezz'ora a 45 minuti.\nTavolo di gioco.\nIl tavolo di gioco ha una forma particolare ed \u00e8 formato da 52 caselle, in pratica si tratta di una scacchiera 8 per 8 a cui sono stati eliminate tre caselle da ogni angolo.\nRegole di gioco.\nAl proprio turno un giocatore pu\u00f2 spostare una pila, formate da uno a cinque pezzi, da lui controllata oppure, se ne dispone, mettere in gioco una nuova pedina.\nUna pila pu\u00f2 spostarsi di tante caselle quante sono le pedine che la formano (es. una pila di tre pezzi potr\u00e0 spostarsi di tre caselle mentre una formata da una sola pedina potr\u00e0 spostarsi di una sola casella). Una pila pu\u00f2 essere formata con pedine di entrambi i colori, ma pu\u00f2 essere mossa solo dal giocatore che controlla la pedina sulla sommit\u00e0. Quando una pila termina il suo cammino su di un'altra pila, le due pile si fondono; se la nuova pile che si \u00e8 creata ha pi\u00f9 di cinque pedine, i pezzi pi\u00f9 in basso vengono ritirati dal giocatore che controlla la pila, i pezzi del suo colore potranno essere rimessi in gioco, mentre quelli avversari saranno catturati definitivamente.\nFine della partita.\nL'ultimo giocatore che pu\u00f2 ancora muovere una pila \u00e8 il vincitore della partita."}
{"id": "2940531", "revid": "251304", "url": "https://it.wikipedia.org/wiki?curid=2940531", "title": "Loredan (incrociatore ausiliario)", "text": "Il Loredan \u00e8 stato un incrociatore ausiliario della Regia Marina, gi\u00e0 motonave mista italiana.\nStoria.\nCostruita tra il novembre 1935 ed il novembre 1936 nei Cantieri Riuniti dell'Adriatico di Monfalcone qualche tempo dopo la gemella \"Narenta\" (costruita invece nei CNR di Ancona), l'unit\u00e0 era originariamente una piccola motonave mista da 1357 tonnellate di stazza lorda e 626 tonnellate di stazza netta. Due stive della capienza di 1212 metri cubi permettevano una portata lorda di 583 (per altre fonti 650) tonnellate, mentre nelle cabine potevano trovare posto in tutto 28 (per altre fonti 16) passeggeri, tutti in prima classe. Un motore diesel FIAT della potenza di 1600-1800 HP (altre fonti 2200), consumando 6,6 tonnellate di carburante al giorno, azionava un'elica, consentendo una velocit\u00e0 di 13,5-14 nodi (la velocit\u00e0 inizialmente prevista era invece di 14,6 nodi).\nIscritta con matricola 290 al Compartimento marittimo di Venezia, la nave apparteneva alla Compagnia Adriatica di Navigazione, che il 1\u00ba gennaio 1937 cambi\u00f2 nome in Adriatica Societ\u00e0 Anonima di Navigazione, con sede a Venezia.\nInizialmente utilizzata sulla linea 45 Venezia-Trieste-Fiume-Bari, la \"Loredan\" navig\u00f2 successivamente anche sulle linee 44, da Bari a Durazzo, 42, da Venezia a Durazzo e Bari e viceversa passando per la Dalmazia, e 46, da Manfredonia a Bari passando per le Tremiti.\nIl 1\u00ba febbraio 1940 la motonave fu posta in disarmo a Venezia, restandovi sino all'11 aprile di quell'anno. Riarmata il 12 aprile, la nave riprese per un mese circa il servizio sulla linea 44, poi, dal maggio 1940, oper\u00f2 in base a disposizioni del Ministero della Marina, effettuando viaggi straordinari di trasporto per conto del governo, alternati a momenti di sosta e parziale disarmo.\nIl 27 luglio 1941 la \"Loredan\" venne requisita a Barletta dalla Regia Marina ed iscritta nel ruolo del Naviglio ausiliario dello Stato con matricola \"D 19\", classificata come incrociatore ausiliario. Armata con due cannoni da 102/45 mm, quattro mitragliere da 20/65 mm e due scaricabombe antisommergibile provvisti di una scorta di 21 bombe di profondit\u00e0 (altre fonti parlano di 20-21 mine), la motonave venne adibita al servizio di scorta convogli e trasporto materiali sulle rotte secondarie e meno pericolose. A partire dal 1942 fu comandante della nave il capitano di corvetta Antonio Calegari. A bordo del \"Loredan\" fu imbarcato anche il giornalista Vittorio Giovanni Rossi, quale corrispondente di guerra (Rossi raccont\u00f2 tale esperienza nel libro \"La guerra dei marinai\", del 1941).\nIn ventuno mesi di servizio come incrociatore ausiliario il \"Loredan\" effettu\u00f2 complessivamente 193 missioni, consistenti principalmente in servizi di scorta sulle rotte che collegavano la Sardegna a Civitavecchia.\nAlle quattro del pomeriggio del 10 aprile 1943 il \"Loredan\" lasci\u00f2 il porto di Cagliari di scorta ad un piccolo convoglio diretto alla Maddalena e formato dalla cisterna militare \"Isonzo\" e dal vecchio piroscafo \"Entella\", carico di 3500 tonnellate di carbone. L'incrociatore ausiliario procedeva in testa al convoglio, seguito da \"Entella\" ed \"Isonzo\", accanto alle quali navigava anche il piccolo rimorchiatore-dragamine \"RD 29\", altra unit\u00e0 della scorta. Al largo di Capo Boi il \"MAS\" \"507\", che aveva effettuato in infruttuoso ascolto idrofonico reso problematico dal transito del motoveliero/vedetta foranea \"V 197 Idria\", si aggreg\u00f2 alla scorta. Un ricognitore antisommergibile della 188\u00aa Squadriglia di base all'aeroporto di Elmas, incaricato di perlustrare la zona alla ricerca di unit\u00e0 subacquee nemiche, dovette rientrare in anticipo per un guasto ai motori, mentre un idrovolante antisom deputato alla scorta aerea del convoglio rimase a terra per avaria al motorino d\u2019avviamento.\nPoco dopo la partenza le navi vennero avvistate dal sommergibile britannico \"Safari\", che, dopo aver manovrato per avvicinarsi ed assumere una posizione adatta all'attacco, verso le sei e venti (per altre fonti alle 18 o alle 18.25) lanci\u00f2 quattro siluri contro il convoglio, per poi immergersi rapidamente ed allontanarsi. Le unit\u00e0 italiane avevano appena incrociato il rimorchiatore-dragamine \"RD 41\" un miglio al traverso di Torre Finocchio (o Torre delle Stelle) quando da bordo di quest'ultimo vennero avvistate le scie dei siluri: squarciato a poppa da una delle armi alle 18.20, il \"Loredan\" affond\u00f2 nel giro di alcuni secondi a 12 miglia per 100\u00b0 da Punta Elia, non lontano da Cagliari, trascinando con s\u00e9 la quasi totalit\u00e0 dell'equipaggio. Anche l'\"Isonzo\", centrata da un siluro sotto la plancia e da un altro a poppa, affond\u00f2 pi\u00f9 lentamente con la perdita di 22 uomini, mentre l'\"Entella\" evit\u00f2 un siluro ma fin\u00ec con l'incagliarsi accidentalmente vicino alla costa (per altra fonte fu invece colpito e portato all'incaglio per evitare l'affondamento). \nL'\"RD 29\", l'\"RD 41\" ed il \"MAS 507\", raggiunti poi dall'\"Idria\", eseguirono intensa ma infruttuosa caccia antisommergibile (venendo raggiunti nelle fasi finali anche da un idrovolante), ritenendo di averlo affondato, mentre in realt\u00e0 il \"Safari\", rimasto per diverse ore bloccato sul fondale, riusc\u00ec infine a liberarsi ed allontanarsi.\nAlcuni superstiti delle due navi affondate, nonostante il mare mosso, raggiunsero la riva a nuoto, altri vennero recuperati dalle unit\u00e0 della scorta e quindi caricati su camion e portati a Cagliari.\nIl giorno seguente, alle undici, il \"Safari\", tornato sul posto, affond\u00f2 con due siluri anche l'\"Entella\", che stava venendo disincagliato con l'impiego di rimorchiatori, palombari e personale del Genio Navale. Il sommergibile eluse nuovamente la caccia, condotta in questo caso dai \"MAS 507\" e \"510\" e da un idrovolante e cessata alle 17.50 dopo il supposto, ma mancato, affondamento dell'unit\u00e0 avversaria.\nIl relitto del \"Loredan\" giace adagiato sul fianco sinistro, con la poppa gravemente danneggiata, ad una profondit\u00e0 compresa tra i 52 ed i 67 metri, sui fondali del golfo di Cagliari, in posizione 39\u00b008' N e 9\u00b023' E. \u00c8 frequente meta di immersioni."}
{"id": "2940532", "revid": "110157", "url": "https://it.wikipedia.org/wiki?curid=2940532", "title": "Aranitas", "text": "Aranitas \u00e8 una frazione del comune di Mallakast\u00ebr in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Ballsh, Fratar, Greshic\u00eb, Hekal, Kut\u00eb, Ngra\u00e7an, Qend\u00ebr e Selit\u00eb a costituire la municipalit\u00e0 di Mallakast\u00ebr.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2940534", "revid": "1543377", "url": "https://it.wikipedia.org/wiki?curid=2940534", "title": "Kourouba", "text": "Kourouba \u00e8 un comune rurale del Mali facente parte del circondario di Kati, nella regione di Koulikoro.\nIl comune \u00e8 composto da 5 nuclei abitati:"}
{"id": "2940536", "revid": "125478374", "url": "https://it.wikipedia.org/wiki?curid=2940536", "title": "Annie Belle", "text": "Carriera.\nL'attrice ha il suo periodo di massima notoriet\u00e0 negli anni Settanta e Ottanta, spaziando tra vari generi ed interpretando varie pellicole nel genere horror (\"Rosso sangue\" di Joe D'Amato, \"Luna di sangue\" con Zora Kerowa, \"Fuga dall'arcipelago maledetto\"), ai film di genere erotico come \"Laure\", \"Velluto nero\", \"La fine dell'innocenza\", sino a \"L'alcova\". \nAltri titoli di rilievo sono \"La notte dell'alta marea\" e \"Un giorno alla fine di ottobre\". Al fianco di Marcello Mastroianni \u00e8 sia in \"Mogliamante\" che ne \"Il mondo nuovo\" di Ettore Scola, mentre in \"Nan\u00e0\" recita in una parte di un film tratto dal racconto di \u00c9mile Zola a fianco di Katya Berger. \nPassato il periodo degli horror e degli erotici Annie Belle entra nel genere della commedia con pellicole come \"Al bar dello sport\" (al fianco di Lino Banfi e Jerry Cal\u00e0) e \"La compagna di viaggio\". Da segnalare anche la partecipazione ai melodrammatici \"L'ammiratrice\", \"'O surdato 'nnammurato\", \"Zampognaro innamorato\" e \"Pronto... Lucia\". \nTra gli ultimi film girati da Annie Belle \"Quo vadis?\" di Franco Rossi e \"La venexiana\" di Mauro Bolognini."}
{"id": "2940540", "revid": "193285", "url": "https://it.wikipedia.org/wiki?curid=2940540", "title": "L'\u00c9coute", "text": ""}
{"id": "2940541", "revid": "1516566", "url": "https://it.wikipedia.org/wiki?curid=2940541", "title": "Lorenzo Marcello (incrociatore ausiliario)", "text": "Il Lorenzo Marcello \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nCostruita tra il 1927 ed il 1928 dallo Stabilimento Tecnico Triestino contemporaneamente alla similare \"Lazzaro Mocenigo\" (costruita nella stessa citt\u00e0 ma nei Cantieri San Rocco), la nave era in origine una motonave passeggeri (o mista) da 1413 tonnellate di stazza lorda, propulsa da un motore diesel (con scorta di carburante di 1250 tonnellate) su un'elica, che consentiva una velocit\u00e0 di 14 nodi.\nAppartenente in origine alla Societ\u00e0 anonima di Navigazione di Venezia, che la impieg\u00f2 sino al 1936, la motonave venne nello stesso anno noleggiata, e successivamente acquistata, dalla Societ\u00e0 di Navigazione Fiumana, con sede a Fiume, che la iscrisse, con matricola 86, al Compartimento marittimo di Fiume. Tale societ\u00e0 noleggi\u00f2 a sua volta la \"Marcello\" alla Societ\u00e0 Anonima di Navigazione Adriatica. La nave era impiegata nei collegamenti nell'Adriatico, trasportando merci e passeggeri tra Venezia, Fiume, Pola, Ancona, Trieste e Zara.\nOltre un anno dopo l'ingresso dell'Italia nella seconda guerra mondiale, il 20 giugno 1941, la \"Marcello\" venne requisita dalla Regia Marina ed iscritta nel ruolo del Naviglio ausiliario dello Stato come incrociatore ausiliario, con matricola \"D 20\". Armata con due cannoni da 100/47 mm, due mitragliere da 20/65 mm ed altrettanti scaricabombe (o lanciabombe) antisom per bombe di profondit\u00e0, l'unit\u00e0 venne destinata principalmente a compiti di scorta convogli.\nAlle 13.05 del 19 giugno 1943 il \"Lorenzo Marcello\", in navigazione da Bari a Patrasso, urt\u00f2 una mina e s'inabiss\u00f2 ad un paio di miglia per 260\u00b0 (ad ovest) da Capo Dukato sull'Isola di Santa Maura, con perdite tra l'equipaggio."}
{"id": "2940542", "revid": "767487", "url": "https://it.wikipedia.org/wiki?curid=2940542", "title": "Dana Dawson", "text": "Ha riscosso un particolare successo in Francia tra gli anni ottanta e gli anni novanta, pubblicando un album e diversi singoli. Tra il 1995 e il 1996 ha invece ottenuto un discreto successo con il suo secondo album, dal quale sono stati tratti diversi altri brani, in Regno Unito.\nBiografia.\nHa debuttato nel 1981, all'et\u00e0 di sette anni, recitando le musical \"Annie\". Ha anche preparato la parte di Mimi nel musical internazionale Rent del 2000, mentre dal 2001 \u00e8 nel cast del Broadway theatre.\nIl successo dei primi singoli in Francia.\nLa sua attivit\u00e0 canora, per la quale \u00e8 principalmente conosciuta, \u00e8 iniziata nel 1988 con la pubblicazione del suo singolo d'esordio, \"Ready to Follow You\", scritta da Jacqueline Ta\u00efeb, che ha raggiunto un buon successo in Francia. Successivamente ha lavorato con il produttore italiano Romano Musumarra e una squadra di produttori francese per la realizzazione del suo disco d'esordio, intitolato \"Paris, New York and Me\", uscito nel 1991 per l'etichetta discografica Columbia, dal quale sono stati estratti, oltre a quello di debutto, i singoli \"Romantic World\", \"Tell Me Bonita\" (entrambe al quarto posto della classifica dei singoli francese), \"Open Hearts\" e \"Moving On\", di minor successo in classifica.\nIl secondo album e gli ultimi successi.\nDopo alcuni anni di pausa, la cantante si \u00e8 trasferita in Regno Unito, firmando un contratto con l'etichetta discografica EMI per la quale ha pubblicato, nel 1996, il suo secondo disco \"Black Butterfly\". Questo album \u00e8 stato promosso da diversi singoli; i primi due, \"3 Is Family\" e \"Got to Give Me Love\", sono stati pubblicati nel 1995, e hanno raggiunto un discreto successo in Regno Unito insieme ai due successivi \"Show Me\", inserita nella compilation della manifestazione musicale italiana \"Festivalbar\", e \"How I Wanna Be Loved\", entrambi pubblicati nel 1996.\nNel 1997 ha realizzato un singolo insieme agli stilisti Dolce &amp; Gabbana, una cover in chiave dance del brano \"More, More, More\" di Andrea True Connection del 1976. Successivamente a questo, a parte il brano \"Nice Life\" utilizzato come colonna sonora del telefilm \"Lizzie McGuire\" e pubblicato come singolo esclusivamente in Francia nel 2001, ha abbandonato il mondo della discografia.\nI suoi brani sono stati spesso inclusi in compilation di musica dance.\n\u00c8 scomparsa prematuramente il 10 agosto 2010, all'et\u00e0 di trentasei anni, a causa di un tumore al colon, dopo aver combattuto la malattia per 10 mesi."}
{"id": "2940546", "revid": "1543377", "url": "https://it.wikipedia.org/wiki?curid=2940546", "title": "Ballsh", "text": "Ballsh \u00e8 una frazione del comune di Mallakast\u00ebr in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Aranitas, Fratar, Greshic\u00eb, Hekal, Kut\u00eb, Ngra\u00e7an, Qend\u00ebr e Selit\u00eb a costituire la municipalit\u00e0 di Mallakast\u00ebr.\nStoria.\nLa citt\u00e0 \u00e8 situata vicino alle rovine dell'antica citt\u00e0 d'Illiria di Bylis. In epoca romana era conosciuta come \"Baletium\", mentre durante l'occupazione bulgara come \"Glavinitsa\".\nEconomia.\nLe colline che corcondano la citt\u00e0 sono ricche di petrolio. Durante il regime comunista vennero costruiti oleodotti (oggi solo parzialmente operativi) e una raffineria per la produzione di nafta\nSport.\nLa principale squadra sportiva della citt\u00e0 e il club di calcio Klubi Sportiv Bylis Ballshi"}
{"id": "2940547", "revid": "385321", "url": "https://it.wikipedia.org/wiki?curid=2940547", "title": "Cassandra Ventura", "text": ""}
{"id": "2940549", "revid": "1543377", "url": "https://it.wikipedia.org/wiki?curid=2940549", "title": "Mand\u00e9 (Mali)", "text": "Mand\u00e9 \u00e8 un comune rurale del Mali facente parte del circondario di Kati, nella regione di Koulikoro."}
{"id": "2940551", "revid": "767487", "url": "https://it.wikipedia.org/wiki?curid=2940551", "title": "Gli avventurieri del pianeta Terra", "text": "Gli avventurieri del pianeta Terra (\"The Ultimate Warrior\") \u00e8 un film post apocalittico del 1975, diretto da Robert Clouse.\nNello stesso anno \u00e8 stato pubblicato l'omonimo romanzo, scritto da Bill S. Ballinger, tratto dalla sceneggiatura del film. In Italia \u00e8 edito con il titolo \"L'ultimo guerriero\".\nTrama.\nNegli Stati Uniti nel 2012, dopo una guerra nucleare avvenuta vent'anni prima, la civilt\u00e0 \u00e8 ridotta allo stremo. Nelle strade di New York, carcasse di auto e case fatiscenti sono il panorama che si presenta alle persone sopravvissute, perseguitate da delinquenti riuniti in bande che si contendono gli ultimi resti di cibo. I quattro cavalieri dell'Apocalisse, peste, fame, guerra e morte aleggiano sulla citt\u00e0 devastata.\nL'orrore quotidiano di dover uccidere per non essere uccisi, in un luogo dove si pu\u00f2 morire per il possesso di un paio di scarpe o dei propri vestiti, viene evitato in una piccola comunit\u00e0 che vuole rimanere civile e si \u00e8 asserragliata in un quartiere dandosi delle regole a base di solidariet\u00e0 umana e convivenza civile. A capo di questa piccola societ\u00e0 \u00e8 stato eletto un sindaco, chiamato il Barone, che governa e amministra la giustizia secondo i principi della ragione e della democrazia. In questa comunit\u00e0 il tesoro pi\u00f9 considerato \u00e8 una piccola coltivazione di pomodori, costruita in una serra sul tetto, non sono coltivati per il consumo ma per ricavarne semi al fine di fare una piantagione su larga scala.\nGli assalti sono frequenti e quando un guerriero di nome Carson si offre al servizio, il Barone lo assume per la difesa della cittadella.\nIl Barone ha una figlia incinta, Melinda, e un progetto segreto, mandare la figlia e il marito in una comunit\u00e0 su un'isola lungo la costa della Carolina del Nord dove piantare i semi di pomodoro e generare una coltivazione estesa.\nUna notte la banda, capeggiata da Carrot, attacca la cittadella, ruba i pomodori e ammazza il genero del Barone.\nCarson il guerriero combatte aspramente col pugnale abbattendo molti nemici e mettendo in fuga la banda, ma il tempo stringe e il Barone decide di far fuggire in campagna la figlia con il guerriero.\nAll'insaputa di tutti, li fornisce degli ultimi preziosi semi di pomodoro, di poche provviste e li fa uscire dalla cittadella attraverso un passaggio segreto che immette nella metropolitana.\nLa banda di disperati, affamati, assassini si mette sulle tracce dei due in fuga nei meandri della sotterranea di New York, dove la donna partorisce e Carson il guerriero combatte all'ultimo sangue un duello contro l'intera banda.\nSconfitta questa i due finalmente riescono ad arrivare all'isola verso la quale erano diretti."}
{"id": "2940553", "revid": "76652", "url": "https://it.wikipedia.org/wiki?curid=2940553", "title": "Moribabougou", "text": "Moribabougou \u00e8 un comune rurale del Mali facente parte del circondario di Kati, nella regione di Koulikoro."}
{"id": "2940554", "revid": "599013", "url": "https://it.wikipedia.org/wiki?curid=2940554", "title": "Giulio Cerpi", "text": "\"Testina\" e il Palio di Siena.\nSenese di nascita, svolgeva la professione di stalliere a Basciano, presso la villa del nobile Roberto Parigini. \"Testina\" conosceva benissimo il Palio: visse una carriera lunga ed altalenante, sempre in bilico tra la gloria e l'onta del tradimento: visse tre giornate trionfali in Piazza del Campo (25 settembre 1913, 17 agosto 1919 e 2 luglio 1921) e poi spesso si offr\u00ec al miglior offerente.\nLe sue nerbate, poderose e violente, sono entrate di diritto nella storia. La sua nerbatura ai danni di \"Zaraballe\", nell'agosto 1902, fu definita la pi\u00f9 intensa e cruenta mai vista fino ad allora in Piazza. Non a caso \"Testina\" era di carattere spigoloso ed irascibile.\nIl 1905 fu segnato da un episodio drammatico per \"Testina\": durante la terza batteria della tratta di agosto, alla curva di San Martino travolse alcune persone e fer\u00ec in modo grave un agente di pubblica sicurezza, padre di sette figli. L'episodio cre\u00f2 molto sconcerto in citt\u00e0, e port\u00f2 \"Testina\" a fermarsi fino al 1907. Torn\u00f2 nel luglio, presentandosi a colpi di nerbate furibonde contro \"Scansino\" nella Torre e \"Bozzetto\" nella Chiocciola; stessa sorte la sub\u00ec \"Chiccone\" nel 1908.\nNel luglio 1909 \"Testina\" pag\u00f2 forse alcuni screzi che lo dividevano con altri fantini.\nNella Civetta, contrada a cui fu particolarmente legato, part\u00ec primo lottando strenuamente con \"Rancani\" della Chiocciola e quando sembrava ad un passo dalla sospirata vittoria venne fermato a nerbate e strattonato da un fantino rimasto indietro di un giro: Guido Duchi detto \"Martellino\" della Torre. Un gesto inspiegabile che \"Martellino\" pag\u00f2 con la squalifica a vita, un mistero mai chiarito per \"Testina\".\nNell'agosto del 1912, passato alla Chiocciola, \"Testina\" favor\u00ec in modo palese la vittoria di \"Nappa\", tempestando di nerbate il malcapitato \"Rancani\" nella Giraffa. \"Nappa\" vinse per la sesta ed ultima volta, ma il favore prestato da \"Testina\" non fu adeguatamente ricompensato e tra i due sorse un'accesa diatriba. Ovviamente la cosa non and\u00f2 gi\u00f9 a \"Testina\" che alla prima occasione utile decise di vendicarsi. Infatti nel luglio 1913, ancora nella Chiocciola, \"Testina\" part\u00ec in testa ma si ferm\u00f2 ad attendere l'arrivo di \"Nappa\" nella Lupa: il nerbo di \"Testina\" fu impietoso e colp\u00ec con inesorabile violenza il rivale, l'episodio fu talmente cruento che nell'immediato dopo-Palio scoppiarono incidenti tra lupaioli e chiocciolini.\nLa vittoria comunque stentava ad arrivare e ci volle un vero capolavoro d'astuzia a rompere quel digiuno pi\u00f9 che decennale in occasione della ventesima presenza in Piazza, il 25 settembre 1913. Nella Giraffa, \"Testina\" entr\u00f2 nono al canape a ritmo sostenuto. Il Bruco, di rincorsa con \"Scansino\", sorpreso da quell'ingresso della Giraffa abbozz\u00f2 un'entrata ma rimase disorientato tra i canapi mentre gli altri proseguivano la loro corsa; il mossiere Meucci consider\u00f2 la mossa valida, e stavolta \"Testina\" riusc\u00ec a mantenere la testa fino al termine nonostante tale Ludovico Bianciardi, un nicchiaiolo monturato nel Leocorno, tentasse di fermarlo con una bandierata. La vittoria gli procur\u00f2 un compenso di 670 lire.\nAl ritorno in Piazza dopo la Prima guerra mondiale nel 1919, \"Testina\" fu protagonista di un fatto storico che coincise con la sua seconda vittoria. Dopo aver corso il Palio del 16 agosto con la Torre, fu convinto dalla dirigenza della contrada a vendersi qualora il giorno dopo, in occasione del Palio straordinario, la sorte l'avesse mandato a correre nell'Oca, storica contrada rivale. Secondo i piani, \"Testina\" sarebbe dovuto scappare su una carrozza che sarebbe rimasta ad attenderlo ai margini della Piazza, nel corso della \"carriera\". Fu effettivamente sorteggiato con l'Oca, e dopo la \"mossa\" part\u00ec per primo insieme a \"Scansino\" del Bruco. \"Testina\" ignor\u00f2 il patto con la Torre ed alla prima curva di San Martino super\u00f2 \"Scansino\", tenendo la testa fino alla vittoria finale. Secondo alcuni \"Testina\" volle far pagare alla Torre la sconfitta del 1909 provocata dal suo fantino, per altri fu una semplice questione di convenienza economica.\nNel luglio 1921 Testina vinse nel Drago il suo terzo ed ultimo Palio, dopo una breve ma accanita lotta con la Torre che cadde alla prima curva del Casato col miglior cavallo. Dopo quel trionfo, ormai quarantenne e col fisico sempre pi\u00f9 minato dall'alcool, \"Testina\" corse solo altre quattro \"carriere\". In particolare merita di essere menzionata quella dell'agosto 1922 corsa nella Tartuca, quando, visibilmente alterato, cadde durante la prima prova rompendosi una gamba. Nonostante ci\u00f2 \"Testina\" convinse la dirigenza tartuchina a fargli correre il Palio, promettendo solennemente che avrebbe fermato \"Picino\", grande favorito nella Chiocciola, contrada rivale. \"Testina\" si present\u00f2 tra i canapi con la gamba ingessata, e durante le fasi della mossa ostacol\u00f2 duramente il \"Picino\" per poi tempestarlo di nerbate fino alla Fonte. \"Testina\" usc\u00ec poi di Piazza alla curva di San Martino, dove l'attendeva una carrozza che lo port\u00f2 via proprio mentre la Chiocciola, grazie al suo ostacolo, per pochi metri perdeva il Palio.\nDopo il ritiro la sua vita, gi\u00e0 disagiata, si fece durissima: a stento riusciva ad andare avanti, era spesso ubriaco e vagabondava mendicando, sporco e malandato. Dopo una vita da protagonista del Palio di Siena, \"Testina\" termin\u00f2 la sua vita in manicomio.\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2940555", "revid": "1543377", "url": "https://it.wikipedia.org/wiki?curid=2940555", "title": "Mazara (incrociatore ausiliario)", "text": "Il Mazara \u00e8 stato un incrociatore ausiliario (gi\u00e0 dragamine e vedetta foranea) della Regia Marina ed un piroscafo passeggeri italiano. Ha anche servito come posamine per la Kriegsmarine con il nome di Dietrich von Bern.\nStoria.\nCostruita nel 1934, la nave era in origine un piccolo piroscafo passeggeri da 984 tonnellate di stazza lorda, iscritto al Compartimento marittimo di Trapani con matricola 56 ed appartenente alla Societ\u00e0 Italiana di Navigazione a Vapore La Meridionale, con sede a Palermo. L'unit\u00e0, che poteva raggiungere la velocit\u00e0 di 13,5 nodi, era utilizzata per i collegamenti con gli arcipelaghi della Sicilia.\n Circa un mese prima dell'ingresso dell'Italia nella seconda guerra mondiale, il 12 maggio 1940, il \"Mazara\" venne requisito dalla Regia Marina ed iscritto nel ruolo del Naviglio ausiliario dello Stato con contrassegno \"F 45\", impiegato come dragamine e vedetta foranea. Il 10 giugno 1940 il \"Mazara\" risultava appartenere, quale posamine, al Gruppo Navi Ausiliarie Dipartimentali del Comando Militare Marittimo \u00abSardegna\u00bb, con base a La Maddalena.\nDerequisita e radiata il 31 luglio 1940, la nave venne nuovamente requisita a Palermo il 18 settembre 1940 ed immediatamente reiscritta nel ruolo del Naviglio ausiliario dello Stato, con caratteristica \"D 24\" ed impiego come incrociatore ausiliario. L'unit\u00e0 fu pertanto dotata di un ridotto armamento, consistente in due cannoni da 76/40\u00a0mm ed altrettante mitragliere da 13,2\u00a0mm. Altre fonti riportano un armamento pi\u00f9 consistente, formato da due cannoni da 76\u00a0mm, due mitragliere pesanti da 37/54\u00a0mm, otto da 20\u00a0mm e quattro da 13,2\u00a0mm.\nAlle 3.50 del 5 aprile 1943 il \"Mazara\", in navigazione da Trapani a Pantelleria, rimase gravemente danneggiato a seguito dell'urto contro una mina, avvenuto a due miglia per 255\u00b0 da Scoglio Palumbo.\nRiparata e rimessa in condizioni di operare, la nave, tra maggio e luglio 1943, partecip\u00f2, insieme ai posamine \"Durazzo\", \"Buccari\", \"Vieste\" e \"Buffoluto\", al cacciatorpediniere \"Ugolino Vivaldi\" ed ai posamine tedeschi \"Pommern\" e \"Brandenburg\", alla posa di 24 campi minati difensivi lungo le coste della Sardegna, per un totale di 4248 mine.\nL'incrociatore ausiliario si trovava a Genova nella notte tra il 7 e l'8 agosto 1943, quando la citt\u00e0 venne bombardata da 71 velivoli del Bomber Command della Royal Air Force, che sganciarono 169 tonnellate di bombe, provocarono ingenti danni ed un centinaio di vittime civili: nel corso dell'incursione il \"Mazara\" venne colpito e nuovamente danneggiato.\n Il 9 settembre 1943, in seguito alla proclamazione dell'armistizio, la nave venne catturata dalle truppe tedesche: incorporata nella Kriegsmarine, venne trasformata in posamine e ribattezzata \"Dietrich von Bern\", entrando in servizio sotto bandiera tedesca il 2 aprile 1944. \nInsieme al posamine \"Oldenburg\" (ex italiano \"Garigliano\"), con il quale formava il Gruppo Posamine Italia Occidentale (\"Minenschiffgruppe \u00abWestitalien\u00bb\"), tra fine maggio ed inizio giugno 1944 il \"Dietrich von Bern\", al comando del capitano di corvetta Lukey, effettu\u00f2 la posa di tre campi minati tra Genova e La Spezia.\nNella giornata del 12 agosto 1944 e nella notte tra il 12 ed il 13 agosto Genova sub\u00ec altri due bombardamenti aerei, il primo ad opera di velivoli della 12th USAAF ed il secondo da parte di 59 bombardieri della Royal Air Force (Mediterranean Allied Air Forces), che colpirono il porto (obiettivo prestabilito) e la citt\u00e0, provocando un altro centinaio di vittime civili: nel corso di tali bombardamenti il \"Dietrich von Bern\" venne colpito ed affond\u00f2 nelle acque del porto ligure.\nRecuperata nel maggio 1946, la nave venne restituita alla compagnia La Meridionale, riassumendo il nome di \"Mazara\" e tornando in servizio come nave passeggeri nel luglio 1947, attiva sulle tratte settimanali Trapani-Lampedusa-Porto Empedocle e Trapani-Pantelleria e sulla decadale Palermo-Trapani.\nNel 1949 le linee di collegamento di competenza della compagnia La Meridionale vennero provvisoriamente assegnate alla Ditta Cirrincione Andrea di Palermo, che ne divenne il regolare assegnatario il 3 gennaio 1951, rilevando dalla Meridionale il \"Mazara\" ed i piroscafi \"Ustica\" e \"Lampedusa\". Il 1\u00ba gennaio 1954 (la concessione della Ditta Cirrincione era infatti scaduta il 31 dicembre 1953) la neocostituita societ\u00e0 Si.Re.Na. di Palermo si aggiudic\u00f2 l'esercizio delle linee verso le Egadi, Pantelleria, Ustica e le Pelagie, rilevando le unit\u00e0 della ditta Cirrincione, tra cui il \"Mazara\". Ormai vetusto, il piroscafo venne venduto per demolizione nel 1964, dopo trent'anni di servizio, e smantellato tra quell'anno ed il 1965."}
{"id": "2940557", "revid": "180202", "url": "https://it.wikipedia.org/wiki?curid=2940557", "title": "Castello Wayne", "text": ""}
{"id": "2940559", "revid": "33689", "url": "https://it.wikipedia.org/wiki?curid=2940559", "title": "Villa Scott", "text": "Villa Scott \u00e8 un edificio storico di Torino situato presso la prestigiosa zona della precollina, nel quartiere Cavoretto al confine con Borgo Crimea (Borgo Po). Oltre a essere un mirabile esempio di Liberty torinese, \u00e8 una delle opere di maggior interesse dell'ingegner Pietro Fenoglio.\nStoria.\nL'urbanizzazione della collina torinese risale tra gli ultimi anni dell'Ottocento e i primi anni del Novecento, caratterizzata da ville nobiliari e alto borghesi.\nVilla Scott fu costruita su progetto del torinese Pietro Fenoglio nel 1902, avvalendosi della collaborazione del prof. Gottardo Gussoni, su commissione di Alfonso Scott, al tempo amministratore delegato della \"Rapid\", una nascente industria automobilistica oggi scomparsa.\nAlla morte del proprietario gli eredi cedettero l'edificio alle \"Suore della Redenzione\", che adibirono la struttura a collegio femminile, noto con il nome di \"Villa Fatima\".\nAl principio degli anni duemila, la villa \u00e8 stata acquistata da privati che, dopo uno scrupoloso restauro conservativo, hanno restituito lo splendore originario. Nel 2017 l'edificio \u00e8 stato acquistato da Banca Generali, divenendo parte di un grande fondo immobiliare della societ\u00e0; nel 2022 \u00e8 stato venduto a un gruppo immobiliare londinese.\nCaratteristiche progettuali.\nLa villa \u00e8 ubicata ai piedi della collina torinese sull'asse di Corso G. Lanza, in un contesto residenziale esclusivo ed \u00e8 immersa nel verde dell'ampio giardino circostante.\nLa struttura \u00e8 caratterizzata da una pianta assai articolata, arricchita dai pi\u00f9 ricercati stilemi Liberty, che trovano la loro espressione in un trionfo di logge, bovindi, vetrate e decorazioni floreali.\nL'edificio principale \u00e8 preceduto da una piccola dependance al piano stradale destinata ai custodi e dal cui fianco si staglia un'elegante e sinuosa scalinata: in questo elemento di chiara influenza \"hortiana\" si pu\u00f2 notare la bravura di Fenoglio nello sfruttare al meglio i ben ventiquattro metri di dislivello che intercorrono tra il cancello di entrata e il limitare del giardino superiore. \nQuesta ripida conformazione del terreno deve probabilmente avere ispirato Fenoglio, che concep\u00ec l'edificio come un armonioso alternarsi di corpi di fabbrica che presentano, in ciascun prospetto, tipici elementi Liberty, caratterizzati da cornici in litocemento fitoformi e ampio uso di ferro battuto.\nI due corpi laterali a torretta sono raccordati a un prominente bow-window centrale, sormontato da un terrazzo, cui corrisponde un modulo arretrato pi\u00f9 basso. La facciata principale si presenta ricca di elementi decorativi ma si alleggerisce progressivamente aumentandone lo slancio. L'ingresso \u00e8 ubicato sul lato sinistro, preceduto dall'ampia scalinata, mentre l'ala destra si erge per quattro piani fuori terra ed \u00e8 scandita da tre ordini con finestre espanse a tre luci, una delle quali a forma ellittica, tutte caratterizzate da ricchi di motivi floreali in stucco. L'ala sinistra, invece, \u00e8 a due ordini ed \u00e8 di soli tre piani.\nLa distribuzione degli ambienti interni della palazzina \u00e8 pi\u00f9 tradizionale, malgrado la pianta irregolare. Le decorazioni interne prevedevano originariamente una variet\u00e0 di stucchi floreali e un largo uso di tappezzerie e legno per la realizzazione di \"boiseries\" e pavimenti.\nAl piano terreno (seminterrato sul retro per effetto del dislivello del terreno) ospitava originariamente i locali di servizio come la cucina, la dispensa, la cantina e l'impianto di riscaldamento. L'appartamento padronale si sviluppava invece attorno alla grande sala di ingresso alta due piani, aperta sullo scalone e rivolta verso il giardino. Ad esso erano collegati il grande salone, gli ambienti di soggiorno del primo piano e le camere da letto, con relative stanze da bagno e spogliatoi al secondo piano. Infine, l'ultimo piano ricavato nel sottotetto, era destinato al personale di servizio.\nA differenza della coeva e pi\u00f9 coerente Casa Fenoglio-Lafleur, la particolarit\u00e0 architettonica di \"Villa Scott\" \u00e8 accentuata dalla fusione dei prevalenti stilemi Liberty alla plasticit\u00e0 di elementi tondeggianti di chiaro richiamo neobarocco, quasi a voler stabilire un ideale legame con l'architettura sabauda. &lt;br&gt;\nIl risultato \u00e8 dunque un Liberty quasi eclettico, analogo per distribuzione dei volumi e per gusto al Villino Raby, altra opera di Pietro Fenoglio completata l'anno precedente sempre in collaborazione con il collega Gussoni. Tuttavia, a differenza di quest'ultimo, Villa Scott riporta maggiormente l'influenza eclettica di Gussoni ma sono chiaramente riconoscibili anche testimonianze dei maggiori protagonisti della scena belga come Horta e Hankar; l'audace utilizzo di vetro e metallo, nonch\u00e9 il fitto decoro in ferro battuto della veranda, richiamano invece all'opera del francese Hector Guimard.\nL'edificio nel cinema.\nNel 1974 l'edificio fu usato per alcune scene del celebre film di Dario Argento, \"Profondo rosso\".\n\u00c8 infatti la lugubre \"villa del bambino urlante\", dove Marc (David Hemmings) rinviene il cadavere e trova il disegno dell'assassinio sotto l'intonaco. Nella finzione del film l'abitazione non \u00e8 situata a Torino, bens\u00ec nelle campagne intorno a Roma.\nPer girare le scene la produzione pag\u00f2 un periodo di villeggiatura a Rimini alle Suore della Redenzione e a tutte le ragazze allora ospitate nel collegio."}
{"id": "2940560", "revid": "287204", "url": "https://it.wikipedia.org/wiki?curid=2940560", "title": "Paris, New York and Me", "text": "Paris, New York and Me \u00e8 l'album d'esordio della cantante dance statunitense Dana Dawson, pubblicato nel 1991 dall'etichetta discografica Columbia.\nIl disco \u00e8 stato promosso dai singoli \"Romantic World\", \"Tell Me Bonita\", \"Open Hearts\" e \"Moving On\", tutti di discreto successo in Francia."}
{"id": "2940562", "revid": "599013", "url": "https://it.wikipedia.org/wiki?curid=2940562", "title": "Bruno Baiardo", "text": "Carriera.\nCresciuto prima nella Miranese, nella quale disputa due campionati di Serie D e successivamente nel , disputa diversi campionati in Serie B e Serie C con le maglie di , , , e , fino all'esordio in Serie A con gli umbri il 5 ottobre 1975 nella gara interna contro il (0-0).\nLa stagione 1975-1976 in maglia perugina sar\u00e0 l'unica disputata attivamente in massima serie, coronata da una rete, siglata il 25 aprile 1976 nella sfida casalinga contro l' (1-1). Chiude la carriera nel nel 1978.\nComplessivamente vanta 24 presenze in Serie A e 245 presenze in Serie B."}
{"id": "2940573", "revid": "574302", "url": "https://it.wikipedia.org/wiki?curid=2940573", "title": "Tommaso Carlo d'Asburgo", "text": "Biografia.\nNacque dal secondo matrimonio del re con l'arciduchessa Maria Anna, sua nipote. Maria Anna riusc\u00ec, dopo due femmine, a generare figli maschi. Il secondo fu Tommaso Carlo che nacque a Madrid, quasi un anno dopo il fratello maggiore Filippo Prospero, il 23 dicembre 1658.\nSuoi nonni paterni furono Filippo III di Spagna e Margherita d'Austria. Suoi nonni materni furono Ferdinando III d'Asburgo e Maria Anna di Spagna."}
{"id": "2940574", "revid": "251304", "url": "https://it.wikipedia.org/wiki?curid=2940574", "title": "Francesco Morosini (incrociatore ausiliario)", "text": "Il Francesco Morosini \u00e8 stato un incrociatore ausiliario della Regia Marina, gi\u00e0 motonave passeggeri italiana, successivamente utilizzato come posamine dalla Kriegsmarine con il nome di Zeus.\nStoria.\nCostruita nello Stabilimento Tecnico Triestino per la Societ\u00e0 Costiera di Fiume ed ultimata nell'ottobre 1928), l'unit\u00e0 era originariamente una motonave passeggeri da 2423 (o 2433) tonnellate di stazza lorda e 1061 tonnellate di stazza netta. Una singola stiva della capienza di 484 metri cubi permetteva una portata lorda di 1080 tonnellate, mentre nelle cabine potevano trovare posto in tutto 155 passeggeri. Due motori Diesel FIAT della potenza di 2100 HP, consumando 12 tonnellate di carburante al giorno, azionavano due eliche, permettendo una velocit\u00e0 di 15-17 nodi (per altre fonti 14).\nIscritta con matricola 223 al Compartimento marittimo di Venezia, la nave apparteneva alla Societ\u00e0 Costiera di Fiume, poi confluita, il 4 aprile 1932, nella Compagnia Adriatica di Navigazione, che il 1\u00ba gennaio 1937 cambi\u00f2 nome in Adriatica Societ\u00e0 Anonima di Navigazione, con sede a Venezia. \nUtilizzata sulle linee 41 A e 41 B Venezia-Trieste-Zara-Gravosa, nel 1939 la \"Morosini\" venne trasferita sulla linea 42, che univa l'Italia all'Albania. In sosta a Venezia dal 12 al 25 giugno 1940, poco dopo l'ingresso dell'Italia nella seconda guerra mondiale, la motonave venne sottoposta a lavori di trasformazione e requisita dalla Regia Marina a Venezia il 26 giugno 1940, iscritta in pari data nel ruolo del Naviglio ausiliario dello Stato con matricola \"D 12\", classificata come incrociatore ausiliario. Armata con due cannoni da 120/45 mm ed altrettante mitragliere da 20/65 mm, l'unit\u00e0 venne adibita a compiti di scorta convogli. \nTra il 19 luglio ed il 4 settembre 1943, mentre si faceva sempre pi\u00f9 probabile uno sbarco angloamericano sulle coste italiane, il \"Morosini\", insieme all'incrociatore ausiliario \"Barletta\" ed agli incrociatori leggeri \"Luigi Cadona\" e \"Scipione Africano\", partecip\u00f2 alla posa di 11 campi minati, per un totale di 1591 mine, nel Golfo di Taranto.\nAlla proclamazione dell'armistizio il \"Morosini\" si trovava al Pireo. L'incrociatore ausiliario e le altre navi italiane presenti (cacciatorpediniere \"Crispi\" e \"Turbine\" e torpediniere \"Calatafimi\" e \"San Martino\"), come d'uso, erano ormeggiate in punti diversi del porto, per ridurre i danni in caso di attacco aereo. Le navi vennero lasciate sostanzialmente senza ordini, mentre nelle ore successive all'annuncio il posamine tedesco \"Drache\" pos\u00f2 un campo minato fuori del porto, e le batterie costiere tedesche si preparavano a fare fuoco se qualche nave italiana avesse cercato di partire. Il 9 settembre 1943 il \"Morosini\", al pari delle altre navi italiane presenti al Pireo, venne quindi catturato dalle truppe tedesche.\nL'equipaggio, sbarcato il giorno stesso, venne deportato nei campi di prigionia in Germania, tra cui quello di Laura, distaccamento di Buchenwald, dove gli uomini del \"Morosini\" giunsero il 16 ottobre 1943 e rimasero sino alla liberazione nel 1945. In tale periodo si registrarono delle vittime a causa delle pessime condizioni del campo, i cui internati dovevano lavorare continuamente e con ogni condizione meteorologica, del clima rigido e della mancanza di assistenza medica.\nIl \"Morosini\", incorporato nella Kriegsmarine, entr\u00f2 in servizio per tale forza armata il 18 settembre 1943, con il nuovo nome di \"Zeus\". Sotto bandiera tedesca lo \"Zeus\" venne utilizzato come posamine a partire dal 1944, venendo tuttavia impiegato anche per i collegamenti tra le isole della Grecia.\nAlle 10.33 del 2 ottobre 1944 il posamine, in navigazione circa 6 miglia a sud/sudest di Capo Cassandra insieme alla torpediniera \"TA 37\" (gi\u00e0 italiana \"Gladio\"), venne infruttuosamente attaccato con il lancio di tre siluri dal sommergibile HMS \"Unswerving\".\nNella notte tra il 6 ed il 7 ottobre 1944 lo \"Zeus\", in navigazione nel Golfo di Salonicco con a bordo 1125 militari tedeschi che stava evacuando dal Pireo e scortato dalla torpediniera \"TA 37\", dal cacciasommergibili \"UJ 2012\" e dal piccolo avviso \"GK 32\", venne attaccato, tra mezzanotte e l'una del 7 ottobre, poco dopo aver oltrepassato l'imbocco del golfo, dai cacciatorpediniere britannici \"Termagant\" e \"Tuscan\": il posamine fu l'unica unit\u00e0 a sottrarsi alla distruzione, mentre le altre tre navi vennero affondate dal violento fuoco d'artiglieria dei cacciatorpediniere inglesi.\nSecondo alcune fonti, nella terza decade dell'ottobre 1944 (a seconda delle fonti il 21, il 28 od il 30 ottobre) lo \"Zeus\" venne autoaffondato a Salonicco, onde ostruire quel porto. Altre fonti danno invece la nave come affondata nella baia di Salonicco, il 30 ottobre 1944, da bombe sganciate da aerei britannici.\nRecuperato nel 1952, il relitto della \"Morosini\" venne avviato alla demolizione.\nNel 1948 fu varata una omonima motonave passeggeri, utilizzata per le rotte del centro America."}
{"id": "2940575", "revid": "1543377", "url": "https://it.wikipedia.org/wiki?curid=2940575", "title": "Mountougoula", "text": "Mountougoula \u00e8 un comune rurale del Mali facente parte del circondario di Kati, nella regione di Koulikoro.\nIl comune \u00e8 composto da 16 nuclei abitati:"}
{"id": "2940580", "revid": "599013", "url": "https://it.wikipedia.org/wiki?curid=2940580", "title": "Paolo Brera", "text": "Per Paolo Brera si pu\u00f2 intendere:"}
{"id": "2940583", "revid": "1442080", "url": "https://it.wikipedia.org/wiki?curid=2940583", "title": "Walter Kogler", "text": "Il 10 ottobre 2012 viene esonerato dalla dirigenza del Wacker Innsbruck, dopo quattro anni alla guida della prima squadra, a causa dei pessimi risultati ottenuti nelle prime giornate di campionato. Il suo posto viene preso \"ad interim\" da Werner L\u00f6berbauer, tecnico della squadra \"Amateure\", ma il suo contratto resta valido sino alla naturale scadenza a fine stagione."}
{"id": "2940585", "revid": "251304", "url": "https://it.wikipedia.org/wiki?curid=2940585", "title": "Narenta (incrociatore ausiliario)", "text": "Il Narenta \u00e8 stato un incrociatore ausiliario della Regia Marina, gi\u00e0 motonave mista italiana.\nStoria.\nCostruita nel 1934 nei Cantieri Navali Riuniti di Ancona qualche tempo prima della gemella \"Loredan\" (costruita invece nei CRDA di Monfalcone), l'unit\u00e0 era originariamente una piccola motonave mista da 1362 tonnellate di stazza lorda e 615 tonnellate di stazza netta. Due stive della capienza di 1212 metri cubi permettevano una portata lorda di 613 tonnellate, mentre nelle cabine potevano trovare posto in tutto 16 passeggeri, tutti in prima classe. Un motore diesel FIAT della potenza di 1600-1800 HP, consumando 6,6 tonnellate di carburante al giorno, azionava una singola elica, consentendo una velocit\u00e0 di 13,5-14 nodi (per altre fonti 12 o 14,5).\nIscritta con matricola 261 al Compartimento marittimo di Venezia, la nave apparteneva alla Compagnia Adriatica di Navigazione, che il 1\u00ba gennaio 1937 cambi\u00f2 nome in Adriatica Societ\u00e0 Anonima di Navigazione, con sede a Venezia. \nInizialmente utilizzata sulla linea 45 Venezia-Trieste-Dalmazia-Bari, la \"Narenta\" venne trasferita il 2 settembre 1939 sulla linea n. 46, da Bari alle Tremiti con scalo Manfredonia.\nTra gli ultimi mesi del 1939 ed i primi del 1940 la motonave comp\u00ec alcuni viaggi straordinari con destinazione l'Albania e le coste croate del Regno di Jugoslavia. Il 30 gennaio 1940 l'unit\u00e0 venne destinata alla linea 45 modificata, da Venezia a Metcovich, restandovi in servizio sino al 30 maggio dello stesso anno.\nDopo il 30 maggio 1940, nell'imminenza dell'entrata dell'Italia nella seconda guerra mondiale, e poi dopo la dichiarazione di guerra, la nave comp\u00ec vari viaggi straordinari a disposizione dell'Ente Albanese Gestione Ammassi. Noleggiata dal Ministero della Guerra il 28 ottobre 1940, la \"Narenta\" venne utilizzata a noleggio come trasporto sino al 15 maggio 1941.\nNelle prime ore del 24 dicembre 1940 la nave lasci\u00f2 Brindisi insieme al trasporto truppe \"Argentina\", incontrandosi successivamente, al largo di tale porto, con altri due trasporti truppe, l\"'Italia\" ed il \"Firenze\", provenienti da Bari: raggiunto dalle due unit\u00e0 della scorta, l'incrociatore ausiliario \"Barletta\" e la torpediniera \"Andromeda\", il convoglio diresse per Valona. Alle 12.25 il convoglio, che si trovava a circa venti miglia da Saseno, venne attaccato dal sommergibile greco \"Papanikolis\": un siluro venne lanciato contro il \"Barletta\", che, avvistata l'arma in tempo, pot\u00e9 evitarla accostando con rapidit\u00e0. Alle 13.20, tuttavia, il \"Firenze\" venne silurato dal \"Papanikolis\" in posizione 40\u00b034' N e 19\u00b002' E ed inizi\u00f2 ad affondare una dozzina di miglia ad ovest/nordovest di Saseno. Grazie all'opera di soccorso del \"Barletta\", che recuper\u00f2 874 uomini, e dell\u2019\"Andromeda\", che ne salv\u00f2 29, fu possibile limitare le perdite umane a 93 uomini su un totale di 996 imbarcati sul \"Firenze\", che infine, abbandonato alla deriva, affond\u00f2 nella notte tra il 24 ed il 25 dicembre. \nDal 18 maggio al 5 luglio 1941 la nave stazion\u00f2 inattiva a Venezia, poi, il 6 luglio 1941, venne requisita dalla Regia Marina nel capoluogo veneto ed iscritta nel ruolo del Naviglio ausiliario dello Stato con matricola \"D 18\", classificata come incrociatore ausiliario. Armata con due cannoni da 100/47 mm e quattro mitragliere da 20/65 mm, la motonave venne adibita al servizio di scorta convogli e trasporto materiali. \nAlle 20.15 del 15 novembre 1942 il \"Narenta\", impiegato in tale occasione come trasporto, lasci\u00f2 Trapani per Biserta insieme ad un altro piccolo incrociatore ausiliario, il \"Lago Zuai\", con funzioni di nave scorta. Alle dieci del mattino del giorno seguente, al largo dell'Isle of Dogs, il piccolo convoglio venne attaccato con il lancio di alcuni siluri contro il \"Narenta\" da parte di un sommergibile rimasto sconosciuto, cui il \"Lago Zuai\" rispose con fuoco d'artiglieria. Le due navi arrivarono poi a Biserta alle due del pomeriggio del 16 novembre.\nVerso le due del pomeriggio del 6 aprile 1943, durante un pesante bombardamento aereo statunitense (ad opera della 12th USAAF) sul porto di Trapani (l'obiettivo era appunto il porto, che venne colpito cos\u00ec come la citt\u00e0, con 63 vittime tra la popolazione civile), ove si trovava ormeggiato, il \"Narenta\" venne centrato da alcune bombe sulla fiancata sinistra: con vasti squarci nello scafo e diverse stive e locali in via di allagamento, la nave, non essendo possibile tenerla agevolmente a galla, venne portata ad incagliare su bassifondali dietro ordine del Comando Marina di Trapani. Nel corso della notte la malridotta unit\u00e0 svilupp\u00f2 un crescente sbandamento, che la port\u00f2, infine, a capovolgersi ed affondare nelle acque del porto, lasciando affiorare parte della fiancata di dritta per circa due metri d'altezza. Vi fu una vittima tra l'equipaggio, il carpentiere Virginio Schiavon.\nDichiarato abbandonato dal Ministero della Marina il 19 luglio 1943, il relitto del \"Narenta\" venne recuperato nel 1948 solo per essere smantellato."}
{"id": "2940587", "revid": "287204", "url": "https://it.wikipedia.org/wiki?curid=2940587", "title": "Non-A", "text": "Non-A (\"The World of Null-A\"), edito in italiano anche coi titoli Anno 2650 e Il mondo del non-A, \u00e8 un romanzo di fantascienza di A. E. van Vogt del 1948. Fu pubblicato originariamente in tre parti sulla rivista \"Astounding Stories\". \u00c8 il primo capitolo di una trilogia basata su un futuro in cui una delle filosofie dominanti viene chiamata appunto Non-A, basata sulla logica non aristotelica di Alfred Korzybski e sulla semantica generale.\nVenne candidato al premio Retro Hugo per l'anno 1946 (assegnato retrospettivamente nel 1996).\nTrama.\nGilbert Gosseyn ha preso parte alle selezioni presso la citt\u00e0 della Macchina, imponente intelligenza artificiale che decide i destini di tutti i partecipanti, stabilendo che i migliori vengano trasferiti su Venere per una utopica vita da eletti. L'uomo si \u00e8 preparato per anni grazie alla filosofia non-aristotelica, eppure a nulla valgono i suoi sforzi quando scopre che tutti i suoi ricordi sono fittizi e il suo passato non \u00e8 mai esistito.\nEscluso dalle selezioni e privato di tutte le sue sicurezze, incontra la bella e misteriosa Patricia Hardie, figlia del Presidente e sua immaginaria moglie defunta, che lo consegna nelle mani di alcuni brutti ceffi che infine lo uccidono barbaramente durante la sua fuga. Ma misteriosamente Gosseyn si risveglia dalla morte proprio sul pianeta Venere, come se nulla fosse accaduto; guidato dalla Macchina inizia poco per volta a scoprire il mistero che lo vuole al centro di un intricato conflitto interplanetario."}
{"id": "2940589", "revid": "287204", "url": "https://it.wikipedia.org/wiki?curid=2940589", "title": "Black Butterfly (Dana Dawson)", "text": "Black Butterfly \u00e8 il secondo album della cantante dance statunitense Dana Dawson, pubblicato nel 1996 dall'etichetta discografica EMI.\nIl disco \u00e8 stato promosso dai singoli \"3 Is Family\", \"Got to Give Me Love\", \"Show Me\" e \"How I Wanna Be Loved\", tutti di discreto successo in Regno Unito."}
{"id": "2940597", "revid": "287204", "url": "https://it.wikipedia.org/wiki?curid=2940597", "title": "Palaghiaccio olimpico di Torre Pellice Giorgio Cotta Morandini", "text": "Il Palaghiaccio olimpico di Torre Pellice \"Giorgio Cotta Morandini\", noto anche come Pala Cotta Morandini, \u00e8 lo stadio del ghiaccio di Torre Pellice.\nVenne progettato nel 2002, in vista delle Olimpiadi di Torino 2006, dall'architetto bolzanino Claudio Lucchin, assieme allo studio De Ferrari e allo studio Lee (che hanno progettato anche il Palaghiaccio Tazzoli). Fu poi realizzato tra il 2003 ed il 2006, ma inaugurato gi\u00e0 nel dicembre del 2005.\nPrincipalmente ospita incontri di hockey su ghiaccio (\u00e8 la pista di casa dell'HC Valpellice e del ValpEagle), ma \u00e8 aperto anche al pattinaggio ricreativo, al pattinaggio artistico, e al broomball."}
{"id": "2940598", "revid": "16758", "url": "https://it.wikipedia.org/wiki?curid=2940598", "title": "Palaghiaccio Olimpico di Torre Pellice Giorgio Cotta Morandini", "text": ""}
{"id": "2940599", "revid": "6923", "url": "https://it.wikipedia.org/wiki?curid=2940599", "title": "Friedrich von Prittwitz und Gaffron", "text": "Ambasciatore di Germania negli Stati Uniti, fu l'unico diplomatico tedesco di alto livello a dimettersi nel 1933 in segno di protesta contro l'ascesa al potere di Adolf Hitler.\nApparteneva ad una nobile famiglia della Slesia, i Prittwitz und Gaffron, e suo nonno fu l'ammiraglio Curt von Prittwitz und Gaffron. Friedrich partecip\u00f2 alla Prima guerra mondiale come ufficiale di cavalleria sul fronte occidentale.\nStudi\u00f2 poi all'Universit\u00e0 di Bonn facendo parte del Corpo Borussia; di carattere filo conservatore, entr\u00f2 nei Freikorps e appoggi\u00f2 la politica conservatrice di Paul von Hindenburg, candidandosi al Reichstag per i conservatori-monarchici; ma quando Adolf Hitler venne al potere, von Prittwitz und Gaffron fu disgustato dall'illegalit\u00e0 delle SS e dal falso ritorno della monarchia in Germania.\nFu poi informato da un suo ex compagno dei Freikorps amico dell'ammiraglio Wilhelm Canaris e di Hans Oster ed adepto della fazione antinazista dell'Abwehr, Horst von Restorff, dei crimini perpetrati dalle SS contro la popolazione civile slava ed ebraica, disgustato von Prittwitz entr\u00f2 pure a far parte dell'Abwehr in vece di diplomatico.\nFu cos\u00ec mandato negli USA, dove ebbe modo di divulgare ad un giornalista ebreo del New York Times, Adolph Ochs i crimini nazisti, archiviati in segreto negli archivi di stato americani. Friedrich negli USA ebbe una notevole attrazione verso la democrazia, unendo ai suoi valori di eguaglianza e libert\u00e0 quelli di fedelt\u00e0 e lealt\u00e0 della monarchia.\nRichiamato in Germania, ebbe il compito di raccogliere adepti alla causa antinazista, coudiavato in questo compito da un ufficiale della Kriegsmarine, , testimone degli orrori di Auschwitz ed adepto dell'Abwehr. Furono raccolti, tra gli altri, un ex politico del partito nazista, Hans von Tschammer und Osten, che forn\u00ec documenti oculari sul genocidio del genocidio degli Armeni; Axel von Freytagh-Loringhoven, capo del partito indipendentista conservatore baltico; Siegfried von Kardorff, politico liberale; Johann Georg von Dewitz, politico prussiano; Botho-Wendt zu Eulenburg, nipote dell'ex primo ministro Philipp zu Eulenburg.\nNonostante il suo antinazismo, non prese parte al complotto di Stauffenberg, sostenendo la parte pacifista degli antinazisti, ma fu comunque incarcerato e processato dal Tribunale del Popolo e detenuto nel campo di concentramento di Dachau anche per aver favorito fughe di ebrei in Svizzera e in Svezia, collaborando con Friedrich August Nerger.\nDopo la caduta del regime fu liberato dall'Armata rossa e fu membro del Parlamento di Bonn per i moderati; fond\u00f2 il movimento filantropico degli Amici delle Nazioni, in aiuto a quelle nazioni minorate antinazionalista. Fu uno dei sostenitori degli organi primordiali dell'Unione Europea, collaborando con Konrad Adenauer."}
{"id": "2940602", "revid": "16758", "url": "https://it.wikipedia.org/wiki?curid=2940602", "title": "Pala Cotta Morandini", "text": ""}
{"id": "2940603", "revid": "1540383", "url": "https://it.wikipedia.org/wiki?curid=2940603", "title": "Il Popolo della Libert\u00e0", "text": "Il Popolo della Libert\u00e0 (abbreviato in PdL) \u00e8 stato un partito politico italiano di centro-destra.\nFondato il 29 marzo 2009, il partito nacque dall'unione dei due principali partiti di centro-destra presenti in Italia dal 1994: Forza Italia di Silvio Berlusconi, partito cristiano-conservatore e liberale, ed Alleanza Nazionale di Gianfranco Fini, partito nazional-conservatore di destra.\nSono altres\u00ec confluiti al suo interno diversi altri partiti minori di varia estrazione e colore politico, che avevano precedentemente partecipato alla Casa delle Libert\u00e0: il Nuovo PSI, la Democrazia Cristiana per le Autonomie, i Riformatori Liberali, i Popolari Liberali ed Azione Sociale.\nIl partito venne lanciato da Silvio Berlusconi il 18 novembre 2007, nel corso di una manifestazione a Milano in Piazza San Babila, venendo inizialmente costituito come federazione di partiti politici il 27 febbraio 2008 in vista delle elezioni politiche del 2008, per trasformarsi in seguito in un soggetto politico unitario, in considerazione del congresso fondativo svoltosi presso la Fiera di Roma fra il 27 e il 29 marzo 2009.\nAl suo esordio, nelle elezioni politiche italiane del 2008, il PdL risult\u00f2 il partito pi\u00f9 votato con il 37,4% delle preferenze.\nA livello europeo Il Popolo della Libert\u00e0 ha aderito (come anche l'Unione di Centro) al Partito Popolare Europeo, partito politico europeo di centro-destra.\nIl 25 ottobre 2013 l'ufficio di presidenza del PdL ha sospeso le attivit\u00e0 del partito e il 16 novembre seguente il Consiglio nazionale all'unanimit\u00e0 ha ratificato \u00abla sospensione delle attivit\u00e0 del Popolo della Libert\u00e0, per convergere verso il rilancio di Forza Italia\u00bb.\nStoria del partito.\nL'antefatto e le premesse.\nL'idea del partito unico.\nL'idea di costruire un partito unico di centro-destra italiano circolava fin dai primi anni novanta.\nTra i promotori dell'idea vi era in particolare, fin dal 1991, l'esponente di Alleanza Nazionale Pino Tatarella.\nL'11 marzo 1994 in una discoteca di Roma Silvio Berlusconi, allora presidente di Forza Italia, espresse l'intenzione di costituire un partito unico liberaldemocratico, riproponendo anche nel 1996 la necessit\u00e0 di arrivare a una forza unica del centro-destra, cosa gi\u00e0 proposta dal forzista Antonio Martino come rimedio alla sconfitta elettorale del 1996.\nAgli inizi del 1997 il partito unico viene lanciato da Berlusconi e bocciato dagli alleati, fra cui Gianfranco Fini, Presidente di Alleanza Nazionale.\nNel 1998 l'allora premier spagnolo Jos\u00e9 Mar\u00eda Aznar intervenne a favore dell'iniziativa. Per Gianfranco Fini, tuttavia, pesava l'idea che un eventuale partito unico del centro-destra doveva poi confluire nel Partito Popolare Europeo, ritenuto non sufficientemente di destra.\nNel 2002 anche Berlusconi si convinse che un centro-destra diviso era elettoralmente di maggior successo e prese atto che il partito unico non era una prospettiva realizzabile.\nMentre il progetto viene accantonato a destra, dall'estate 2003 si verificano analoghe discussioni a sinistra, dove si considera per le elezioni europee del 2004 la tesi di una lista unitaria del centro-sinistra ed in prospettiva quella di pervenire al Partito Democratico. Sandro Bondi, portavoce di Forza Italia rilev\u00f2 che, se nel centro-sinistra si fosse sviluppata l'evoluzione verso un progetto politico unitario, anche il centro-destra ne avrebbe tenuto conto.\nIl dibattito del 2005 e il \"Manifesto dei Valori\".\nLa Fondazione Liberal di Ferdinando Adornato (Forza Italia) organizza periodicamente a Todi dei seminari che si propongono il fine di far evolvere la Casa delle Libert\u00e0 verso il partito unico del centro-destra. Si inizia il 31 gennaio e il 1\u00ba febbraio 2003 col seminario dal titolo \"La Casa delle Libert\u00e0. Radici e valori di un'alleanza nuova in Italia e in Europa. Due giornate di confronto tra intellettuali e politici\".\nIl 6 gennaio 2005, Gennaro Malgieri di AN, dalle colonne di \"Il Tempo\", propone una federazione del centro-destra che anticipi il partito unico. Ne nasce cos\u00ec un dibattito sulle colonne del quotidiano romano che interpella anche i leader della CdL: a partire da Sandro Bondi fino a Maurizio Gasparri, tutti appoggiano la proposta di Malgieri. Il 27 gennaio arrivano per\u00f2 i no di Gianfranco Fini per AN e Marco Follini per l'UDC. Anche la Lega Nord \u00e8 della medesima opinione. Il dibattito per\u00f2 prosegue e trova nuovo vigore dopo la pesante sconfitta del centro-destra alle elezioni regionali dell'aprile 2005 ed il conseguente passaggio dal secondo al terzo governo Berlusconi.\nIl 27 aprile su \"La Stampa\", Silvio Berlusconi annuncia che il soggetto unico che ha in mente prender\u00e0 il nome di \"Partito della Libert\u00e0\". Lanciata la proposta, il 4 maggio il \"Comitato di Todi\", soggetto trasversale della CdL nato intorno ai gi\u00e0 descritti seminari di Todi, propone il documento \"Cominciare il cammino\", in cui si propone di arrivare al partito unico con \u00abun percorso realistico (...) articolato nelle seguenti fasi:\n\u00c8 chiara la volont\u00e0 di realizzare il PdL entro un anno, prevedendone il debutto alle elezioni politiche del 2006 evitando il bis della disfatta delle regionali. L'11 maggio Adolfo Urso e Ferdinando Adornato creano i primi \"Circoli della libert\u00e0\".\nIl 19 e 20 maggio la Fondazione Liberal ed il \"Comitato di Todi\" promuovono a Roma il seminario \"La proposta di una nuova casa comune: l'identit\u00e0, i valori, il progetto\", nel corso del quale interviene anche Berlusconi, rilanciando la necessit\u00e0 di dotarsi di uno statuto e di una carta dei valori orientati a valori liberali, popolari, nazionali e riformisti. Questo e gli altri interventi saranno tutti raccolti nel numero 30 di \"liberal\", intitolato \u00abIl Partito della Libert\u00e0\u00bb.\nIl dibattito sul partito unico anima tutta l'estate 2005 e sfuma velocemente quando il II Congresso dell'UDC si esprimer\u00e0 contro un PdL guidato da Berlusconi, salvo la minoranza guidata da Carlo Giovanardi, a cui si aggiunge un chiaro scetticismo di vasti settori di AN per il progetto. La Fondazione Liberal continua comunque a lavorare intensamente al progetto e il 29 luglio fa partire la \"Costituente del Partito dei moderati e dei riformisti\".\nL'8 novembre a nome di Forza Italia, di AN e dell'UDC, Silvio Berlusconi, Gianfranco Fini e Rocco Buttiglione firmano il \"Manifesto dei valori\" del futuro partito, redatto dalla \"Costituente\".\nIl progetto del partito unico subisce, per\u00f2, un pesante arresto: il governo Berlusconi III modifica la legge elettorale in senso proporzionale il mese dopo ed alle elezioni politiche del 2006 ogni partito della CdL, presentandosi formalmente per Berlusconi premier, di fatto marcer\u00e0 autonomamente per il proprio leader di partito.\nIl XVII Congresso del PPE a Roma (30-31 marzo 2006).\nDurante la celebrazione del XVII Congresso del Partito Popolare Europeo, svoltosi a Roma tra il 30 ed il 31 marzo 2006, Silvio Berlusconi, in qualit\u00e0 di organizzatore del congresso e di presidente dell'assemblea, sottopone all'approvazione della dirigenza del PPE un documento precedentemente redatto con il contributo di tutti i partiti italiani aderenti alla famiglia dei popolari europei, denominato \"Carta dei Valori del Partito Popolare Europeo\" e ispirato al \"Manifesto dei valori\" del Partito della Libert\u00e0. In questo documento vengono puntualmente elencati tutti i principi ideali e politici a cui i movimenti aderenti al PPE devono ispirarsi: il federalismo nell'ottica del rispetto del principio della sussidiariet\u00e0, la dignit\u00e0 della persona, la libert\u00e0 e le responsabilit\u00e0 conseguenti alla libert\u00e0, l'eguaglianza e il riconoscimento delle radici giudaico-cristiane dell'Europa e la sua comune eredit\u00e0 culturale classica e umanistica, insieme con la parte migliore dell'illuminismo.\nQuesto documento, successivamente approvato per acclamazione dai membri del PPE partecipanti al Congresso (tra i quali Angela Merkel e Jos\u00e9 Manuel Dur\u00e3o Barroso), si riveler\u00e0 successivamente quale fondamento imprescindibile del Popolo della Libert\u00e0 e verr\u00e0 adottato nello statuto del partito come carta dei valori a cui tutti i membri del PdL sono tenuti a conformare la loro azione politica e amministrativa.\nL'opposizione al Governo Prodi: il \"Partito della Libert\u00e0\".\nLa vittoria de l'Unione di Prodi alle elezioni del 2006 disarticola il campo del centro-destra e sembra archiviare il progetto \"Partito della Libert\u00e0\". Nonostante le difficolt\u00e0 susseguenti alla sconfitta, il 30 marzo 2006 Berlusconi, dal Congresso del PPE a Roma, propone nuovamente il progetto del partito unico.\nIl 16 maggio Berlusconi lascia Palazzo Chigi a Prodi dichiarando che il \"Partito della Libert\u00e0\" si sarebbe fatto entro un solo anno. Il tema viene poi ripreso da Fini che insieme all'Esecutivo di AN il 18 luglio annuncia l'intenzione di voler traghettare il suo partito nel partito unico del centro-destra, accettando quindi l'ingresso nel PPE entro le elezioni europee del 2009. \u00c8 il documento \"Ripensare il centrodestra nella prospettiva europea\".\nDi diverso avviso resta l'UDC, che in settembre per bocca del suo segretario, Lorenzo Cesa, ribadisce la propria contrariet\u00e0 al partito unico del centro-destra.\nLa nuova tattica: rovesciare la gerarchia piramidale e verticistica del potere.\nA partire dal mese di ottobre del 2006, Silvio Berlusconi dichiara di voler ufficializzare a breve il progetto politico di unificazione del centro-destra, ed il 29 ottobre, durante una manifestazione ad Arconate contro la legge finanziaria 2007, annuncia che il 2 dicembre FI e AN sarebbero scesi in piazza contro il Governo Prodi e per lo scopo di rilanciare l'opposizione di centro-destra ed il progetto PdL.\nL'avanguardia del \"Popolo della Libert\u00e0\".\nA muoversi come avanguardia e guida del \"Popolo della Libert\u00e0\" sono Marcello Dell'Utri e Michela Vittoria Brambilla.\nIl 17 novembre 2006 Marcello Dell'Utri rilancia in forma rinnovata i suoi giovani de \"Il Circolo\" come \"Circoli della Libert\u00e0\", successivamente divenuti \"Circoli del Buon Governo\", e tiene un convegno nazionale a Montecatini Terme dal 24 al 26 novembre.\nIl 22 novembre 2006 Michela Vittoria Brambilla, leader dei giovani di Confcommercio, presenta a Milano il \u00abCircolo della libert\u00e0\u00bb.\nDopo la manifestazione del 2 dicembre 2006, l'UDC continua a non mutare atteggiamento ed \u00e8 ormai fuori dalla CdL, mentre AN procede prudentemente. I critici dell'impresa come Ferdinando Adornato cercano di sminuire il progetto ritenendo che esso non abbia come obiettivo finale la costituzione di un unico partito dei moderati, bens\u00ec solo una reincarnazione di Forza Italia in cui confluiscano al suo interno frazioni e schegge del centro-destra.. Il 26 aprile 2007, la Brambilla registra il nome \"Partito della Libert\u00e0\". Il 6 agosto 2007 Michela Vittoria Brambilla registra anche il simbolo del \"Partito della Libert\u00e0\" per conto di Silvio Berlusconi, che ne risulta titolare: graficamente \u00e8 identico al logo dei Circoli. Tuttavia nessuno degli alleati di Berlusconi si esprime pubblicamente sull'interesse a far parte del neonato partito e alcuni esponenti di primo piano di AN, UDC e Lega (Maurizio Gasparri, Lorenzo Cesa e Roberto Calderoli) rilasciano dichiarazioni in tal senso.\nDal 2 giugno 2007 \"Il Giornale\" allega il settimanale \"Il Giornale della Libert\u00e0\", organo dei circoli Brambilla, nonostante le proteste dei redattori del quotidiano di Paolo Berlusconi. L'11 giugno, dopo due mesi e mezzo di preparazione, nasce anche la TV della Libert\u00e0, canale satellitare gratuito trasmesso anche da una rete di Tv locali e sotto la supervisione di Michela Brambilla.\nIl 19 agosto avviene una nuova accelerazione allorquando il quotidiano \"La Stampa\" annuncia ormai come imminente il nuovo partito di Berlusconi con la Brambilla segretario, circostanze smentite successivamente da Berlusconi.\nLa \"svolta del predellino\" di Berlusconi.\nViste le agitazioni interne a Forza Italia e non solo dopo l'uscita de \"La Stampa\" in agosto, Berlusconi arretra dal partito unico alla forma federativa che viene rilanciata il 30 agosto.. L'8 settembre aggiunge anche di voler unificare i gruppi parlamentari di FI e AN. A questo risponder\u00e0 il giorno dopo Fini, sollecitando un'accelerata al progetto, mentre nei giorni seguenti, il PdL, anche come federazione, resta fermo alla fase degli annunci. Berlusconi commenta ritenendo la dichiarazione di Fini non rivolta alla sua persona.\nIl 23 ottobre il quotidiano \"Libero\" titola: \u00abProdi via il 14 novembre\u00bb. Spiegher\u00e0 al riguardo il portavoce di Forza Italia Paolo Bonaiuti che i giorni in cui si vota la Finanziaria al Senato sarebbero stati i pi\u00f9 critici del momento politico.\nLa data del 14 novembre 2007 \u00e8 stata un passaggio decisivo per la nascita del PdL, poich\u00e9 il giorno successivo, il 15 novembre, arriva il via libera dal Senato alla legge finanziaria con 161 voti favorevoli contro 157 contrari, acuendo il dibattito politico italiano, per il fatto che una manovra cos\u00ec importante si giocasse su un numero cos\u00ec esiguo di voti di differenza.\nLo scontro frontale nella Casa delle Libert\u00e0 (16-18 novembre 2007).\nIl 16 novembre 2007 il \"Corriere della Sera\" pubblica una lettera di Gianfranco Fini nella quale il Presidente di Alleanza Nazionale osserva la situazione politica attuale, riguardo il Governo Prodi e la necessit\u00e0 di una nuova legge elettorale. Il giorno successivo Berlusconi commenta ai microfoni di Radiouno Rai l'opinione di Fini.\nIl 18 novembre 2007 Gianfranco Fini dalla colonne de \"la Repubblica\" afferma la necessit\u00e0 di rilanciare l'alleanza nel centro-destra, pur condividendo le diverse modalit\u00e0 con cui ogni forza politica si \u00e8 espressa in Parlamento nei due anni precedenti. Lo stesso giorno, intorno alle ore 13 presso il convegno organizzato da Alleanza Nazionale \"Il tempo delle scelte\", il deputato di AN Italo Bocchino commenta la scissione di Storace da Alleanza Nazionale e il passaggio di Daniela Santanch\u00e8 alla Destra di Storace. Fabrizio Cicchitto, ospite di Forza Italia, viene duramente contestato.\nIl \"discorso del predellino\" a piazza San Babila (18 novembre 2007).\nAttorno alle ore 18 del 18 novembre 2007, circa cinque ore dopo la contestazione a Fabrizio Cicchitto presso il convegno di Alleanza Nazionale, Silvio Berlusconi si presenta in piazza San Babila a Milano ove \u00e8 in corso l'iniziativa nazionale \"Subito al voto\" organizzata da Forza Italia (una campagna popolare di raccolta firme sotto i gazebo per chiedere nuove elezioni). Salendo sul predellino di un'auto, Berlusconi annuncia ai microfoni dei giornalisti la nascita ufficiale del nuovo grande partito del Popolo della Libert\u00e0. Berlusconi aggiunge che Forza Italia si scioglier\u00e0 nel nuovo movimento politico e argomenta la sua svolta con il successo dell'iniziativa nei gazebo di \"Subito al voto\". Questo fatto rimarr\u00e0 famoso come \u00abdiscorso del predellino\u00bb e, per la modalit\u00e0 inconsueta con cui si proclam\u00f2 la fine di un partito e la nascita di un altro, si parler\u00e0 a lungo di \u00absvolta del predellino\u00bb.\nIl 19 novembre Berlusconi, in una conferenza stampa nella quale presenta gli obiettivi del partito, annuncia che sarebbero stati gli elettori a scegliere il nome definitivo del partito e che si sarebbero tenute elezioni primarie per eleggere il leader. In tale occasione Berlusconi present\u00f2 il simbolo del partito e dichiar\u00f2 che il nome del nuovo soggetto politico sarebbe stato scelto dagli stessi elettori nell'occasione di una seconda raccolta di firme, durante la quale si sarebbero organizzate anche le prime pre-iscrizioni.\nViene anche inviata una lettera agli iscritti di Forza Italia, con la quale Berlusconi conferma la fine di Forza Italia. Il partito non raccolse, in quel momento, il consenso dei tre principali alleati di Forza Italia, la Lega, l'UdC e Alleanza Nazionale; quest'ultima, pur avendo fin allora sostenuto il progetto unitario, contest\u00f2 il modo d'agire di Berlusconi, con dichiarazioni pubbliche di Fini.\nAnche Casini commenta il discorso del predellino con alcune critiche, mentre esce un comunicato stampa di AN dove si spiega che il partito non si scioglie e non confluisce nel nuovo partito di Berlusconi. Aderirono invece subito quasi tutti i partiti minori di matrice liberale e centrista.\nIl 25 novembre Berlusconi decreta la cessazione della Casa delle Libert\u00e0.\nLa scelta del nome (2 dicembre 2007).\nBerlusconi prosegue con la costruzione del nuovo partito. Il 2 dicembre tornano in piazza i gazebo di Forza Italia, con l'ausilio dei Circoli della Libert\u00e0, per invitare i cittadini a scegliere il nome del nuovo soggetto politico. Il 12 dicembre 2007 Berlusconi annuncia su \"la Tv della Libert\u00e0\" che era prevalsa l'opzione \"Il Popolo della Libert\u00e0\" su \"Il Partito della Libert\u00e0\", con il 63,14% dei voti contro il 36,86%. Il 15 viene annunciata la costituente del nuovo partito per il 27 marzo 2008.\nTale iniziativa venne tuttavia criticata da Alleanza Nazionale e da Fini nei giorni seguenti.\nAlcuni sostengono che sia stato scelto questo nome alternativo anche perch\u00e9 il termine \"Partito della Libert\u00e0\" sarebbe risultato essere un marchio di propriet\u00e0 della Federazione dei Liberali Italiani, la quale il 5 ottobre aveva gi\u00e0 diffidato la Brambilla e Berlusconi dall'uso dello stesso e contestualmente presentato una richiesta di danni pari a 30 milioni di euro per l'uso indebito di tale marchio.\nIl \"s\u00ec\" degli alleati.\nGli eventi politici italiani prendono una piega inaspettata quando il 16 gennaio 2008 viene arrestata la moglie del Ministro della Giustizia Clemente Mastella. Il partito guidato da quest'ultimo, l'UDEUR, passa prima da alleato organico dell'Unione all'appoggio esterno al governo (17 gennaio) e poi all'opposizione (21 gennaio). Il 24 gennaio il Governo Prodi II perde la fiducia del Senato ed al presidente Napolitano non resta che sciogliere le Camere anticipatamente il 6 febbraio.\nIl 19 gennaio il segretario del PD, Walter Veltroni, annuncia la volont\u00e0 del suo partito di archiviare le alleanze elettorali stile \"Unione\" per correre alle elezioni da solo, invitando Berlusconi a fare altrettanto, ribadendo la proposta con pi\u00f9 forza pochi giorni dopo.\nL'8 febbraio 2008 giunge l'accordo tra FI e AN, che alle elezioni andranno unite come PdL. Qualunque altro alleato, esclusa la Lega Nord, avrebbe dovuto confluire nel PdL o presentarsi autonomamente con un altro candidato premier. La data dell'8 febbraio viene tra l'altro a cadere proprio nel giorno anniversario della morte di Pino Tatarella, che si era insistentemente battuto per realizzare il sogno di un partito unitario di centro-destra.\nL'UDC esprime per\u00f2 il proprio dissenso al partito unico di centro-destra, ed Il 13 febbraio l'UDC esplicita definitivamente il suo rifiuto al PdL.\nIl decisivo cambiamento di atteggiamento di AN segna comunque il rilancio definitivo del PdL come partito unico del centro-destra, a \"Libero\" del 16 febbraio Fini annuncia per l'autunno il congresso di scioglimento di AN.\nIl 4 febbraio lasciano l'UDC per il PdL la corrente di Carlo Giovanardi, che forma il movimento dei Popolari Liberali; viceversa il 1\u00ba febbraio lascia Forza Italia per l'UDC Ferdinando Adornato con i suoi Circoli Liberal. Anche il Nuovo PSI di Stefano Caldoro, la Democrazia Cristiana per le Autonomie di Gianfranco Rotondi e Azione Sociale di Alessandra Mussolini decidono di aderire al progetto. Il 9 febbraio Berlusconi apre la campagna elettorale del PdL al meeting dei Circoli della Libert\u00e0 del Nord Italia a piazza San Babila col nuovo slogan \"Rialzati, Italia!\".\nLa formazione della lista unica in vista delle politiche 2008.\nIl 27 febbraio viene sottoscritto davanti al notaio Paolo Becchetti da Berlusconi e Fini l'atto costitutivo dell'associazione \"Il Popolo della Libert\u00e0\". In esso si stabilisce che l'associazione scadr\u00e0 il 31 luglio 2014 e stabilisce che il PdL sia cogestito da FI e AN, le quali si impegnano a fare gruppi parlamentari unici dalla legislatura successiva. Nel metodo e nel merito, l'atto non piacer\u00e0 agli alleati minori.\nL'articolo 8 dell'atto fissa in 70% a 30% i rapporti numerici rispettivamente tra FI e AN all'interno della lista unica da presentare alle elezioni. Il 29 febbraio 2008 viene presentato il programma elettorale del cartello elettorale strutturato in sette punti principali (o \"missioni\"): rilanciare lo sviluppo, sostenere la famiglia, pi\u00f9 sicurezza, pi\u00f9 giustizia, i servizi ai cittadini, il Sud, il federalismo, un piano straordinario di finanza pubblica.\nNella lista unica vengono candidati anche esponenti di altri partiti che hanno aderito al PdL: la Democrazia Cristiana per le Autonomie, i Popolari Liberali, il Nuovo PSI, Azione Sociale, i Riformatori Liberali, il Partito Pensionati, il movimento Italiani nel Mondo, il Partito Repubblicano Italiano, i Liberal Democratici ed i Verdi Verdi.\nLa prima campagna elettorale 2008.\nLa campagna elettorale de il Popolo della Libert\u00e0 vide accendersi i toni da entrambe le parti verso le settimane precedenti al voto. In particolare, evento che inaspr\u00ec i toni della campagna fu l'annuncio da parte di Silvio Berlusconi, il 22 marzo 2008, di una cordata italiana per l'acquisto della compagnia aerea di bandiera, l'Alitalia, nella quale sarebbero entrati anche, probabilmente, i figli del leader del centro-destra. L'annuncio venne visto dalla maggior parte degli avversari politici del PdL come un annuncio puramente propagandistico. Il giorno dopo Berlusconi precis\u00f2 di avere soltanto auspicato un impegno di imprenditori italiani in una cordata, ma sment\u00ec una partecipazione in prima persona della sua famiglia.\nEvento che contraddistinse gli ultimi giorni di campagna elettorale fu lo scontro fra PD e PdL sul confronto televisivo fra i due principali candidati premier. La legge della par condicio, infatti, prevedeva che a tutti i candidati alla presidenza del Consiglio vi fosse pari partecipazione televisiva, e il rinnovato panorama politico con quindici candidati non avrebbe permesso un duello in TV come quelli avvenuti prima delle precedenti elezioni fra Berlusconi e Romano Prodi, allora unici candidati. L'agognato duello fra Veltroni e Berlusconi, alla fine, non si tenne, ma l'ultimo giorno di campagna elettorale i due politici poterono confrontarsi nella stessa trasmissione, seppur uno dopo l'altro, a Matrix, su Canale 5, dove i due ebbero a disposizione tre quarti d'ora ciascuno.\nAltro caso che inaspr\u00ec i rapporti fra le due forze politiche fu la vicenda sulle schede elettorali: Berlusconi denunci\u00f2 una presunta irregolarit\u00e0 delle schede, che a suo avviso non esplicitavano la presenza di due coalizioni ed erano soggetti ad errore da parte dell'elettore. Particolarmente criticate furono le parole del principale alleato del PdL e capo della Lega, Umberto Bossi.\nLa vittoria alle Politiche 2008.\nLe elezioni politiche del 2008 si sono concluse con un netto successo dell'alleanza di centro-destra formata da PdL, Lega Nord e Movimento per le Autonomie, che ha ottenuto complessivamente il 46,81% alla Camera ed il 47,32% al Senato, conquistando la maggioranza assoluta in entrambe le camere. Il Popolo della Libert\u00e0 ha ottenuto singolarmente il 37,39% alla Camera e il 38,17% al Senato. Il PdL \u00e8 cos\u00ec la prima lista elettorale a livello nazionale.\nIl PdL al governo.\nDopo la vittoria politica del centro-destra, il PdL ed i due partiti alleati, la Lega Nord ed il Movimento per le Autonomie, costituiscono la maggioranza parlamentare nella XVI Legislatura, inaugurata il 29 aprile 2008 con l'elezione dei due presidenti delle Camere. I politici designati per tali compiti sono due membri del PdL: Renato Schifani al Senato, eletto lo stesso giorno, e Gianfranco Fini alla Camera che, a causa della maggioranza pi\u00f9 ampia richiesta alla Camera, viene eletto al quarto scrutinio il 30 aprile.\nFabrizio Cicchitto diventa presidente del gruppo parlamentare alla Camera, Maurizio Gasparri di quello al Senato.\nIl 9 maggio il Governo Berlusconi IV entra in carica con il giuramento davanti al Presidente della Repubblica Italiana Giorgio Napolitano. L'incarico era stato affidato al leader del PdL il giorno precedente e Berlusconi aveva accettato senza la consueta \"riserva\", come invece era avvenuto anche nei precedenti governi da lui presieduti. Dei 21 ministri complessivi del Governo, 17 appartengono al Popolo della Libert\u00e0. Il 12 maggio il Consiglio dei ministri nomina i sottosegretari del Governo.\nIntanto, l'11 maggio 2008 il presidente della Camera, Gianfranco Fini, lascia la Presidenza di Alleanza Nazionale ed affida ad Ignazio La Russa, in qualit\u00e0 di \"reggente\", il compito di portare AN, tra la fine dell'anno e l'inizio del 2009, alla definitiva confluenza nel PdL.\nMario Baccini, deputato della Rosa per l'Italia eletto nelle liste dell'Unione di Centro, vota la fiducia al governo ed aderisce al PdL.\nIl 9 giugno 2008 i Liberal Democratici Daniela Melchiorre e Italo Tanoni lasciano il gruppo PdL ed aderiscono al gruppo misto e successivamente passeranno all'opposizione del governo.\nLa nascita ufficiale: il congresso fondativo (27-28-29 marzo 2009).\nDopo la costituzione della lista unica in occasione delle elezioni politiche del 2008 ed in previsione di un'eventuale costituzione di un soggetto politico unitario, vari congressi di partito, tra cui quello di Forza Italia e della Democrazia Cristiana per le Autonomie, furono tenuti nell'autunno del 2008 per sancire lo scioglimento dei rispettivi movimenti politici e la futura adesione dei membri di tali movimenti al progetto del Popolo della Libert\u00e0.\nIl 21 e 22 marzo 2009 si celebra il terzo ed ultimo congresso di AN che ne sancisce lo scioglimento. Nell'occasione Fini traccia un bilancio degli ultimi quindici anni di alleanza tra Forza Italia e Alleanza Nazionale.\nDal 27 al 29 marzo 2009 si tenne alla Fiera di Roma il primo Congresso nazionale fondativo del Popolo della Libert\u00e0, a cui hanno assistito come ospiti anche i leader dei due partiti alleati Umberto Bossi e Raffaele Lombardo. La data fu scelta per ricordare il 27 marzo 1994, giorno della prima vittoria ottenuta dall'allora Polo delle Libert\u00e0 e Polo del Buon Governo.\nIn apertura dei lavori fu ascoltato l'Inno di Mameli e l'Inno alla gioia di Beethoven, rispettivamente inni della Repubblica Italiana e dell'Unione europea, e a seguire Annagrazia Calabria, la pi\u00f9 giovane parlamentare del Popolo della Libert\u00e0, pronunci\u00f2 il primo intervento, leggendo i saluti e gli auguri di buon lavoro inviati dal Presidente della Repubblica Giorgio Napolitano.\nTra gli intervenuti vi fu il Sindaco di Roma Gianni Alemanno, che lesse il messaggio di ringraziamento del PdL a Giorgio Napolitano per gli auguri inviati, ed il fondatore del partito Silvio Berlusconi, che deline\u00f2 i principi e gli elementi fondanti la sua iniziativa.\nEgli indic\u00f2 quali precursori ideali del PdL don Luigi Sturzo, fondatore del partito che chiam\u00f2 popolare, Alcide De Gasperi e la Democrazia Cristiana, Piero Gobetti, Carlo Rosselli, Benedetto Croce, Sandro Pertini, Luigi Einaudi, Ugo La Malfa, Giuseppe Saragat e Bettino Craxi.\nAlla chiusura del Congresso, i seimila delegati acclamano all'unanimit\u00e0 Silvio Berlusconi come Presidente del PdL. Dal congresso scaturiscono anche le nomine dei tre coordinatori nazionali del partito: Ignazio La Russa, Denis Verdini e Sandro Bondi.\nLe polemiche sulle liste per le Europee.\nIl 14 febbraio 2009 il PdL annunci\u00f2 che in vista del rinnovo del Parlamento europeo tra le proprie liste sarebbe stato candidato alle elezioni europee Clemente Mastella, leader dell'UDEUR e gi\u00e0 ministro della Giustizia del secondo governo Prodi. Alcuni quotidiani riportarono che tale annuncio non fosse stato gradito dalla base del partito. Nelle medesime elezioni Berlusconi si present\u00f2 in qualit\u00e0 di capolista per il Popolo della Libert\u00e0 in tutte e cinque le circoscrizioni elettorali italiane, attirando critiche di parte dell'opposizione, in quanto le cariche di parlamentare nazionale e membro dell'esecutivo di uno degli stati membri sono incompatibili con quella di deputato europeo. La scelta di Berlusconi fu condivisa anche da Antonio Di Pietro, che parimenti si candid\u00f2 in tutte le circoscrizioni come capolista dell'Italia dei Valori.\nUn'ulteriore polemica esplosa sui principali quotidiani a diffusione nazionale concernente la formazione delle liste elettorali interess\u00f2 la candidatura europea di giovani donne tra cui alcune collegate con il mondo dello spettacolo. I giornali riportarono di un corso di formazione politica per potenziali candidate, aperto il 21 aprile da Berlusconi nella sede del partito in via dell'Umilt\u00e0 a Roma, nel quale le partecipanti erano circa trenta. Diverse di loro avevano gi\u00e0 alle spalle una carriera politica in Forza Italia, come Beatrice Lorenzin, Michaela Biancofiore, Laura Ravetto e Annagrazia Calabria. Tra le partecipanti erano presenti attrici e personalit\u00e0 televisive come Angela Sozio, gi\u00e0 concorrente della terza edizione del Grande Fratello, Barbara Matera, ex annunciatrice Rai (che peraltro aveva svolto attivit\u00e0 politica in Forza Italia), Camilla Ferranti, interprete di \"Incantesimo\" e Eleonora Gaggioli, attrice in molte fictiontelevisive.\nIl 27 aprile il web magazine della fondazione finiana FareFuturo pubblic\u00f2 l'articolo \"Donne in politica: il \"velinismo\" non serve\" a firma di Sofia Ventura, docente di scienza politica all'Universit\u00e0 di Bologna. L'articolo analizzava l'annosa problematica, comune a molti paesi europei, della bassa percentuale di donne nelle istituzioni e confrontava le varie modalit\u00e0 per porvi rimedio, auspicando che un partito di governo come il Popolo della Libert\u00e0 volesse interrogarsi seriamente sulla questione. La parte dell'articolo pi\u00f9 citata dai media sar\u00e0 per\u00f2 quella conclusiva, in cui la Ventura attaccava \u00abla pratica di cooptazione di giovani, talvolta giovanissime, signore di indubbia avvenenza ma con un background che difficilmente pu\u00f2 giustificare la loro presenza in un'assemblea elettiva come la Camera dei deputati o anche in ruoli di maggiore responsabilit\u00e0\u00bb. Secondo la Ventura, \u00abil fenomeno del \"velinismo\" in politica, ancorch\u00e9 circoscritto, non aiuta certo a modernizzare una cultura ancora in parte diffidente verso il ruolo delle donne in politica e a promuovere la pari dignit\u00e0 dei sessi in ogni ambito della vita pubblica, piuttosto rilancia uno stereotipo femminile mortificante\u00bb. Concludeva dicendo che \u00able donne non sono gingilli da utilizzare come specchietti per le allodole, non sono nemmeno fragili esserini bisognosi di protezione e promozione da parte di generosi e paterni signori maschi, le donne sono, banalmente, persone. Vorremmo che chi ha importanti responsabilit\u00e0 politiche qualche volta lo ricordasse\u00bb.\nFini ne prender\u00e0 subito le distanze parlando di \u00abvalutazioni comprensibili ma eccessive\u00bb. Nella serata del 28 aprile, la querelle venne rilanciata dall'intervento a sorpresa della moglie di Berlusconi, Veronica Lario, che rispondendo a delle domande via e-mail all'Ansa, scrisse che \u00abquello che emerge oggi attraverso il paravento delle curve e della bellezza femminile, e che \u00e8 ancora pi\u00f9 grave, \u00e8 la sfrontatezza e la mancanza di ritegno del potere che offende la credibilit\u00e0 di tutte e questo va contro le donne in genere e soprattutto contro quelle che sono state sempre in prima linea e che ancora lo sono a tutela dei loro diritti. Qualcuno ha scritto che tutto questo \u00e8 a sostegno del divertimento dell'imperatore. Condivido, quello che emerge dai giornali \u00e8 un ciarpame senza pudore, tutto in nome del potere\u00bb.\nIl giorno successivo furono pubblicate le liste del PdL: in esse si ritrovarono solo tre \"donne nuove\", con una delle quali, Barbara Matera, proveniente dal mondo dello spettacolo. Per alcuni organi di stampa, come il quotidiano \"la Repubblica\", molte candidate erano state depennate dopo l'intervento della moglie di Berlusconi. Tale ipotesi \u00e8 stata comunque smentita dal PdL.\nBerlusconi present\u00f2 le tre \"nuove candidate\" e per il resto venne confermata quasi al completo la squadra degli europarlamentari uscenti, con l'inserimento di Mastella.\nElezioni europee e amministrative 2009.\nIl partito ottenne il 35,26% dei voti, non raggiungendo la soglia auspicata del 40%. Il risultato consolid\u00f2 il ruolo del Popolo della Libert\u00e0 come primo movimento politico italiano per numero di voti, in quanto il Partito Democratico, suo principale concorrente, si attest\u00f2 su una percentuale inferiore, pari al 26,13% dei votanti. Dalle liste del PdL vennero cos\u00ec eletti 29 europarlamentari, che aderirono al Gruppo del Partito Popolare Europeo. Berlusconi manc\u00f2 per\u00f2 l'obiettivo dei tre milioni di preferenze, totalizzandone due milioni e settecentomila circa. Nonostante le polemiche giornalistiche scatenate nei mesi precedenti, Clemente Mastella, Lara Comi, Barbara Matera e Licia Ronzulli risultarono tutti eletti.\nNelle contemporanee amministrative del 2009 il Popolo della Libert\u00e0 riusc\u00ec a vincere in alcune amministrazioni precedentemente governate dal centro-sinistra, come nelle provinciali di Milano, Venezia, Piacenza, Napoli e Bari.\nAll'indomani delle elezioni il Presidente della Camera Fini apr\u00ec un confronto interno denunciando le politiche promosse dal PdL come troppo simili a quelle leghiste..\nI primi scontri nel partito.\nNel novembre del 2009 il Sottosegretario alla Presidenza del Consiglio Gianfranco Miccich\u00e9 diede vita, insieme ai finiani, alla scissione del \"PdL Sicilia\". Tra le motivazioni della rottura il continuo scontro con l'area del partito facente capo al Ministro Angelino Alfano, al Presidente del Senato Renato Schifani ed ai coordinatori Giuseppe Castiglione e Domenico Nania sulle posizioni nei confronti del Governo Regionale Siciliano guidato da Raffaele Lombardo. Dopo la scissione lo scontro all'interno della maggioranza siciliana si acu\u00ec al punto che i deputati del Pdl ufficiale votarono contro il DPEF del Governo, mettendo in crisi Lombardo che arriv\u00f2 a dichiarare: \"Con la bocciatura del Dpef, c'\u00e8 stata la dissoluzione della maggioranza\".\nDopo lo scontro tra Berlusconi e Fini che si ebbe all'annuncio della fondazione del PdL con il \"discorso del predellino\" e con l'opposizione di Fini all'iniziativa, che aveva marchiato come \"plebiscitaria e confusa\", alle elezioni politiche del 2008 Fini per\u00f2 cambi\u00f2 opinione e si present\u00f2 con il PdL, ma le prime avvisaglie delle polemiche del Presidente della Camera col Presidente del Consiglio si hanno gi\u00e0 sulla proposta di Fini di dare il voto agli immigrati e sull'accusa da parte di Fini di abuso nei confronti del Governo degli strumenti del decreto-legge e del voto di fiducia.\nIl 1\u00ba dicembre 2009 Fini critica aspramente Berlusconi in una conversazione privata con il magistrato Nicola Trifuoggi registrata a loro insaputa grazie ad un microfono inaspettatamente acceso. Fini accusa il premier di confondere la leadership con la monarchia assoluta ed il consenso popolare \"con una sorta di immunit\u00e0 nei confronti di qualsiasi altra autorit\u00e0\".. Dal PdL arrivano richieste di chiarimenti sulle parole dell'ex AN.\nIl successo delle regionali e amministrative 2010.\nIl 24 febbraio 2010 il \"Movimento per l'Italia\", associazione fondata da Daniela Santanch\u00e8 dopo la sua uscita da La Destra, si federa con il PdL, e la stessa Santanch\u00e8 viene nominata Sottosegretario del Ministro per l'attuazione del programma di governo.\nIn occasione delle elezioni regionali e delle amministrative del 2010, il Popolo della Libert\u00e0, alleato con la Lega Nord al nord e con l'Unione di Centro in Campania, Lazio e Calabria, riusc\u00ec a strappare al centro-sinistra varie amministrazioni comunali, tra le quali Chieti, Andria e Quartu Sant'Elena, e provinciali, ma soprattutto quattro amministrazioni regionali: il Piemonte col leghista Roberto Cota, il Lazio con l'ex segretario UGL Renata Polverini, la Campania con l'ex socialista Stefano Caldoro e la Calabria con l'ex AN Giuseppe Scopelliti. Il centro-destra si conferma inoltre alla guida delle due regioni in cui gi\u00e0 aveva vinto alle regionali del 2005, Lombardia e Veneto.\nL'insuccesso in Puglia invece provoca le dimissioni di Raffaele Fitto, leader del PdL pugliese, da Ministro per i rapporti con le Regioni, ma le sue dimissioni non vengono per\u00f2 accettate da Berlusconi.\nRispetto al 2005, allorquando il centro-destra ebbe a ritrovarsi alla guida di quattro regioni su venti (Lombardia, Veneto, Molise, Sicilia), dopo le elezioni regionali del 2010 la coalizione guidata dal PdL govern\u00f2 in undici regioni (Piemonte, Lombardia, Veneto, Friuli-Venezia Giulia, Abruzzo, Molise, Lazio, Campania, Calabria, Sicilia, Sardegna) sulle venti d'Italia.\nNell'ambito del successo conseguito dalla coalizione, in termini meramente percentuali il Popolo della Libert\u00e0 ottenne per\u00f2 meno voti della sommatoria di Forza Italia e Alleanza Nazionale nell'Italia settentrionale a vantaggio della Lega Nord rispetto alle regionali di cinque anni prima.\nLo scontro Fini-Berlusconi alla Direzione nazionale del partito.\nDopo che gi\u00e0 il 2 marzo 2010 Fini aveva ribadito la mancanza di sintonia con Berlusconi dichiarando: \"Avendo io contribuito a fondare il PdL, ci sono molto affezionato... ma se mi chiedi se il PdL mi piace cos\u00ec come \u00e8 adesso, la risposta credo l'abbiano capita tutti, non c'\u00e8 bisogno di ripeterla\", l'apice dello scontro si raggiunge il 15 aprile 2010 con Gianfranco Fini che accusa Berlusconi di appiattirsi sulle posizioni della Lega Nord, minacciando di creare gruppi parlamentari autonomi.\nLa polemica \u00e8 talmente forte che il Presidente del Senato Renato Schifani dichiara che le continue divisioni possono portare ad elezioni anticipate. Nei giorni seguenti Bocchino annuncia la nascita di una corrente \"finiana\" articolata, mentre Berlusconi invita Fini a lasciare il partito.\nDurante la convocazione della prima Direzione Nazionale del partito, per l'occasione estesa anche ai gruppi parlamentari italiani ed ai membri del Parlamento europeo del PdL, il 21 aprile 2010, si verifica un duro battibecco tra i due, nel quale Berlusconi chiede a Fini di lasciare la Presidenza della Camera qualora quest'ultimo intendesse proseguire a fare politica dentro il PdL; Fini provocatoriamente rispose: \"Altrimenti che fai? Mi cacci?\". Al termine viene approvato un documento con il voto contrario di 11 \"finiani\", in cui si ribadisce che il partito non riconosce ufficialmente l'esistenza di correnti che contribuiscono a ledere la natura stessa di esso.\nQualche giorno dopo viene ufficializzata la nascita dell'associazione Generazione Italia, che riunisce tutti gli esponenti \"finiani\" del PdL.\nLa scissione di \"Futuro e Libert\u00e0\".\nDopo il deferimento ai probiviri del partito dei deputati Italo Bocchino, Fabio Granata, Carmelo Briguglio, tre fedelissimi di Gianfranco Fini, effettuato dall'Ufficio di presidenza del PdL ed all'indomani dell'elaborazione di un documento, sempre dell'Ufficio di Presidenza ed approvato con 33 voti favorevoli e 3 contrari, in cui viene sancita l'incompatibilit\u00e0 di Fini con i principi del partito e pertanto viene cos\u00ec affermata la sfiducia da parte del movimento politico verso Gianfranco Fini anche in qualit\u00e0 di Presidente della Camera, il 30 luglio 2010 si costituisce un nuovo gruppo parlamentare alla Camera dei Deputati denominato \"Futuro e Libert\u00e0. Per l'Italia\", formato da trentaquattro deputati vicini a Fini.. Il successivo 2 agosto viene formato anche al Senato della Repubblica, con il nome di \"Futuro e Libert\u00e0 per l'Italia\", un gruppo parlamentare finiano di dieci membri provenienti dal gruppo del PdL.\nDopo che gi\u00e0 a marzo 2010 Miccich\u00e9 aveva dichiarato di essere disposto a lasciare il Popolo della Libert\u00e0 per creare il Partito del Sud e che l'esperienza del \"PdL Sicilia\" si era chiusa quando la componente \"finiana\" aveva aderito a FLI, la componente che fa riferimento a Gianfranco Miccich\u00e9 effettua una nuova scissione dando vita a un ulteriore partito denominato Forza del Sud, presentato ufficialmente il 30 ottobre 2010.\nPer il PdL si tratta quindi di una fase critica, percorsa da diversi abbandoni, nonostante i quali il governo Berlusconi passa indenne la mozione di sfiducia del 14 dicembre 2010, sostenuta dall'opposizione e da FLI.\nLa sconfitta delle amministrative 2011 ed Alfano segretario.\nDurante le Elezioni amministrative del 2011, prime elezioni successive alla scissione causata dal Presidente della Camera Gianfranco Fini e dai parlamentari a lui vicini, ed anche allo scandalo noto come \"caso Ruby\" che ha coinvolto personalmente il Presidente del Consiglio, accusato dalla Procura della Repubblica di Milano di concussione e prostituzione minorile, si registra un netto arretramento del Popolo della Libert\u00e0 e pi\u00f9 in generale della coalizione a sostegno del premier Silvio Berlusconi.\nNelle grandi citt\u00e0 al voto si registra una vittoria del centro-sinistra, la quale \u00e8 particolarmente sorprendente ai ballottaggi di Milano, dove Giuliano Pisapia con il 55,1% riesce a battere il Sindaco uscente Letizia Moratti che si ferma al 44,89%, di Napoli, dove Luigi de Magistris con il 65,37% batte nettamente Gianni Lettieri che ottiene al 34,62% e di Cagliari, dove Massimo Zedda col 59,42 % batte Massimo Fantola che ottiene il 40,57 %.\nNello stesso giorno della sconfitta, il coordinatore del PdL Sandro Bondi rimette il proprio mandato nelle mani di Berlusconi.\nA seguito delle elezioni, dopo essere stato designato dall'Ufficio di Presidenza del PdL, il 1\u00ba luglio 2011 Angelino Alfano, gi\u00e0 Ministro della Giustizia, viene eletto Segretario politico del PdL dal Consiglio Nazionale del partito, con un solo voto contrario.\nLa vittoria alle elezioni regionali 2011 in Molise.\nIl 16 e 17 ottobre 2011, in occasione delle elezioni regionali in Molise del 2011, in base ai risultati, si registra una ripresa del partito e in generale della coalizione di centro-destra, dopo la sconfitta subita alle elezioni amministrative del 2011. Infatti, per la terza volta consecutiva l'esponente del partito Angelo Michele Iorio viene riconfermato Presidente della regione Molise, anche se con un margine molto pi\u00f9 ridotto rispetto alle due elezioni precedenti il 2011; vince infatti di 0,79 punti percentuali sul candidato del centro-sinistra Paolo Di Laura Frattura.\nTale consultazione \u00e8 stata per\u00f2 annullata, il 17 maggio 2012, dal TAR Molise che ha ravvisato irregolarit\u00e0 nella raccolta firme per alcune liste che sostenevano il governatore uscente.\nIl 29 ottobre 2012 il Consiglio di Stato ha respinto i ricorsi del centrodestra confermando il verdetto del Tar Molise che precedentemente aveva annullato il voto. Il Molise dovr\u00e0 quindi tornare al voto anticipato, come avvenuto gi\u00e0 nel 2001 sempre per vizi procedurali, nell'elezione nei primi mesi del 2013.\nCrisi economica e crisi di governo.\nNel mezzo della crisi del debito sovrano europeo e della crisi economica italiana, la maggioranza che sostiene Berlusconi comincia a sfaldarsi. Il senatore Carlo Vizzini lascia il partito ed aderisce al PSI, ma \u00e8 soprattutto alla Camera che l'emorragia di deputati del PdL mette in seria crisi la tenuta del governo.\nSanto Versace e Giancarlo Pittelli lasciano il gruppo a settembre e ad ottobre all'interno del partito le spinte per un nuovo governo sono forti, soprattutto da parte di Claudio Scajola e di Beppe Pisanu.\nLa prima avvisaglia di crisi \u00e8 la non approvazione da parte della Camera del Rendiconto generale dello Stato. Berlusconi non si dimette e la maggioranza si ricompatta pochi giorni dopo, ridando la fiducia al Governo, ma non partecipano al voto Giustina Destro e Fabio Gava.\nQuesti ultimi, insieme a Isabella Bertolini, Giancarlo Pittelli, Giorgio Stracquadanio e Roberto Antonione, scrivono una lettera aperta a Berlusconi, nella quale chiedono una nuova fase politica ed un nuovo governo.\nPur avendo riottenuto la fiducia, l'uscita di deputati non si ferma: in novembre Roberto Antonione, Alessio Bonciani, Ida D'Ippolito Vitale e Gabriella Carlucci lasciano il partito.\nLe dimissioni e la fine del Governo Berlusconi IV.\nAlla seconda votazione per l'approvazione del Rendiconto generale dello Stato la maggioranza scende alla Camera a quota 308 deputati, con otto voti meno della maggioranza assoluta; non hanno partecipato al voto gli esponenti del PdL Fabio Gava, Giustina Destro, Roberto Antonione, Giancarlo Pittelli, Santo Versace e Francesco Stagno d'Alcontres. In seguito si costituisce alla Camera dei Deputati una componente del Gruppo misto denominata \"Liberali per l'Italia - PLI\" formata da Fabio Gava, Roberto Antonione, Giustina Destro e Giancarlo Pittelli, usciti dal PdL, e da Luciano Sardelli, uscito da Popolo e Territorio.\nIl 12 novembre 2011, dopo l'approvazione della Legge di stabilit\u00e0 2012 in entrambe le camere del Parlamento, Silvio Berlusconi, come aveva precedentemente accordato con il Presidente Napolitano, rassegna le sue dimissioni e quelle del suo Governo, a causa della perdita della maggioranza assoluta alla Camera dei deputati e della crisi economica del paese.\nGoverno Monti.\nL'appoggio a Monti e i congressi provinciali del partito.\nIl Partito a questo punto sceglie di schierarsi a favore dell'appoggio al governo tecnico guidato dal neosenatore a vita Mario Monti, insieme al Partito Democratico ed ai partiti dell'ex Terzo Polo. Con l'appoggio a Monti, il PdL vede peraltro venir meno l'alleanza con la Lega Nord, che passa all'opposizione nel nuovo esecutivo e muove critiche al partito di centro-destra, accusato di incoerenza e di appoggiare un governo formato da membri non votati dai cittadini.\nLa stagione \u00e8 caratterizzata sia dalla convocazione dei congressi provinciali del partito (a inizio 2012) che da difficolt\u00e0 riconducibili alle divergenze tra le sue aree interne.\nSi verifica dunque un generale calo di consensi, dovuto anche all'esplosione di alcuni scandali come quello riguardante Franco Fiorito per il cosiddetto \"Laziogate\" nel settembre 2012 e, un mese dopo, quello relativo ai contatti tra organizzazioni criminali mafiose e alcuni membri del Consiglio regionale della Lombardia.\nLe sconfitte alle amministrative e regionali siciliane del 2012.\nCome accaduto alle amministrative del 2011, anche in quelle del 2012 il Popolo della Libert\u00e0 ottiene scarsi risultati. Il PdL e la Lega Nord corrono divisi nella maggior parte delle citt\u00e0, ad eccezione di Gorizia, in cui confermano insieme il sostegno al sindaco uscente Ettore Romoli. In vari casi il candidato sindaco non riesce a raggiungere il secondo turno, superato da esponenti di altre liste: a Palermo, storica roccaforte del centro-destra, il candidato di PdL, UdC e Grande Sud ottiene il 12 % senza arrivare al ballottaggio; a Genova il candidato del PdL viene superato nei voti dal candidato del Terzo Polo e da quello del Movimento 5 Stelle e si ferma al primo turno.\nAlle elezioni regionali siciliane, indette anticipatamente a causa delle dimissioni, il 31 luglio, del Presidente uscente Raffaele Lombardo, il PdL avvia un'alleanza con i Popolari di Italia Domani e La Destra, candidando Nello Musumeci, esponente del partito di Storace. Risulta, tuttavia, vincitore Rosario Crocetta, sostenuto dalla coalizione democratico-centrista, formata dal PD e dall'UdC, che, con pi\u00f9 del 30% dei voti, sconfigge Musumeci fermo al 25%. Il PdL, che era stato il partito pi\u00f9 votato alle elezioni regionali del 2008, perde inoltre molti consensi (oltre il 20%, non venendo scelto da ben un quinto dei votanti), passando dal 33,4% al 12,9%, e diventa il terzo partito in Sicilia, superato dal PD e dal Movimento 5 Stelle.\nIl 22 novembre una componente liberale composta da cinque deputati ex FI e formata da Isabella Bertolini, Gaetano Pecorella, Giorgio Stracquadanio, Franco Stradella e Roberto Tortoli lascia il partito per formare l'associazione \"Italia Libera\".\nLe mancate primarie del partito e il ritorno in campo di Berlusconi.\nIl 29 ottobre 2012, durante la conferenza stampa tenutasi a seguito della battuta d'arresto patita nelle elezioni regionali siciliane, il segretario Angelino Alfano ha annunciato l'istituzione di elezioni primarie fissate per il 16 dicembre per individuare il nuovo candidato premier e la leadership della coalizione di centro-destra in vista delle successive elezioni politiche italiane del 2013. La svolta delle primarie era gi\u00e0 stata anticipata il 27 ottobre da Silvio Berlusconi, che aveva ribadito l'intenzione espressa qualche giorno prima di non ricandidarsi alla Presidenza del Consiglio. Da notare che, secondo \"Il Giornale\", l'allora tesoriere del partito Rocco Crimi aveva espresso fin dall'inizio la sua contrariet\u00e0 a queste primarie causa scarsi fondi nelle casse del partito: inoltre si ricorda che Crimi, pochi giorni dopo la cancellazione di queste primarie, ha presentato le dimissioni dal suo incarico.\nI candidati che avevano deciso di presentarsi per la competizione erano Angelino Alfano (PdL), Michaela Biancofiore (PdL), Alessandro Cattaneo (PdL), Guido Crosetto (PdL), Giancarlo Galan (PdL), Alfonso Luigi Marra, (scrittore non iscritto al partito), Giorgia Meloni (PdL), Alessandra Mussolini (PdL), Alessandro Proto (finanziere non iscritto al partito), Gianpiero Samor\u00ec (imprenditore non iscritto al partito), Daniela Santanch\u00e8 (PdL), Vittorio Sgarbi (critico d'arte non iscritto al partito). Il 5 dicembre, tuttavia, Silvio Berlusconi annuncia la sua ridiscesa in campo e il progetto delle primarie, peraltro gi\u00e0 in forse per via dell'organizzazione in alto mare, viene ufficialmente accantonato da Alfano il 6 dicembre.\nIl ritiro del sostegno al Governo Monti e la scissione di \"Fratelli d'Italia\".\nIl 6 dicembre 2012 il PdL lascia la maggioranza che sosteneva il Governo Monti e si astiene sul voto al Senato del DL Sviluppo e alla Camera del DL sulle spese di regioni ed enti locali. L'8 dicembre 2012, in tarda serata, dopo un colloquio tra il presidente del Consiglio Mario Monti e il presidente della Repubblica Giorgio Napolitano, quest'ultimo annuncia in un comunicato che il Presidente del Consiglio rimetter\u00e0 il mandato al Capo dello Stato dopo l'approvazione della legge di stabilit\u00e0, come poi \u00e8 avvenuto il 21 dicembre.\nIl 16 dicembre 2012 due storici berlusconiani come l'ex Ministro degli Esteri Franco Frattini (ex PSI ed ex FI) e l'ex Ministro dell'Interno Beppe Pisanu (ex DC ed ex FI) sottoscrivono un appello a favore della continuazione dell'esperienza del Governo Monti: lo stesso giorno Giorgia Meloni (ex AN) e Guido Crosetto (ex FI) decidono di fondare, nel giorno in cui si sarebbero dovute tenere le primarie del PdL, un nuovo partito di centrodestra chiamato \"Fratelli d'Italia\", che possa raccogliere gli anti-montiani del PdL, specie tra gli ex AN.\nIl 17 dicembre 2012 Ignazio La Russa, Coordinatore Nazionale del PdL ed ex Ministro della Difesa, annuncia anch'egli la sua intenzione di uscire dal PdL e di fondare un nuovo partito chiamato \"Centrodestra Nazionale\": il 20 dicembre CN raccoglie inizialmente 11 senatori, riuscendo perci\u00f2 a formare un proprio gruppo parlamentare autonomo al Senato (formalmente tramite annuncio nella seduta n. 857). Il 21 dicembre 2012 il nuovo partito di La Russa si fonde con \"Fratelli d'Italia\", che assume cos\u00ec la denominazione di Fratelli d'Italia - Centrodestra Nazionale.\nIl 18 dicembre 2012 all'interno del Consiglio Regionale della Lombardia nasce il gruppo consiliare del nuovo partito, costituito da Romano La Russa, Roberto Alboni e Carlo Maccari; nello stesso giorno aderiscono alla nuova formazione 2 europarlamentari del PdL (Carlo Fidanza e Marco Scurria) continuando a fare parte, almeno formalmente, del PPE (esattamente come il FLI al momento del distacco dal PdL il 29 luglio 2010) in quanto chi si distacca da un partito iscritto al PPE rimane membro del PPE, salvo propria uscita formale o espulsione da parte dello stesso PPE. In seguito FdI-CN strappa al PdL anche alcuni deputati: del nuovo partito fanno parte politici provenienti sia da AN che da Forza Italia (come Guido Crosetto).\nIl 21 dicembre 2012, conclusosi l'iter parlamentare di approvazione della Legge di stabilit\u00e0, Monti rassegna le dimissioni da Presidente del Consiglio: il Governo rimarr\u00e0 comunque in carica per gli affari correnti fino all'insediamento delle nuove Camere e la nascita del nuovo Governo. Il 28 dicembre Monti dichiara di volersi \"candidare a Premier\" (formalmente come il \"capo della forza politica\", come previsto dal \"Porcellum\") in una coalizione di centro (ovvero contro il PdL) e Frattini, Pisanu, Mario Mauro e altri lasciano il PdL per seguire Monti.\nIl 31 dicembre 2012 Berlusconi, a nome del PdL, annuncia il sostegno del PdL alla candidatura di Francesco Storace, leader de \"La Destra\", alla guida della regione Lazio, la cui elezione anticipata \u00e8 prevista nello stesso giorno (24-25 febbraio) delle elezioni politiche: Storace, che ha ricevuto anche l'appoggio di FdI, ha ringraziato Berlusconi (ovvero il PdL) dell'appoggio ricevuto e ha affermato che il suo partito sosterr\u00e0 la coalizione guidata dal PdL alle contemporanee elezioni politiche nazionali.\nElezioni politiche, regionali e amministrative del 2013.\nIn vista delle elezioni politiche del 24 e 25 febbraio 2013 il PdL costruisce una coalizione che vede Silvio Berlusconi \"capo di coalizione\", come previsto dalla legge elettorale, e della quale fanno parte la Lega Nord (che presenta un unico simbolo con la Lista Lavoro e Libert\u00e0 di Giulio Tremonti), Grande Sud ed il Movimento per le Autonomie (che alla Camera formano un'unica lista), Intesa Popolare, Fratelli d'Italia - Centrodestra Nazionale, La Destra, Moderati in Rivoluzione di Gianpiero Samor\u00ec, Pensionati e Liberi per una Italia Equa; al Senato sono poi presenti nella coalizione le liste di Cantiere Popolare, Basta Tasse e Partito dei Siciliani-MpA. Non si presenta invece l'Alleanza di Centro che per\u00f2 invita a votare il PdL.\nLa campagna elettorale di Berlusconi si concentra sull'eccessiva pressione fiscale, promettendo l'abolizione dell'Imposta municipale propria sulla prima casa e la restituzione dell'IMU pagata nel 2012.\nDopo un'intensa campagna elettorale, portata avanti soprattutto su programmi Tv, Silvio Berlusconi riesce a ribaltare ogni pronostico ed a sfiorare la vittoria alla Camera contro la coalizione guidata da Bersani con uno scarto di 124.494 voti.\nIl centro-destra infatti ottiene il 29,18% mentre lo schieramento di centro-sinistra si ferma al 29,55%.\nIn particolare il PdL raggiunge il 21,57% alla Camera e il 22,30% al Senato eleggendo 97 deputati e 98 senatori.\nNonostante la rimonta effettuata il partito ha comunque perso circa voti alla Camera rispetto alle precedenti elezioni politiche del 2008, ma \u00e8 riuscito lo stesso ad impedire la vittoria del centro-sinistra e quindi la formazione di un governo monocolore a guida Bersani.\nNello stesso \"election day\" si \u00e8 votato anche per le regionali in Lombardia, in Lazio e in Molise: il PdL ha vinto in Lombardia, portando il leghista Roberto Maroni alla presidenza della Regione vincendo contro Umberto Ambrosoli del centro-sinistra, e perso le altre due, dove candidava rispettivamente Francesco Storace de La Destra e Michele Iorio del PdL contro i rivali del Pd.\nIl 22 aprile 2013 si svolgono le elezioni regionali in Friuli-Venezia Giulia dove Il PdL decide di sostenere la ricandidatura del presidente uscente Renzo Tondo creando una coalizione con la Lega Nord, l'Unione di Centro, La Destra e il Partito Pensionati. Le elezioni per\u00f2 vedono la sconfitta di misura del candidato del centro-destra per circa voti (Renzo Tondo ottiene il 39% mentre Debora Serracchiani del centro-sinistra conquista il 39,39%). La sconfitta di Renzo Tondo \u00e8 da imputare all'elevato tasso di voto disgiunto da parte di elettori che hanno votato liste del centro-destra e il candidato PD o del Movimento 5 Stelle. Il risultato delle coalizioni vede infatti la netta vittoria del centro-destra (45,23%) su quella di centro-sinistra (38,95%). Il PdL conferma il dato elettorale delle politiche ma perde circa il 13% rispetto alle regionali del 2008. Successo del centrodestra invece alle elezioni provinciali di Udine dove il presidente uscente, il leghista Pietro Fontanini, vince al primo turno con il 50.3% anche se il PdL perde quasi 10 punti rispetto alle scorse consultazioni. Sconfitta invece alle comunali di Udine dove il sindaco uscente del centrosinistra Furio Honsell \u00e8 riconfermato al ballottaggio.\nAlle amministrative del 27-28 maggio, dopo un mese della nascita del Governo Letta che vede in coalizione Pd e PdL, il centrodestra registra una pesante sconfitta, perdendo in tutti i 21 capoluoghi chiamati alle urne. Il risultato pi\u00f9 importante \u00e8 quello di Roma, dove il sindaco uscente del centro-destra Gianni Alemanno viene battuto al ballottaggio dal senatore del centro-sinistra Ignazio Marino con il 64% contro il 36% e il PdL passa dal 36,5% al 19,2%. Il centro-sinistra si conferma alla guida di Lodi, Sondrio, Vicenza, Massa Carrara, Pisa, Ancona, Isernia, Avellino, Barletta dove il PdL viaggia tra il 5% e il 10%. Sconfitte pesantissime invece si registrano in alcune roccaforti del centro-destra soprattutto al Nord. A Brescia il candidato PD Emilio Del Bono vince al ballottaggio con il 56,5% contro il sindaco uscente del PdL Adriano Paroli fermo al 43,4% con i voti al partito dimezzati rispetto al 2008. Nella roccaforte leghista di Treviso, Giovanni Manildo (PD) si afferma con il 55,5% sull'ex sindaco e vicesindaco della Lega Giancarlo Gentilini inchiodato al 44,5% con un PdL quasi sparito al 5%. A Imperia il candidato del centro-sinistra Carlo Capacci asfalta al ballottaggio il candidato del centro-destra Erminio Annoni 76% a 24% (qui il PdL si conferma primo partito con il 20% ma nel 2009 aveva il 47,7%), a Siena Bruno Valentini (PD) vince contro Eugenio Neri al ballottaggio con il 52% nonostante lo scandalo Montepaschi. A Viterbo, tradizionale roccaforte azzurra, il sindaco uscente Giulio Marini del PdL ottiene al ballottaggio il 37,1% contro il candidato del centro-sinistra Leonardo Michelini che raggiunge il 62,8% (con il PdL al 16% contro il 40% del 2008). A Iglesias, altro fortino azzurro, al ballottaggio vince il candidato del centro-sinistra con il 51,6% contro il 48,3% del centro-destra.\nSconfitta del PdL anche alle Elezioni regionali in Valle d'Aosta del 2013 che vede la vittoria per la terza volta del Presidente uscente Augusto Rollandin sostenuto dalla lista autonomista centrista Union Vald\u00f4taine al 47,9 (ottenendo la maggioranza relativa di 18 consiglieri su 35 ma non quella assoluta per la prima volta lontano dal 62% del 2008) contro il 40,5% di Laurent Vi\u00e9rin (nel 2008 era il 27,4%) sostenuto da una coalizione di centrosinistra autonomista formata da Union Vald\u00f4taine Progressiste e dal Partito Democratico (che rimane stabile al 9%) che ottiene 15 consiglieri. Il PdL che corre autonomamente con il suo candidato Presidente Massimo Lattanzi passa dal 10,65% del 2008 al 4,21% del 2013 e non elegge alcun consigliere contro i 4 del 2008.\nAlle elezioni siciliane di giugno si verifica lo stesso trend fortemente negativo, con il centrodestra che perde in tutti e 4 i capoluoghi chiamati al voto. A Catania l'ex sindaco del centro-sinistra Enzo Bianco vince al primo turno contro il sindaco uscente del centro-destra Raffaele Stancanelli, a Messina, Siracusa e Ragusa il candidato ufficiale del PdL non accede nemmeno al ballottaggio venendo superato da candidati dell'estrema sinistra, del Movimento 5 Stelle e da civici \"dissidenti\" con il partito; Pdl tra il 6% e il 15% contro circa il 20% del 2008.\nTrend estremamemente negativo viene confermato alle Elezioni regionali in Trentino-Alto Adige del 2013 dove il PdL-Forza Italia raggiunge il minimo storico.\nIn Provincia di Trento vince al primo turno il candidato del centrosinistra autonomista Ugo Rossi con il 58,12% dei consensi (PD primo partito al 22%) seguito dal patron della Trentino Volley l'imprenditore Diego Mosna appoggiato da una coalizione centrista-civica capeggiata dalla lista Fare per Fermare il Declino con il 19,28%.\nIl candidato ufficiale del centrodestra Giacomo Bezzi arriva quinto appoggiato unicamente dalla lista \"Forza Trentino\" che consegue il 4,42% (contro il 12,26% del 2008) superato dal candidato della Lega Nord il segretario regionale del Trentino Maurizio Fugatti al 6,6% e dal candidato del M5S Filippo Degasperi fermo al 5,72% eleggendo Bezzi come unico consigliere. Male anche il risultato per l'ex coordinatore del Trentino per il PdL ora FDI l'ex senatore Cristano De Eccher settimo con un misero 1,54%. Rispetto al 2008 il centrodestra nel suo insieme passa da 13 consiglieri a 3 (nel 2008 erano 8 per la Lega e 5 per il PdL ora sono 2 per la LN e uno per il Pdl). Nella provincia autonoma di Bolzano, dove vige un sistema proporzionale pura con voto ai singoli partiti, vince il candidato della S\u00fcdtiroler Volkspartei Arno Kompatscher, delfino dell'ex Presidente Luis Durnwalder con il 45,7% dei consensi e 17 consiglieri (perdendo per la prima volta la maggioranza assoluta in Consiglio) seguita dal partito autonomista-populista di destra Die Freiheitlichen che passa dal 14,3 del 2008 al 17,9 del 2013 (e da 5 a 6 consiglieri) in costante ascesa dopo aver gi\u00e0 triplicato i suoi voti nel 2008.\nMalissimo il centrodestra che decide di riunirsi sotto un'unica lista \"Forza Alto Adige-Lega Nord-Team Autonomie\" che ottiene un misero 2,5% (PD stabile al 6-6.5%) e riuscendo ad eleggere un solo consigliere (nel 2008 PdL da solo valeva l'8,5%, la Lega il 2,1% e le Autonomie del centrodestra valevano intorno allo 0,4% per un bacino totale intorno all'11%) contro i 4 del 2008 (3 PdL e uno della Lega) con un travaso di voti del centrodestra in favore del partito autonomista di destra Die Freiheitlichen. Nel nuovo Consiglio regionale del Trentino-Alto Adige, formato dai componenti dei due Consigli provinciali, il centrodestra passa da 17 consiglieri (13 eletti a Trento: 8 per la Lega e 5 per il PdL e 4 eletti a Bolzano: 3 per il PdL e uno per la Lega) a 4 consiglieri (3 a Trento: 2 per la Lega e uno per il Pdl e uno a Trento per il PdL). La coordinatrice regionale del PdL in Trentino-Alto Adige Michaela Biancofiore ha ammesso la sconfitta lamentando \"poca attenzione\" dei vertici a livello territoriale.\nDebacle PdL alle elezioni regionali in Basilicata del 2013 (le ultime per il partito) che si svolgono per rinnovare la legislatura anticipatamente dopo le dimissioni del Governatore Vito De Filippo (Pd) eletto nel 2010 dopo l'arresto di 2 Assessori della sua Giunta e il leader dell'opposizione di centrodestra e candidato Presidente nel 2010 Nicola Pagliuca per peculato nello scandalo rimborsi ai gruppi regionali che gi\u00e0 vedeva indagati e arrestati moltissimi tra nuovi e vecchi consiglieri regionali tra cui lo stesso Governatore. L'ex Vicepresidente della Giunta De Vito Marcello Pittella sostenuto da una coalizione di centrosinistra \u00e8 eletto Presidente con il 59,60% contro il candidato del centrodestra il Senatore di Scelta Civica Salvatore Di Maggio fermo al 19,4% tallonato al 13,2% dal candidato del Movimento 5 Stelle. La coalizione di centrodestra perde pi\u00f9 di 45.000 voti dimezzandosi rispetto al 2010 passando da 93.000 voti a 48.000 (perdita che diventa di 75.000 se si considera che nel 2010 Magdi Cristiano Allam era appoggiato da una coalizione centrista che ottiene oltre 29.000 voti pari all'8,7% che in questa tornata appoggia Di Maggio). Il PdL invece passa dal 19,4% al 13% dei voti dimezzandosi rispetto al 2010 e passando da 7 consiglieri regionali a solo 2, mentre la coalizione passa da 13 consiglieri (considerando anche i 2 consiglieri dell'UdC nel 2010 alleati del centrosinistra e in maggioranza con De Filippo e un consigliere per la coalizione di Magdi Cristiano Allam) a 5 consiglieri.\nIl sostegno al Governo Letta e lo scontro \"governisti\" e \"lealisti\".\nA seguito del fatto che nessuna forza politica \u00e8 uscita dalle elezioni in grado di formare un governo autonomo, dopo lunghe consultazioni il rieletto presidente della Repubblica Giorgio Napolitano incaricher\u00e0 il vicesegretario del Partito Democratico Enrico Letta, gi\u00e0 sottosegretario alla presidenza del Consiglio nel secondo governo Prodi e pi\u00f9 volte ministro, di trovare una maggioranza in grado di sostenerlo a capo del governo.\nNel centrodestra, Lega Nord e Fratelli d'Italia decidono di stare all'opposizione, mentre il PdL entrer\u00e0 nella maggioranza di governo, ottenendo cinque ministeri:\nIl partito ottiene anche la nomina di due viceministri e dodici sottosegretari (tra i quali un esponente del Moderati in Rivoluzione ed uno di Grande Sud).\nIl 28 settembre 2013, in seguito alla decisione in notturna del premier Letta di posticipare il decreto che impediva l'aumento dell'IVA dal 21 al 22%, i ministri del PdL si dimettono su ordine di Silvio Berlusconi, aprendo cos\u00ec di fatto una crisi di governo. Il Presidente del Consiglio annuncia che si presenter\u00e0 a breve davanti alle camere per chiedere il rinnovo della fiducia al suo governo. In merito alle motivazioni delle dimissioni addotte dal PdL, il Presidente del Consiglio Enrico Letta afferma: \u00abIl tentativo di rovesciare la frittata sulle ragioni dell'aumento dell'Iva \u00e8 contraddetto dai fatti che sono sotto gli occhi di tutti perch\u00e9 il mancato intervento \u00e8 frutto delle dimissioni dei parlamentari PdL e quindi del fatto che non era garantita la conversione del dl in legge\u00bb. Quindi la prima nota ufficiale. \u00abGli Italiani sapranno rimandare al mittente una bugia cos\u00ec macroscopica, un simile tentativo di stravolgimento della realt\u00e0\u00bb scrive Letta in risposta alle parole di Silvio Berlusconi sulla questione Iva. \u00abIn Parlamento - aggiunge - ognuno si assumer\u00e0 le proprie responsabilit\u00e0 davanti al Paese\u00bb. Il giorno seguente il premier Letta si reca al Colle dal Presidente della repubblica Giorgio Napolitano per fare il punto della situazione sul Governo e le alternative possibili. In precedenza il Capo dello Stato aveva dichiarato che avrebbe sciolto le camere solo se non ci fossero state alternative possibili.\nIl 30 settembre 2013 a palazzo Chigi pervengono le dimissioni irrevocabili dei ministri PdL. Nel frattempo, la data per il voto di fiducia \u00e8 fissata al 2 ottobre: in mattinata si voter\u00e0 al Senato, nel pomeriggio alla Camera. Il giorno seguente Enrico Letta respinge le dimissioni dei ministri del Popolo della Libert\u00e0 Angelino Alfano, Nunzia De Girolamo, Beatrice Lorenzin, Maurizio Lupi, Gaetano Quagliariello.\nIl 2 ottobre 2013 il premier Enrico Letta riferisce in mattinata al Senato sulla questione di fiducia. Il PdL, dopo l'annuncio della nascita di gruppi autonomi di parlamentari PdL, capitanati da Angelino Alfano, Fabrizio Cicchitto e Gaetano Quagliariello, favorevoli alla questione di fiducia, ritorna sulle sue posizioni e decide, diversamente da quanto stabilito nelle ore precedenti, di votare la fiducia al governo. A Palazzo Madama il governo ottiene la fiducia con 235 s\u00ec, 70 no e 2 astenuti su 307 votanti. In serata anche la Camera dei deputati, presenti 597 deputati su 630, conferma la fiducia al governo con 435 s\u00ec e 162 no.\nLa scissione del Nuovo Centrodestra e la rinascita di Forza Italia.\nIl 29 giugno 2013 Berlusconi annunci\u00f2 la rinascita di Forza Italia come movimento politico autonomo, mentre il nome Popolo della Libert\u00e0 sarebbe tornato a definire la coalizione di centro-destra, affermando anche l'intenzione di continuare a sostenere il governo Letta in coalizione con il Partito Democratico.\nSuccessivamente, Berlusconi tenne il 4 agosto 2013 un comizio a Roma, in via del Plebiscito, proclamando l'imminente ritorno a Forza Italia il cui vessillo costituiva lo sfondo del palco. Da allora il sito web ufficiale del PdL ebbe l'intera home page trasformata in un maxi link (che rimandava al sito vero e proprio) formato dall'immagine di Berlusconi insieme al logo di Forza Italia e lo slogan \"in campo con Forza Italia!\".\nIl 25 ottobre 2013 l'Ufficio di Presidenza del partito, a cui non partecip\u00f2 la delegazione dei ministri azzurri in accordo con Silvio Berlusconi, che assieme alla corrente capeggiata da Alfano, vicepremier e ministro dell'Interno, cercava di evitare scissioni interne al partito per il timore di derive estremiste dello stesso, decise di sospendere quindi l'attivit\u00e0 del Popolo della Libert\u00e0, al fine di attuare definitivamente il passaggio alla nuova Forza Italia (ampiamente sostenuto dall'altra ala del PdL, i cosiddetti \"falchi\" o \"lealisti\").\nIl 15 novembre 2013, tuttavia, la componente che faceva riferimento ad Angelino Alfano, giornalisticamente definita le \"colombe\" o dei \"governativi\", formata dai ministri e da molti esponenti cattolici del partito, annunci\u00f2 di non partecipare al consiglio nazionale del giorno successivo e di non riaderire al vecchio partito, formando il Nuovo Centrodestra. Lo stesso giorno Renato Schifani si dimette dalla carica di capogruppo del PdL al Senato; analoghe dimissioni vengono presentate dal vicecapogruppo Giuseppe Esposito.\nIl 16 novembre 2013 il consiglio nazionale del partito vot\u00f2 all'unanimit\u00e0 \"la sospensione delle attivit\u00e0 del Popolo della Libert\u00e0, per convergere verso il rilancio di Forza Italia\".\nIl 20 novembre i gruppi parlamentari assunsero la denominazione Forza Italia-Il Popolo della Libert\u00e0.\nCorrenti.\nIl Popolo della Libert\u00e0 non ha riconosciuto ufficialmente correnti nonostante, considerata l'ampia struttura del partito, vi fossero diverse aree interne \"istituzionalizzate\" mediante fondazioni.\nTali fondazioni non erano per\u00f2 necessariamente sempre interne e quindi, per correttezza, sono state divise le aree interne a seconda del maggior esponente politico di riferimento.\nIdeologia.\nI riferimenti ideali del partito sono propri di un'identit\u00e0 di centrodestra, in quanto ravvisabili nel Cristianesimo democratico e nel Liberalismo. Si avverte tuttavia l'esigenza di aprire alla tradizione della sinistra riformista e socialista liberale, al fine di porsi quale legittimo erede delle migliori tradizioni politiche italiane.\nI principi cattolici sono quelli della dottrina sociale della Chiesa cattolica, con particolare riferimento all'indispensabile ruolo della famiglia nella societ\u00e0, al lavoro come massima espressione umana e sociale, all'eguaglianza dei diritti di carattere personale, nonostante le profonde differenze individuali, provenienti dal diverso grado di intelligenza, di abilit\u00e0 e di forze fisiche.\nLa solidariet\u00e0 configura senza dubbio il dovere della collaborazione anche nel campo economico per il raggiungimento del fine comune della societ\u00e0.\nI presupposti liberali si delineano invece in quegli studi per i quali i vincoli pubblici alla libera iniziativa imprenditoriale vanno eliminati o fortemente ridotti; si propugna un sistema tributario che non si ponga come fine la redistribuzione della ricchezza, bens\u00ec l'orientamento dei consumi e, quindi, incentrato sulle imposte indirette e su quelle reali, piuttosto che su quelle dirette e personali.\nTra gli obiettivi del programma presentato agli elettori nel 2008 e valido anche nel 2013 vi \u00e8 l'abrogazione e la restituzione dell'IMU, una riforma del fisco, una serie di provvedimenti idonei all'attuazione di detrazioni per quegli imprenditori che assumono giovani, l'ammodernamento del sistema infrastrutturale italiano, tra cui il completamento dell'Alta Velocit\u00e0 ferroviaria e la costruzione del ponte sullo Stretto di Messina.\nSi avverte inoltre la necessit\u00e0 di riordinare il Sistema giudiziario mediante l'istituzione della separazione delle carriere tra magistratura inquirente e magistratura giudicante, con l'introduzione della responsabilit\u00e0 civile per i loro operatori, da accompagnare a delle modifiche in direzione uninominale del Consiglio Superiore della Magistratura.\nOnde ridurre i costi del funzionamento della macchina statale si mira alla totale riorganizzazione e informatizzazione della pubblica amministrazione, alla soppressione degli enti inutili e alla riduzione del numero dei consiglieri e degli assessori presenti in vari livelli istituzionale (comuni, province, regioni).\nIl PdL infine ha sostenuto la necessit\u00e0 di riforme costituzionali che trasformino l'Italia in senso federalista e Semipresidenzialista.\nWolfram Nordsieck ha classificato il PdL come un partito democristiano e liberale.\nTuttavia Piero Ignazi, professore di politica comparata presso l'Universit\u00e0 di Bologna, ha scritto che Il Popolo della Libert\u00e0 esprimerebbe \u00abuna agenda (e un modo d'essere) lontani da quelli dei partiti moderati europei\u00bb.\nCollocazione europea.\nIn ambito europeo il Popolo della Libert\u00e0 ha aderito al Partito Popolare Europeo.\nDurante l'iter fondativo del PdL Silvio Berlusconi ha dichiarato come il partito avrebbe dovuto essere considerato la sezione italiana del Partito Popolare Europeo (PPE) che ha dunque l'ambizione di rappresentare le varie caratteristiche dei partiti del centro-destra moderno, siano essi conservatori, democristiani e liberali. Anche Alleanza Nazionale, secondo i discorsi pronunciati durante il congresso fondativo del Popolo della Libert\u00e0, (che fino al suo scioglimento aveva preso parte al gruppo Unione per l'Europa delle Nazioni) ha accettato di apportare il suo contributo di culture e valori nel PPE.\nWilfried Martens, presidente del PPE e in passato contrario all'adesione di AN, ha partecipato al primo congresso del PdL ove ha affermato che \u00abi valori del Popolo della Libert\u00e0 sono quelli del Partito Popolare Europeo\u00bb e ha elogiato il percorso di Fini e il ruolo svolto da Berlusconi nel traghettare la destra italiana verso i popolari. Tutto ci\u00f2 ha garantito una veloce adesione del Popolo della Libert\u00e0 al Partito Popolare Europeo, anche alla luce del fatto che, come ha ricordato Martens, il PdL \u00e8 il partito successore di quella Forza Italia gi\u00e0 partecipe \"di vecchia data\" al progetto politico di una sempre pi\u00f9 forte unione dei partiti moderati d'Europa all'interno del PPE. L'ingresso del PdL nel PPE ha permesso a quest'ultimo di rimanere il gruppo di maggior peso all'interno del Parlamento europeo, nonostante la preannunciata uscita del Partito Conservatore dal gruppo. Gli eletti del Popolo della Libert\u00e0 hanno rappresentato la seconda pi\u00f9 grande delegazione nazionale dopo quella tedesca della CDU all'interno del gruppo del Partito Popolare Europeo presso il Parlamento europeo.\nNelle istituzioni.\nCamera dei deputati.\n\"Gruppo Popolo della Libert\u00e0\"\nSenato della Repubblica.\n\"Gruppo Il Popolo della Libert\u00e0\"\nParlamento europeo.\n\"Gruppo del Partito Popolare Europeo\"\nStruttura.\nOrganizzazione giovanile.\nL'organizzazione giovanile del PdL \u00e8 stata la Giovane Italia, nata nel 2009 dalla fusione tra Azione Giovani (movimento giovanile di Alleanza Nazionale) e Forza Italia Giovani (movimento giovanile di Forza Italia)."}
{"id": "2940604", "revid": "16758", "url": "https://it.wikipedia.org/wiki?curid=2940604", "title": "Palaghiaccio olimpico di Torre Pellice", "text": ""}
{"id": "2940605", "revid": "92723", "url": "https://it.wikipedia.org/wiki?curid=2940605", "title": "Eclisse della ragione", "text": "Eclisse della ragione (\"Eclipse of reason\") \u00e8 un'opera scritta in lingua inglese da Max Horkheimer, filosofo tedesco della Scuola di Francoforte. Fu pubblicata nel 1947 dall'Oxford University Press di New York, vi viene effettuata una lucida analisi della definizione di \"ragione\" nella modernit\u00e0 alla luce della tragedia della seconda guerra mondiale.\nMezzi e fini.\nNel primo capitolo Horkheimer espone la dicotomia tra ragione soggettiva e ragione oggettiva. La ragione soggettiva \u00e8 interessata al rapporto tra mezzi e fini e risponde unicamente al cieco principio di autoconservazione, mentre la ragione oggettiva rappresenta quel pi\u00f9 ampio contesto razionale dei sistemi filosofici di Platone, Aristotele ed Hegel.\nLa crisi odierna \u00e8 dovuta al fatto che la ragione \u00e8 incapace di cogliere quest'oggettivit\u00e0, il pensiero pu\u00f2 servire a qualunque scopo, sia esso buono o cattivo. Il linguaggio viene cos\u00ec ridotto ad uno strumento come gli altri, che serve a garantire la funzionalit\u00e0, per calcolare le probabilit\u00e0 ed i fini pratici. Gli ideali filosofici hanno cos\u00ec perduto il loro contenuto.\nContrastanti panacee.\nDi fronte a questa situazione anche i tentativi della nuova ontologia e della metafisica sono giudicati da Horkheimer falsi e funzionali all'autorit\u00e0. Horkheimer critica anche il neotomismo accusato di propagare il dogmatismo e la scienza moderna che si basa sulla \"petitio principi\".\nLa rivolta della natura.\nIn questo capitolo Horkheimer critica il nichilismo della moderna societ\u00e0 industriale, che ha svuotato la natura di qualsiasi significato. La natura viene repressa oggettivamente attraverso lo sfruttamento delle materie prime della terra, sia soggettivamente ovvero attraverso la repressione del S\u00e9, come ad esempio l'auto controllo delle pulsioni sessuali. La razionalit\u00e0 sfrutta la natura e la natura esaltata quale principio supremo diventa l'arma del pensiero contro il pensiero stesso e contro la civilt\u00e0.\nTrionfo e decadenza dell'individuo.\nAl culmine del processo di razionalizzazione la ragione \u00e8 diventata irrazionale poich\u00e9 il S\u00e9 da conservare ha perso qualsiasi contenuto. L'uomo contemporaneo \u00e8 pieno di possibilit\u00e0 ma le sue aspettative concrete sono limitate, il soggetto non sa pi\u00f9 come far uso delle sue funzionalit\u00e0 intellettuali perch\u00e9 queste funzioni vengono svolte dalle grandi potenze economico-sociali.\nSul concetto di filosofia.\nNon esistono formule in filosofia. Il compito del filosofo oggi \u00e8 quello di dare descrizioni adeguate, illuminando le sfumature. Da questo punto di vista il linguaggio riveste un'importanza fondamentale, poich\u00e9 il linguaggio riflette i desideri degli oppressi e la natura. La filosofia aiuta il linguaggio a svolgere la sua funzione fondamentale che \u00e8 quella mimetica, come avviene nell'arte. La filosofia \u00e8 lo sforzo di fondere tutto ci\u00f2 che sappiamo per esperienza in una struttura linguistica in cui tutte le cose saranno chiamate col loro giusto nome. Il filosofo deve evitare di ipostatizzare sia lo spirito che la natura, quindi Horkheimer critica l'idealismo ed il naturalismo, colpevoli di avere glorificato il reale e l'esistente."}
{"id": "2940606", "revid": "1305772", "url": "https://it.wikipedia.org/wiki?curid=2940606", "title": "Attairo", "text": "Attairo () \u00e8 un ex comune della Grecia nella periferia dell'Egeo Meridionale (unit\u00e0 periferica di Rodi) con 3.225 abitanti secondo i dati del censimento 2001.\n\u00c8 stato soppresso a seguito della riforma amministrativa, detta programma Callicrate, in vigore dal gennaio 2011 ed \u00e8 ora compreso nel comune di Rodi.\n\u00c8 il comune pi\u00f9 occidentale dell'isola e la sede del municipio \u00e8 il centro di Empona, che conta 1.216 abitanti e sorge ai piedi del Monte Attairo (1215 m s.l.m.), la cima pi\u00f9 elevata di Rodi.\nLe altre localit\u00e0 pi\u00f9 popolose sono Sant'Isidoro e Castello (\"Kretin\u00eca\"), con rispettivamente 590 e 542 residenti.\nIl territorio comunale, che comprende la parte centrale della costa occidentale di Rodi, \u00e8 il secondo pi\u00f9 esteso dell'isola, dopo Rodi Sud.\nMonumenti e luoghi d'interesse.\nSulla cima del monte Attairo vi \u00e8 un pianoro artificiale su cui sono visibili le rovine del tempio di Giove Attavirio, che, secondo il mito, fu costruito dall'eroe Atamene, il fondatore dell'antica Camiro."}
{"id": "2940611", "revid": "1632387", "url": "https://it.wikipedia.org/wiki?curid=2940611", "title": "Riot Live (EP)", "text": "Riot Live \u00e8 un EP dal vivo del gruppo musicale statunitense Riot, pubblicato nel 1982, atto a presentare il nuovo cantante Rhett Forrester (1956 - 1994) subentrato, gi\u00e0 dal precedente disco Restless Breed, al cantante originale Guy Speranza.\nOriginariamente uscito in vinile, non \u00e8 mai stato pubblicato in CD se non come materiale aggiuntivo nelle ristampe di Restless Breed."}
{"id": "2940613", "revid": "1714743", "url": "https://it.wikipedia.org/wiki?curid=2940613", "title": "Corrado II di Slesia", "text": "Biografia.\nProveniente dal ramo di Slesia della famiglia Piast, secondogenito del duca Corrado I di Glogau duca di \u017baga\u0144 (ducato che divider\u00e0 fra i figli alla sua morte) e fratello di Enrico III (1274-1309) duca di Glogau e Przemislaw I (\u2020 1289) Duca di Steinau e fratello di Anna (\u2020 26 giugno 1271) sposa (24 agosto 1260 a Heidelberg) di Luigi II , Conte Palatino del Reno e Duca di Baviera ed Eufemia, sposa di Alberto II di Gorizia e Tirolo.\nNominato per la prima volta nel 1267 in occasione della canonizzazione di sua bisnonna Santa Edvige di Andechs nel 1267,Corrado partecip\u00f2 alla battaglia di Stolec (24 aprile 1277), studi\u00f2 a Bologna nel 1281 (durante la sua assenza i suoi domini furono retti da Enrico IV il Probo che li restitu\u00ec solo dietro pressioni del vescovo Tommaso II) fu duca di Slesia e di Sagan ma nel 1284 cedette i titoli al fratello minore per avviarsi alla carriera ecclesiastica, fu prevosto di Lebus, rettore di Breslavia, solo per venire sostituito dal capitolo da Giovanni III Romka.\nCorrado support\u00f2 il fratello nel tentativo di questi di riassorbire i territori del fratello, morto durante la battaglia di Siewierz (1289), territori che poi andarono invece ad Enrico il Probo; support\u00f2 il fratello anche nella guerra contro Enrico V il Grasso. La relazione si ruppe nel 1296 quando Corrado, saputo il coinvolgimento del fratello nella politica polacca, si un\u00ec alla spedizione contro di lui guidata da Bolko I il Severo che si concluse con la cessione delle citt\u00e0 di Lubina e Wi\u0144sko a Corrado.\nFu infine eletto Patriarca di Aquileia il 5 marzo 1299 grazie all'intercessione del cognato, Alberto di Gorizia, papa Bonifacio VIII neg\u00f2 per\u00f2 la sua investitura ed egli fece ritorno in patria ancora prima di avere raggiunto il Friuli, pronunciando la frase, riportata nelle \"Cronache dei re di Polonia\": \u00ab...non posso vivere in un paese dove si beve solo vino perch\u00e9 io, fin dalla mia giovent\u00f9, ho bevuto solo birra\u00bb.\nRitornato in patria scopr\u00ec che le sue terre erano ora in mano al fratello, che lo fece imprigionare; Bolko I il Severo e il vescovo di Breslavia scomunicarono Enrico che fu costretto a liberare il fratello e restituirgli le terre.\nCorrado mor\u00ec l'11 ottobre 1304 ed il suo corpo \u00e8 sepolto nel monastero cistercense di Leubus; solo allora il fratello pot\u00e9 prendere di nuovo possesso delle sue terre e riunificare i territori del padre."}
{"id": "2940623", "revid": "486946", "url": "https://it.wikipedia.org/wiki?curid=2940623", "title": "Irish Bob", "text": ""}
{"id": "2940624", "revid": "1305772", "url": "https://it.wikipedia.org/wiki?curid=2940624", "title": "Anton Vanko", "text": ""}
{"id": "2940625", "revid": "110157", "url": "https://it.wikipedia.org/wiki?curid=2940625", "title": "Lipton", "text": "Lipton \u00e8 una azienda produttrice di t\u00e8 di attuale propriet\u00e0 della Unilever.\nStoria.\nLa Lipton fu fondata alla fine del diciannovesimo secolo da Thomas Lipton a Glasgow in Scozia. Nel 1893, stabil\u00ec il Thomas J. Lipton Company, una societ\u00e0 di imballaggio di t\u00e8 con sede e stabilimento a Hoboken in New Jersey.\nLa Lipton ebbe un successo immediato negli Stati Uniti. Thomas Lipton fu nominato inoltre cavaliere dalla Regina Vittoria nel 1898 all'et\u00e0 di 48 anni. Nel 1929, la Lipton t\u00e8 fu una delle tante attivit\u00e0 alimentari che si unirono alla Home and Colonial Stores formando una societ\u00e0 alimentare con oltre tremila negozi.\nRimasero uniti con questo nome fino al 1961, quando presero il nome di: \"Allied Stores\".\nLa Lipton t\u00e8 divento una catena di supermercati focalizzata solo su singole citt\u00e0, prima dell'acquisto dell'Allied Stores da parte dell'Argyll Group: la catena di supermercati assunse il nome \"Presto\" negli anni 1980.\nNel frattempo il marchio Lipton fu acquisito dalla Unilever in una serie di transazioni separate, iniziando nel 1938 con l'acquisizione del marchio negli Stati Uniti ed in Canada e terminando nel 1982, quando la Unilever acquis\u00ec il marchio in tutto il mondo.\nSotto la gestione della Unilever, nel 1991 fu avviata una joint venture con la PepsiCo, per la commercializzazione di t\u00e8 in lattina e brick nell'America del nord. Segu\u00ec una seconda collaborazione nel 2003 sotto il marchio Pepsi-Lipton International (PLI), in cui il mercato del t\u00e8 in lattina si espanse in quasi tutto il mondo.\nLa Pepsi-Lipton International \u00e8 stata ampliata nel settembre 2007 per includere un numero di grandi mercati europei.\nLa PepsiCo e la Unilever raggiungono un controllo del 50% delle azioni di queste joint-venture.\nA causa dello scandalo del latte cinese nel 2008, la Unilever richiam\u00f2 la sua fornitrice di latte in polvere di propriet\u00e0 della Lipton a Hong Kong e Macao il 30 settembre 2008. Il t\u00e8 in polvere, con cui viene usato il latte in polvere cinese come primo ingrediente, fu richiamato dopo che i controlli interni avevano trovato tracce di melammina nella polvere.\nGiorni nostri.\nI prodotti Lipton sono ormai destinati al mercato di massa.\nCome la maggior parte dei t\u00e8, il t\u00e8 Lipton \u00e8 una miscela di varie piantagioni di t\u00e8 in varie parti del mondo, tra paesi i produttori sono ben noti l'India, lo Sri Lanka, il Kenya, la Colombia e la Cina. La Lipton Yellow Label \u00e8 una miscela di ben venti t\u00e8.\nAttualmente la Lipton possiede ancora piantagioni in Africa orientale (Kenya e Tanzania).\nNel maggio del 2007, la Unilever \u00e8 diventata la prima azienda ad impegnarsi per approvvigionamento di tutti i suoi t\u00e8 in modo sostenibile.\nLavorando con la Rainforest Alliance, un'organizzazione ambientale internazionale, la Lipton e la sua societ\u00e0 madre: la Unilever, ha annunciato che tutte le bustine di t\u00e8 etichettate \"Lipton Yellow Label\" vendute in europa occidentale potrebbero essere certificate entro il 2010 e tutte le bustine di t\u00e8 Lipton vendute nel mondo entro il 2015.\nLe piantagioni di t\u00e8 Lipton sono state infatti tra i primi ad essere certificate.\nProdotti muniti del sigillo Rainforest Alliance apparvero su mercati dell'Europa occidentale nel 2008 e cominciarono ad apparire in Nord America nel 2009.\nIl 6 maggio 2009, la Lipton ricevette un riconoscimento per il suo lavoro con la Rainforest Alliance.\nMarchi.\nI principali marchi della Lipton sono Lipton Yellow Label e Lipton Ice Tea, il secondo prodotto e distribuito in collaborazione con la PepsiCo. Esistono anche altre linee di prodotti come T\u00e8 Verde Lipton, Lipton Green Ice Tea, Lipton Deteinato e altri t\u00e8. Nel 2008 \u00e8 stato inoltre lanciato il marchio Lipton Linea in Europa, una variet\u00e0 di t\u00e8 verde.\nLa Lipton nel mercato mondiale.\nDisponibile in oltre 110 paesi nel mondo, la Lipton \u00e8 particolarmente popolare in Europa, Nord America e il Medio Oriente, parte dell'Asia, dell'Australia e Nuova Zelanda. Nonostante le sue origini britanniche, alcuni marchi come Lipton Yellow Label non sono commercializzati in Gran Bretagna. Tuttavia, la Lipton Ice Tea e t\u00e8 alla frutta sono disponibili nel Regno Unito."}
{"id": "2940628", "revid": "54253", "url": "https://it.wikipedia.org/wiki?curid=2940628", "title": "Caldia", "text": "Il caldia \u00e8 un tipo di marmo estratto da un'unica cava in provincia di Massa-Carrara.\nIl materiale si presenta di colore bianco cristallino, quasi traslucido, puro e profondo, con venature ovulate di colore verde chiaro o chiarissimo e grigio bardigliaceo con punte di nero sottile; pu\u00f2 presentare lievissime ombre\ngiallo-ocra che arricchiscono il fondo.\nStoria.\nL'inizio dell'estrazione del Caldia risale intorno agli anni venti del secolo\nscorso.Oggi la cava produce in maniera costante.\nUtilizzi.\nIl materiale da anni viene utilizzato prevalentemente nel rivestimento e nella pavimentazione in interventi edilizi di prestigio."}
{"id": "2940629", "revid": "1573940", "url": "https://it.wikipedia.org/wiki?curid=2940629", "title": "Hylomys parvus", "text": "Il gimnuro nano (\"Hylomys parvus\" ) \u00e8 un mammifero erinaceomorfo della famiglia dei Erinaceidi, endemico dell'Indonesia.\nDistribuzione e habitat.\nLa specie \u00e8 endemica delle pendici del Monte Kerinci e delle montagne circostanti, nei monti Barisan, nell'isola di Sumatra,in Indonesia.\nVive nelle foreste montane di alta quota che si trovano tra i 2.000 e i 3.000 m.\nConservazione.\nIl gimnuro nano abita in un territorio molto piccolo ed \u00e8 classificato, dalla IUCN, fra le specie vulnerabili."}
{"id": "2940633", "revid": "110157", "url": "https://it.wikipedia.org/wiki?curid=2940633", "title": "Fratar", "text": "Fratar \u00e8 una frazione del comune di Mallakast\u00ebr in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Aranitas, Ballsh, Greshic\u00eb, Hekal, Kut\u00eb, Ngra\u00e7an, Qend\u00ebr e Selit\u00eb a costituire la municipalit\u00e0 di Mallakast\u00ebr.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2940637", "revid": "251304", "url": "https://it.wikipedia.org/wiki?curid=2940637", "title": "Olbia (incrociatore ausiliario)", "text": "L\u2019Olbia \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nCostruita nei cantieri Ansaldo di Sestri Ponente tra il gennaio 1928 ed il luglio 1929 per la Compagnia Italiana Transatlantica (CITRA), l'unit\u00e0 (il nome \"Olbia\" venne proposto dal poeta Gabriele D'Annunzio, a commemorazione del luogo in cui Lucio Cornelio Scipione aveva sconfitto le truppe cartaginesi), cos\u00ec come le gemelle \"Deffenu\" e \"Caralis\", era una motonave passeggeri da 3514 (per altre fonti 3700) tonnellate di stazza lorda. Due motori diesel MAN azionavano due eliche (altre fonti parlano di tre motori e tre eliche), consentendo una velocit\u00e0 di crociera di 14,5 nodi ed una massima di 15,6. Originariamente l\u2019\"Olbia\" era impiegato come \u201cpostale\u201d nei collegamenti con la Sardegna.\nNel marzo 1932 la CITRA si fuse con la Florio-Societ\u00e0 Italiana di Navigazione formando la \u00abTirrenia Flotte Riunite Florio-Citra\u00bb, che il 21 dicembre 1936, a seguito dell'unione con altre compagnie minori, form\u00f2 la Tirrenia Societ\u00e0 Anonima di Navigazione. L\u2019\"Olbia\" segu\u00ec i mutamenti delle societ\u00e0 armatoriali, venendo iscritto, con matricola 403, al Compartimento marittimo di Napoli.\nNel 1938 l'\"Olbia\", insieme ad altre tre navi della Tirrenia (\"Citt\u00e0 di Savona\", \"Citt\u00e0 di Bastia\" e \"Citt\u00e0 di Napoli\") e ad altri mercantili, fece parte di un convoglio che trasport\u00f2 coloni in Libia.\nCome molte altre unit\u00e0 costruite per societ\u00e0 statali, la nave era stata progettata per poter essere convertita, all'occorrenza, in incrociatore ausiliario (fin dal varo erano state infatti installate piattaforme per cannoni). Essa rispondeva alle caratteristiche prescritte per tale impiego: tonnellaggio contenuto ma comunque sufficiente da consentire la navigazione d'altura senza problemi, velocit\u00e0 intorno ai 15 nodi e possibilit\u00e0 di essere impiegata in missioni veloci di trasporto.\nIl 13 giugno 1940, tre giorni dopo l'ingresso dell'Italia nella seconda guerra mondiale, l\u2019\"Olbia\" venne requisito dalla Regia Marina a Civitavecchia ed iscritto nel ruolo del naviglio ausiliario dello Stato come incrociatore ausiliario, con matricola \"D 7\". \nDotata di quattro cannoni da 102/45 mm, quattro mitragliere da 20/65 mm ed altrettante da 13,2 mm, l'unit\u00e0 venne destinata principalmente a compiti di scorta convogli, svolgendo numerose missioni di questo tipo nei successivi tre anni.\nIntorno alle 14.42 del 20 giugno 1943, durante la navigazione da Napoli a Brindisi, l\u2019\"Olbia\" venne avvistato dal sommergibile britannico \"United\". Alle 15.13 (o verso le 15.15) il sommergibile avversario lanci\u00f2 una salva di quattro siluri da circa 820 metri di distanza: tre delle armi colpirono l'incrociatore ausiliario, che inizi\u00f2 a sbandare sulla dritta, avvolto dal fumo. Circa cinque minuti dopo il siluramento da bordo dell\u2019\"United\" venne avvistata una scialuppa che si stava velocemente allontanando dalla nave agonizzante, mentre un altro gruppo di uomini gettava in acqua zatterini \u00abCarley\u00bb e si tuffava in mare dalla zona dello squarcio aperto da uno dei siluri nel castello di prua. Dopo oltre un'ora di agonia l\u2019\"Olbia\" s'inabiss\u00f2 in posizione 37\u00b035' N e 16\u00b005' E, una ventina di miglia a sud di Capo Spartivento calabro."}
{"id": "2940639", "revid": "110157", "url": "https://it.wikipedia.org/wiki?curid=2940639", "title": "Greshic\u00eb", "text": "Greshic\u00eb \u00e8 una frazione del comune di Mallakast\u00ebr in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Aranitas, Ballsh, Fratar, Hekal, Kut\u00eb, Ngra\u00e7an, Qend\u00ebr e Selit\u00eb a costituire la municipalit\u00e0 di Mallakast\u00ebr.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2940644", "revid": "1442080", "url": "https://it.wikipedia.org/wiki?curid=2940644", "title": "Harald Cerny", "text": ""}
{"id": "2940648", "revid": "6923", "url": "https://it.wikipedia.org/wiki?curid=2940648", "title": "Am\u00e9d\u00e9e Gordini", "text": ""}
{"id": "2940659", "revid": "1516566", "url": "https://it.wikipedia.org/wiki?curid=2940659", "title": "Rovigno (incrociatore ausiliario)", "text": "Il Rovigno \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nCostruita nel cantiere triestino di San Marco, come scafo numero 1245, tra il marzo 1940 e l'agosto 1941, per la Societ\u00e0 anonima di Navigazione Istria con sede a Trieste, insieme alla gemella \"Pola\", l'unit\u00e0 era in origine una motonave passeggeri da 451 tonnellate di stazza lorda e 187 tonnellate di portata lorda, iscritta con matricola 446 al Compartimento marittimo di Trieste. Grazie a due motori diesel su due eliche, con una scorta di 1250 tonnellate di nafta, la \"Rovigno\" poteva raggiungere l'eccellente (per una nave mercantile) velocit\u00e0 massima di 20 nodi (la velocit\u00e0 di crociera era invece di 14,5 nodi).\nPochi mesi dopo il completamento, il 9 gennaio 1942, la piccola unit\u00e0 (cos\u00ec come la \"Pola\") venne requisita a Trieste dalla Regia Marina ed iscritta nel ruolo del Naviglio ausiliario dello Stato, con matricola \"D 29\" e classificazione come incrociatore ausiliario. Armata con un cannone da 76/40 mm e tre mitragliere da 20/70\u00a0mm (o 20/65\u00a0mm), la nave fu destinata a missioni di scorta convogli ma soprattutto di trasporto veloce, con base dapprima a Brindisi e successivamente a Prevesa.\n Nel corso della seconda guerra mondiale la nave effettu\u00f2 complessivamente 277 missioni di guerra.\nL'11 settembre 1943, in seguito all'armistizio, il \"Rovigno\" ed il \"Pola\" vennero entrambi catturati a Saseno dalle truppe tedesche (per altre fonti il \"Rovigno\" venne catturato a Valona). Mentre l'equipaggio del \"Pola\" riusc\u00ec, qualche giorno dopo, a sopraffare il picchetto tedesco di sorveglianza, riprendere il controllo della nave e portarla in salvo a Brindisi, il \"Rovigno\", rimasto in mano tedesca, venne trasferito a Valona qualche giorno dopo.\nNella notte tra il 21 ed il 22 settembre 1943 le motosiluranti britanniche \"MTB 287\", \"MTB 290\" ed \"MTB 295\" (l'ultima delle quali rimase danneggiata nello scontro) attaccarono le navi mercantili alla fonda nella rada di Valona: alle 2.10 del 22 settembre il \"Rovigno\" venne colpito da uno o due siluri ed affond\u00f2 rapidamente nelle acque nella rada.\nIl relitto della nave giace spezzato in due, in assetto di navigazione, su fondali di 53 metri, al largo della penisola del Karaburuni e a quattro miglia dal porto di Valona."}
{"id": "2940660", "revid": "1452073", "url": "https://it.wikipedia.org/wiki?curid=2940660", "title": "Progettista del suono", "text": "Con il termine progettista del suono (letteralmente dall'inglese, \"sound designer\") ci si riferisce a una persona che svolge una professione legata all'ambiente del suono e in particolare alla sua creazione o modificazione per scopi di vario genere. Questa figura professionale, nata con l'avvento delle nuove tecnologie, compone musiche e suoni per diversi settori, come quello della televisione, della radio, del cinema, del teatro, della pubblicit\u00e0 e del marketing, della discografia e dei videogiochi. Per svolgere questo lavoro sono necessarie conoscenze in ambito musicale, tecnologico, scientifico e acustico. Il sound designer \u00e8 in grado di progettare e gestire la spazializzazione del suono in ambienti chiusi e aperti.\nIl suono, i processi comunicativi e i media.\nIl suono \u00e8 un elemento che coinvolge molti processi di comunicazione: il sound designer \u00e8 in grado di utilizzarlo per costruire effetti sonori ed elettronici e per applicarlo a diversi ambiti e media. Gli ambiti di produzione in cui questa figura professionale ha la possibilit\u00e0 di cimentarsi spaziano tra la creazione di colonne sonore, jingle pubblicitari, effetti sonori (cinematografici, televisivi e teatrali) ed effetti musicali.\nStrumenti utilizzati.\nLa tecnologia \u00e8 spesso alla base del lavoro che svolge un esperto di questo tipo, gli strumenti utilizzati includono infatti il computer (dotato di specifici software in grado di modificare e creare suoni), il microfono, lo studio di registrazione e il mixer.\nIl sound designer nell'ambito del marketing.\nPer ci\u00f2 che concerne l'ambiente del marketing, il suono \u00e8 uno strumento fondamentale: una composizione musicale o sonora si lega spesso ad un prodotto e pu\u00f2 essere utilizzato dall'azienda come vera e propria strategia per fare in modo che il cliente associ una determinata successione di suoni o una composizione ad un particolare prodotto. Questo collegamento involontario che si stabilisce per il possibile acquirente pu\u00f2 essere di grande rilevanza, infatti ogni volta che il soggetto in questione sentir\u00e0 il jingle associato al prodotto o all'azienda far\u00e0 riemergere una serie di ricordi e di impressioni positive o negative.\nLa produzione di una sigla.\nI programmi televisivi o radiofonici si affidano di frequente a figure esperte per l'elaborazione di sigle; il sound designer spesso costruisce appositamente i suoni, non li elabora solamente. Anche la produzione di sigle, come quella di jingle pubblicitari pu\u00f2 rivelarsi utile per suscitare un ricordo nello spettatore: se la successione sonora rimarr\u00e0 impressa nel soggetto sar\u00e0 associata al programma in questione."}
{"id": "2940661", "revid": "76963", "url": "https://it.wikipedia.org/wiki?curid=2940661", "title": "Kaori Moriwaka", "text": "Carriera.\nKaori ha dato avvio alla sua carriera suonando in due gruppi musicali, nelle Go-Bang's e nei Ram Jam World. Inoltre, ha scritto canzoni e suonato la seconda chitarra per la girl band Chee's.&lt;br&gt;\nPer quanto riguarda invece la carriera di attrice, ha recitato nel 2004 nella serie televisiva live action \"Bish\u014djo senshi Sailor Moon\", nel ruolo della giovanile mamma di Usagi/Sailor Moon, Ikuko Tsukino."}
{"id": "2940665", "revid": "251304", "url": "https://it.wikipedia.org/wiki?curid=2940665", "title": "Zara (incrociatore ausiliario)", "text": "Lo Zara \u00e8 stato un incrociatore ausiliario della Regia Marina, gi\u00e0 motonave passeggeri italiana.\nStoria.\nCostruita tra il febbraio ed il settembre 1931 nei Cantieri Riuniti dell'Adriatico di Monfalcone unitamente alle gemelle \"Adriatico\", \"Barletta\", \"Brindisi\", \"Brioni\", \"Lero\" e \"Monte Gargano\", l'unit\u00e0 era originariamente una motonave passeggeri da 1976 tonnellate di stazza lorda e 1074 tonnellate di stazza netta. Quattro stive della capienza di 1722 metri cubi permettevano una portata lorda di 1231 tonnellate, mentre nelle cabine potevano trovare posto in tutto 82 passeggeri (per altre fonti 68: 22 in prima classe, 24 in seconda e 22 in terza). Due motori diesel FIAT a due tempi e semplice effetto, della potenza complessiva di 3300\u00a0hp (altre fonti 2800), consumando 11,5 tonnellate di carburante al giorno, azionavano una due eliche (per altre fonti una sola), consentendo una velocit\u00e0 di 14,5 nodi (alle prove in mare erano stati invece toccati i 15,8 nodi).\nIscritta con matricola 53 al Compartimento marittimo di Bari, la nave apparteneva inizialmente alla Puglia Societ\u00e0 anonima di Navigazione a Vapore (con sede a Bari), che la utilizz\u00f2 sulla linea dall'Adriatico alla Dalmazia ed all'Albania e dall'Adriatico a Dalmazia, Albania ed Epiro. Il 21 marzo 1932 la societ\u00e0 Puglia conflu\u00ec, insieme ad alcune altre compagnie di navigazione adriatiche, nella Societ\u00e0 di Navigazione San Marco, con sede a Venezia, che il 4 aprile di quello stesso anno divenne Compagnia Adriatica di Navigazione. La societ\u00e0 avrebbe poi definitivamente cambiato nome, il 1\u00ba gennaio 1937, in Adriatica Societ\u00e0 Anonima di Navigazione. \nLa \"Zara\" segu\u00ec quindi tali mutamenti di proprietario, passando alla Compagnia Adriatica il 25 maggio 1932 ed entrando infine a far parte della flotta dell'Adriatica.\nNel 1935, frattanto, la motonave era stata requisita (o noleggiata) ed impiegata come trasporto di truppe e rifornimenti durante la guerra d'Etiopia.\nUtilizzata dalla Compagnia Adriatica sulla linea n. 52 (dal Pireo a Rodi toccando gli arcipelaghi del Mar Egeo), l'unit\u00e0, dopo l'incorporazione nell'Adriatica, venne destinata alla linea 53 (Rodi-Alessandria d'Egitto-Rodi) e poi alla 43 (Venezia-Trieste-Fiume-Zara-Spalato-Lagosta-Gravosa-Durazzo-Valona-Brindisi-Santi Quaranta-Corf\u00f9-Il Pireo-Smirne-Patmo-Lero-Calino-Coo-Rodi), che percorse per 15 volte nel corso del 1938. Nel 1939 la \"Zara\" oper\u00f2 in servizio di collegamento tra i sorgitori del Mar Adriatico con alcuni periodi di sosta, facendo capolinea a Brindisi.\nRequisita il 29 agosto 1939 dal Ministero delle comunicazioni, la motonave venne derequisita il 2 novembre dello stesso anno e l'indomani restituita all'armatore, riprendendo i collegamenti civili tra Italia, Dalmazia ed Albania. Il 6 dicembre 1939 la \"Zara\" venne destinata alla linea 43 modificata, da Venezia al Pireo via Brindisi, sulla quale navig\u00f2 sino al 9 giugno 1940.\nIl 15 giugno 1940, pochi giorni dopo l'ingresso dell'Italia nella seconda guerra mondiale, la motonave venne requisita a Durazzo dalla Regia Marina e iscritta nel ruolo del Naviglio ausiliario dello Stato, con contrassegno \"D 14\". Sottoposta a lavori di conversione in incrociatore ausiliario, la \"Zara\" venne dotata di un armamento composto da due cannoni da 100/47\u00a0mm e quattro mitragliere da 13,2\u00a0mm. L'equipaggio venne militarizzato e la nave venne destinata a missioni di scorta convogli.\nA partire dal 2 maggio 1941 la motonave venne destinata a compiti di scorta dei convogli diretti in Albania e Grecia con partenza dai porti della costa adriatica italiana e da Taranto.\nIl 7 ottobre 1941 la nave scort\u00f2 da Durazzo a Bari, insieme ad un altro incrociatore ausiliario, il \"Deffenu\", la motonave \"Citt\u00e0 di Trapani\" ed i piroscafi \"Monstella\" e \"Quirinale\".\nIl 29 marzo 1942 lo \"Zara\" prese parte alle operazioni di soccorso dei naufraghi del piroscafo \"Galilea\", silurato ed affondato dal sommergibile HMS \"Proteus\" la notte precedente, durante la navigazione in convoglio da Patrasso a Bari, in posizione 4\u00b093' N e 20\u00b005' E, con la perdita di 995 dei 1314 uomini a bordo. L'incrociatore ausiliario raggiunse la torpediniera \"Mosto\", che aveva recuperato 150 naufraghi, verso le due del pomeriggio del 29, quando ormai in acqua non vi erano pi\u00f9 sopravvissuti.\nAll'una del pomeriggio del 29 ottobre 1942 la \"Zara\", al comando del tenente di vascello Domenico Marra, lasci\u00f2 Brindisi in convoglio con la gemella \"Brioni\", per una missione di trasporto di rifornimenti (la \"Zara\" era carica di benzina in fusti, destinata all'Afrika Korps) a Tobruk. Dopo aver attraversato il canale di Corinto, le navi giunsero al Pireo alle quattro del mattino del 1\u00ba novembre, ripartendone un'ora e mezza pi\u00f9 tardi (alcune fonti riferiscono anche di una sosta a Suda). Alle 16.30 dello stesso giorno i due incrociatori ausiliari vennero raggiunti dall'anziana torpediniera \"San Martino\", come unica unit\u00e0 di scorta e, dai velivoli della scorta aerea (bombardieri Junkers Ju 88 e caccia Messerschmitt Bf 109, del JG 53, e Bf 110 della Luftwaffe e caccia Macchi MC.200 e C.202 del II Stormo della Regia Aeronautica). Alle undici di sera di quel giorno venne avvistato un ricognitore alleato, che segu\u00ec il convoglio sino alle due di notte del 2 novembre, illuminando le navi con razzi e bengala per poi allontanarsi (gi\u00e0 alle 18.30 alcuni bombardieri angloamericani avevano individuato le unit\u00e0 italiane). Il convoglio prosegu\u00ec senza problemi per il resto della nottata (durante la quale diversi bengalieri lo cercarono senza trovarlo) e fino all'alba, quando incroci\u00f2 alcune formazioni di aerei da trasporto e da caccia italo-tedeschi, poi, intorno alle nove (per altre fonti alle otto) del mattino del 2 novembre, le navi vennero attaccate da sette aerosiluranti britannici Bristol Beaufort, appartenenti al 39th Squadron della Royal Air Force e scortati da caccia Bristol Beaufighter del 272nd Squadron. In rapida successione aprirono il fuoco il \"Brioni\" (che contromanovr\u00f2 evitando alcuni siluri), la \"San Martino\" e quindi la stessa \"Zara\" \u2013 anche tra gli aerei attaccanti e quelli della scorta aerea vi fu uno scontro, in seguito al quale da parte italo-tedesca si rivendic\u00f2 l'abbattimento di tre Beaufort ed il danneggiamento di altrettanti velivoli dello stesso tipo, e da parte inglese l'abbattimento di uno Ju 88 ed il danneggiamenti di altri due: come spesso accade, i dati non coincidono con quelli forniti da ambo le parti circa le effettive perdite subite (la RAF afferm\u00f2 della perdita di due Beaufort e di un Beaufighter) \u2013, ma alle 9.20 (per altre fonti alle 8.15), in posizione 33\u00b010' N e 23\u00b050' E, un siluro and\u00f2 a segno, colpendo la \"Zara\" a centro nave: lo scoppio uccise il terzo ufficiale di macchina Ugo Benfante, il capo fuochista Leonardo Ricco ed il motorista Giuseppe Granata (per altre fonti le vittime furono quattro: un ufficiale, due sottufficiali ed un marinaio), ed immobilizz\u00f2 la nave, arrecandole seri danni. L'unit\u00e0 rimase tuttavia a galla, perci\u00f2, per cercare di salvarla, alle 10.40 venne presa a rimorchio dalla \"San Martino\", che fin da dopo il siluramento aveva cercato di assisterla, mentre la \"Brioni\" proseguiva alla volta di Tobruk (dove and\u00f2 distrutta poche ore dopo in un attacco aereo). Alle 15.40 si aggreg\u00f2 alla scorta anche la torpediniera \"Circe\", salpata da Tobruk, ma la situazione and\u00f2 peggiorando: intorno alle sei di sera (per altre fonti verso le otto), ad una cinquantina di miglia dal Tobruk (per altre fonti un centinaio di miglia a nord di tale porto), la \"Zara\" inizi\u00f2 ad accentuare il proprio sbandamento e ad affondare con maggiore rapidit\u00e0, obbligando, alle 18, a tagliare i cavi di rimorchio: abbandonata dall'equipaggio, che venne tratto in salvo dalla \"Circe\" e dalla \"San Martino\", la motonave s'inabiss\u00f2 intorno alle 22.30, in posizione 32\u00b037' N e 23\u00b050' E.\nL'equipaggio (salvato per intero ad eccezione delle tre vittime del siluramento) venne portato a Tobruk e rimpatriato da Derna il 3 novembre, per via aerea.\nNel corso della seconda guerra mondiale la \"Zara\" aveva effettuato in tutto 330 missioni di guerra, tra cui 250 di scorta, cinque di trasporto ed una di posa di mine."}
{"id": "2940671", "revid": "1149807", "url": "https://it.wikipedia.org/wiki?curid=2940671", "title": "Saldatura a vibrazione", "text": "La saldatura a vibrazione \u00e8 un metodo di saldatura che ha vaste aree di interesse industriale nella produzione di serie.\n\u00c8 una tecnica perfettamente appropriata per una larga gamma di materiali termoplastici spesso considerati difficili da unire quali PP, Poliammidi caricate e non e si presta anche all'unione di materiali simili ma eterogenei tra di loro come ABS e PMMA.\nL'unione di materiali termoplastici con l'utilizzo della saldatura a vibrazione, avviene per fusione delle superfici a contatto. Il metodo di saldatura \u00e8 a frizione per cui non vi \u00e8 apporto di calore dall'esterno ma questo proviene dalla dissipazione dell'energia prodotta per attrito. L'aumento della temperatura locale necessario al processo \u00e8 ottenuto con sfregamento che fonde i lembi opportunamente predisposti dei due pezzi da saldare. Gli stessi, nella fase di raffreddamento sotto pressione, rimangono saldati. Sul pezzo sottoposto a movimento, viene applicata una pressione di spinta in modo da mantenere in contatto le parti da unire durante il processo di saldatura. \nQuesta tecnologia \u00e8 adatta alla saldatura di materiali termoplastici con sagome complesse o costituite da materiali particolari e rappresenta una valida alternativa ed in certi casi, \u00e8 pi\u00f9 vantaggiosa della saldatura a ultrasuoni. Il principale vantaggio \u00e8 il considerevole risparmio di tempo rispetto all'uso di adesivi o di sistemi a caldo.\nIl motore elettrico, comandato da apposito azionamento, fornisce il moto di rotazione principale. Attraverso la tastiera di programmazione, \u00e8 possibile impostare la frequenza e di conseguenza, il numero di giri.\nL'albero di rotazione, viene supportato da cuscinetti ed \u00e8 realizzato con geometria particolare che permette di trasformare il moto rotatorio, in modo vibratorio. Su questo albero, \u00e8 presente una cava con un tassello riportato ed avvitato. Le dimensioni della cava sono fisse, mentre quelle del tassello, sono variabili e determinano l'ampiezza di vibrazione.\nEsistono diverse tipologie di saldatrici a vibrazione, e sono caratterizzate dal movimento generato:\nA causa del movimento generato, si hanno rendimenti del tutto differenti. Nella saldatura a vibrazione lineare, esistono zone in cui la velocit\u00e0 \u00e8 nulla, in corrispondenza della inversione della direzione del moto lineare. L'energia sviluppata \u00e8 massima quando la velocit\u00e0 \u00e8 nulla e nulla quando la velocit\u00e0 \u00e8 massima.\nNella saldatura a vibrazione orbitale, il rendimento del sistema \u00e8 certamente pi\u00f9 elevato. La velocit\u00e0 tangenziale ha un andamento pi\u00f9 costante per cui l'andamento sinusoidale del sistema \u00e8 meno accentuato.\nNella saldatura a vibrazione circolare, l'andamento \u00e8 costante. Il movimento, senza cambi di direzione, permette di trasmettere l'energia di fusione in modo costante.\nL'energia non \u00e8 soggetta a fluttuazioni e di conseguenza si ottiene una fusione del materiale rapida e uniforme sulla superficie di contatto tra le parti. "}
{"id": "2940672", "revid": "352448", "url": "https://it.wikipedia.org/wiki?curid=2940672", "title": "Dilatazione gravitazionale del tempo", "text": ""}
{"id": "2940673", "revid": "287204", "url": "https://it.wikipedia.org/wiki?curid=2940673", "title": "Frescobaldi (software)", "text": "Frescobaldi \u00e8 un programma per scrivere o modificare spartiti musicali, pubblicato come software libero con licenza GPL. L'applicazione \u00e8 sviluppata in ambiente grafico KDE sotto Linux per fornire un'interfaccia utente di tipo grafico al programma di compilazione musicale LilyPond.\nIl nome \u00e8 stato dato in onore del musicista italiano Girolamo Frescobaldi.\nIn aprile 2009, Frescobaldi ha vinto l\"'HotPick award\" assegnato dalla rivista Linux Format.\nNel maggio 2009, TuxRadar lo ha elencato tra le \"100 gemme open source\"."}
{"id": "2940684", "revid": "767487", "url": "https://it.wikipedia.org/wiki?curid=2940684", "title": "Oktjabr'skij rajon (Calmucchia)", "text": "L'Oktjabr'skij rajon () \u00e8 un municipal'nyj rajon della Repubblica autonoma di Calmucchia, nella Russia europea. Istituito il 13 marzo 1977, occupa una superficie di circa 3.686 chilometri quadrati, ha come capoluogo Bol'\u0161oj Caryn e ospita una popolazione di 9.225 abitanti, suddivisi in 12 centri abitati."}
{"id": "2940688", "revid": "3115", "url": "https://it.wikipedia.org/wiki?curid=2940688", "title": "Citt\u00e0 di Palermo (incrociatore ausiliario 1915)", "text": " \nIl Citt\u00e0 di Palermo \u00e8 stato un incrociatore ausiliario della Regia Marina, gi\u00e0 piroscafo passeggeri italiano.\nStoria.\nCostruita tra il 1909 ed il 1910, l'unit\u00e0 faceva parte di una serie di quattro veloci piroscafi passeggeri ordinati dalle Ferrovie dello Stato (gli altri tre erano \"Citt\u00e0 di Messina\", \"Citt\u00e0 di Siracusa\" e \"Citt\u00e0 di Catania\"). Tali navi, simili nelle caratteristiche generali, si differenziavano nell'apparato propulsivo e di conseguenza anche nell'aspetto. Gi\u00e0 prima dello scoppio della prima guerra mondiale era previsto, nei piani della Regia Marina, che in caso di guerra le quattro navi, in virt\u00f9 della loro notevole velocit\u00e0 (20 nodi), sarebbero state requisite, armate ed impiegate come incrociatori ausiliari.\nPer tale motivo nel 1911-1912, scoppiata guerra italo-turca, la nave, al pari delle altre tre unit\u00e0 similari, venne requisita ed armata come incrociatore ausiliario, partecipando quindi a tale conflitto. Conclusa tale guerra, il \"Citt\u00e0 di Palermo\" torn\u00f2 al servizio passeggeri di linea.\nPoco prima dell'ingresso dell'Italia nella prima guerra mondiale il \"Citt\u00e0 di Palermo\" venne nuovamente requisito, armato con 4 cannoni da 120/40 mm e 2 da 76/40 mm (per altre fonti da 47/40 mm) ed iscritto nel ruolo del naviglio ausiliario dello stato come incrociatore ausiliario, impiegato anche nel trasporto di truppe. Il 24 maggio 1915 la nave aveva base a Brindisi, al comando del capitano di fregata Cuturi, ed era, come unit\u00e0 di bandiera del contrammiraglio Enrico Millo, la nave ammiraglia della Divisione Esploratori.\nL'11 luglio 1915, poco dopo l'entrata in guerra, il \"Citt\u00e0 di Palermo\" fu assegnato alla formazione navale incaricata dello sbarco e dell'occupazione dell'isola di Pelagosa. La nave, inquadrata nel II Gruppo di tale forza navale e con a bordo il reparto destinato all'occupazione nonch\u00e9 i relativi equipaggiamenti e viveri, giunse poco prima delle tre di notte, scortata dal cacciatorpediniere \"Strale\" e dalle torpediniere \"Clio\", \"Cassiopea\", \"Calliope\", \"Airone\", \"Astore\" ed \"Arpia\", nelle acque antistanti la localit\u00e0 di Zadlo, sull'isola, e dopo un iniziale sbarco di reparti d'avanguardia per verificare l'assenza di truppe avversarie, alle 5.30 si mise alla fonda ed inizi\u00f2 a sbarcare le truppe, concludendo l'operazione in quattro ore. Pelagosa venne occupata senza incontrare resistenza \u2013 i due unici militari austroungarici presenti sull'isola, due segnalatori, si nascosero e poi si consegnarono \u2013, anche se dovette essere abbandonata dopo poche settimane a causa dei contrattacchi austro-ungarici.\nSuccessivamente la nave ebbe impiego anche come trasporto truppe sulle rotte tra la Puglia e l'Albania.\nIl mattino dell'8 gennaio 1916 il \"Citt\u00e0 di Palermo\" (ancora al comando del capitano di fregata Cuturi) lasci\u00f2 Brindisi diretto a Valona (o Durazzo) con a bordo 540 tra membri dell'equipaggio e militari del Commonwealth \u2013 tra cui 4 ufficiali e 139 sottufficiali e soldati britannici \u2013 destinati, a seconda delle fonti, a Durazzo od al fronte di Salonicco. Poco dopo aver lasciato il porto, tuttavia, intorno alle 8.30, circa 6 miglia a nordest di Brindisi, la nave entr\u00f2 in un campo minato posato il precedente 10 dicembre dal sommergibile austroungarico \"UC 14\" ed urt\u00f2 una mina, affondando con grande rapidit\u00e0. Numerosi drifters britannici accorsero prontamente sul luogo, riuscendo a salvare la grande maggioranza degli uomini imbarcati. Due dei drifters, il \"Freuchny\" ed il \"Morning Star\", andarono a loro volta distrutti sulle mine durante le operazioni di soccorso, con la perdita rispettivamente di 8 e 9 uomini.\nLe perdite tra gli uomini a bordo del \"Citt\u00e0 di Palermo\" ammontarono ad 87 morti (54 britannici e 33 italiani), mentre 453 uomini (tra cui 84 britannici), 24 dei quali feriti, poterono essere tratti in salvo dalle unit\u00e0 soccorritrici."}
{"id": "2940706", "revid": "35692", "url": "https://it.wikipedia.org/wiki?curid=2940706", "title": "Animate TV", "text": ""}
{"id": "2940707", "revid": "729019", "url": "https://it.wikipedia.org/wiki?curid=2940707", "title": "Animate", "text": " \u00e8 la societ\u00e0 addetta alla distribuzione dei prodotti della MOVIC all'interno dell'\"Animate Group\", ed \u00e8 il pi\u00f9 importante distributore di anime, manga e videogiochi in Giappone. Il primo negozio e sede principale di Animate ha aperto nel 1983 a Ikebukuro, un quartiere di T\u014dky\u014d. Attualmente, la societ\u00e0 detiene il possesso di 38 negozi in Giappone, uno a Taipei e uno a Taiwan; fra questi si ricorda anche il negozio che venne aperto in California, nella citt\u00e0 di Los Angeles, che ha chiuso nel corso del 2003. Dopo la chiusura di Biblos, nell'aprile del 2006 a causa del fallimento della azienda controllante, Animate \u00e8 divenuta la nuova azienda controllante, cambiando il nome in Libre Publishing.\nCollaborazione con Broccoli.\nIl 23 gennaio 2008, la compagnia rivale di Animate, Broccoli, ha annunciato la collaborazione con Animate alla creazione di una nuova compagnia, \"AniBro\", di cui Animate detiene il 70% della propriet\u00e0, mentre il restante 30% \u00e8 in mano a Broccoli. Il presidente della nuova compagnia sar\u00e0 l'amministratore delegato di Animate, anche se continuer\u00e0 ad amministrare Animate insieme ad AniBro. La nuova compagnia intende espandere il suo mercato utilizzando il marchio AniBro in Giappone."}
{"id": "2940708", "revid": "193285", "url": "https://it.wikipedia.org/wiki?curid=2940708", "title": "Tour St-Jacques", "text": ""}
{"id": "2940715", "revid": "709565", "url": "https://it.wikipedia.org/wiki?curid=2940715", "title": "Episodi di Amiche mie", "text": "Gli episodi di \"Amiche mie\" andarono in onda in prima visione su Canale 5 nel 2008.\n\"Il coraggio di cambiare\".\nTrama.\nIl primo episodio inizia con la voce narrante del dottor G, il medico a cui tutte le donne si rivolgono per i propri problemi di tipo sessuale e ginecologico, che sta lavorando al suo nuovo romanzo che parla di rapporti di coppia e sentimenti.Anna in famiglia si interroga sulla sua vita e il suo futuro e si sente sempre pi\u00f9 persa, sempre pi\u00f9 sola e incompresa, tanto che si chiude in bagno pronta ad ingoiare una serie di pillole, ma all'ultimo le getta via e si dice che deve assolutamente avere il coraggio di cambiare, quindi dice al marito di rimanere solo loro due per il weekend, mentre il resto della famiglia parte. Il marito interpreta male la cosa e vorrebbe copulare con lei nel bagno nello stesso momento.C'\u00e8 poi Marta, il mezzobusto del Tg News locale che, in attesa della diretta le viene passata una chiamata con il cellulare e dall'altra parte sente ansimare il marito Paolo, chiaramente a letto con un'altra. Marta ha una crisi isterica che deve per\u00f2 subito ridimensionare perch\u00e9 inizia la diretta.Francesca \u00e8 seduta alla scrivania della sua agenzia di organizzazione di eventi mentre con il telefonino scatta una foto di nascosto al suo super sexy reggicalze, successivamente la scopriamo tra le braccia dell'aitante, e pi\u00f9 giovane di lei di quindici anni, Giacomo a sua volta sposato, ma ancora non sa che la moglie aspetta un bambino.Grazia invece \u00e8 sposata felicemente con un ricco imprenditore Federico, che prima di recarsi al lavoro informa la moglie che ha una cosa importante da dirle e la invita a pranzo in un lussuoso albergo.Anna intanto giunta alla stazione all'ultimo non sale sul treno insieme alla sua famiglia e con il cane si avvia verso quella che lei spera la sua nuova vita, arriva tutta trafelata a Milano intenzionata a conoscere il suo idolo, il dottor G alias Giorgio, arriva al suo studio e cerca di parlare con lui ma la segretaria, attempatella e in procinto di sposarsi sta selezionando candidate per il suo posto, cos\u00ec Anna ne approfitta e compila anche lei la domanda di assunzione.Francesca si incontra con il giovane amante e copulano, dopo felici e appagati si promettono di lasciare i rispettivi partner, Francesca per\u00f2 affronta il freddo e glaciale marito Carlo, anche lui reo di averla tradita in passato e gli comunica la sua intenzione di divorziare, a nulla servono le parole di lui per farla desistere dalla sua decisione.Marta continua a tormentarsi per Paolo dopo la telefonata di lui a letto con un'altra, continua a lasciargli messaggi in segreteria perch\u00e9 lui non le risponde, forse teme di imbattersi in una delle sue scenate isteriche, trovandosi in macchina, Marta urla nell'auricolare l'ennesimo messaggio in segreteria non si accorge di avere Anna alle spalle e la investe con la macchina, accorrono lei e Giorgio, per Anna sembra quasi un sogno trovarsi faccia a faccia con il dottor G.Marta e Anna fanno amicizia e Marta la invita alla festa per i quarant'anni di Francesca, giunti tutti alla festa, incontrano i due organizzatori che lavorano per Francesca ovvero Furio ed Ennio che si sbattono letteralmente perch\u00e9 tutto funzioni a meraviglia, ma Anna si addormenta a causa della stanchezza per il viaggio e senza volerlo rovina il momento della sorpresa, Francesca entra in casa con Giacomo stupendo tutti i presenti a cui ovviamente spiegher\u00e0 come stanno le cose.Federico comunica a Grazia di aver ricevuto un'importante promozione e dovranno per\u00f2 trasferirsi a Roma tutti insieme, sulle prime scioccata dalla notizia la donna accetta di buon grado la notizia e si prepara al trasferimento.Anna si trasferisce con Marta e deve sopportare le sue continue crisi isteriche, non ultima il suo tentato suicidio quando sale sul cornicione del palazzo.Francesca scopre suo malgrado il motivo per cui il suo giovane amante \u00e8 improvvisamente sparito, lui ha saputo della gravidanza della moglie e non sapeva cosa fare, lei lo molla subito e senza possibilit\u00e0 di ritorno."}
{"id": "2940717", "revid": "124360137", "url": "https://it.wikipedia.org/wiki?curid=2940717", "title": "Gran Teatro dell'Avana", "text": "Il Gran Teatro dell'Avana (\"Gran Teatro de La Habana\" in spagnolo) \u00e8 un teatro della citt\u00e0 di L'Avana, Cuba, situato nel Paseo del Prado o de Mart\u00ed, inaugurato nel 1838.\nSi tratta di uno dei teatri d'opera pi\u00f9 grandi del mondo. \u00c8 parte del monumentale palazzo del Centro Gallego (1915), opera dell'architetto belga Paul Belau per ospitare le attivit\u00e0 sociali cittadine.\nStoria.\nIl Gran Teatro de L'Avana \u00e8 stato costruito al di sopra delle rovine del famoso teatro Tac\u00f3n costruito nel 1838 nel quale avevano cantato celebri soprani e contralto provenienti dall'Europa (Clorinda Corradi, Anna Pavlova, etc.); vi lavorarono come scenografi Antonio Meucci e Nestore Corradi. La facciata del teatro \u00e8 decorata con quattro gruppi di sculture realizzate da Giuseppe Moretti rappresentanti la Carit\u00e0, l'Educazione, la Musica ed il Teatro ed \u00e8 in stile neo-barocco tedesco.\nL'attuale teatro fu inaugurato di nuovo il 22 aprile del 1915 con la rappresentazione dell'Aida di Giuseppe Verdi con Maria Gay e Mansueto Gaudio. Attualmente il teatro ospita il Balletto Nazionale Cubano, il \"Centro Pro-Art L\u00edrico\", il Balletto Spagnolo dell'Avana, il Centro Prodanza. Ha assunto l'attuale denominazione nel 1985.\nCaratteristiche.\nL'Auditorium Garc\u00eda Lorca, la parte principale del teatro, possiede 1500 posti a sedere ed \u00e8 il palcoscenico del Ballet Nacional de Cuba, la pi\u00f9 importante compagnia di balletto cubana. Durante gli spettacoli del XIX e XX secolo si sono esibiti sul palco artisti importanti come Ole Bull, Enrico Caruso, Fanny Elssler, Anna Pavlova, Ruth Saint Denis, Ted Shawn, Maya Plisetskaya, Clorinda Corradi, Sarah Bernhardt, Carla Fracci, Alicia Alonso ed altri, cos\u00ec come si sono esibite diverse compagnie di balletto internazionali."}
{"id": "2940720", "revid": "339392", "url": "https://it.wikipedia.org/wiki?curid=2940720", "title": "Gran Teatro di L'Avana", "text": ""}
{"id": "2940726", "revid": "2070356", "url": "https://it.wikipedia.org/wiki?curid=2940726", "title": "Edmund Conen", "text": "Nel 1934, fu avvicinato dal Werder Brema ma, invece di unirsi a loro, disse alla DFB che il Werder stava offrendo offerte finanziarie ai giocatori (a quel tempo il calcio era ancora strettamente amatoriale in Germania e non erano consentiti pagamenti ai giocatori).\nLa vicenda si \u00e8 conclusa con la multa e la sospensione di alcuni dirigenti, giocatori e presidente della squadra.\nCon quattro gol nella Coppa del Mondo FIFA del 1934 in Italia, Conen \u00e8 stato il secondo capocannoniere insieme all'italiano Angelo Schiavio, dietro Old\u0159ich Nejedl\u00fd della Cecoslovacchia che ha segnato cinque gol.\nHa giocato dal 1934 al 1942 in 28 partite internazionali per la Germania e ha segnato 27 gol.\nA soli 19 anni, il giovane tedesco Conen ha avuto un notevole impatto alla seconda Coppa del Mondo FIFA con i suoi tre gol nella sua prima partita del torneo contro il Belgio il 27 maggio. La partita \u00e8 stata pareggiata sul 2-2 prima che il potente attaccante segnasse tre volte negli ultimi 17 minuti per consegnare ai tedeschi una vittoria per 5-2 a Firenze, in Italia. Questo risultato poteva essere pareggiato solo da Gerd M\u00fcller nel mondiale del 1970 contro il Per\u00f9. Riusc\u00ec a colpire il vincitore quando i tedeschi presero la medaglia di bronzo con una vittoria per 3-2 nello spareggio per il terzo posto contro l'Austria.\nDue anni dopo, a 21 anni, la carriera di Conen fu interrotta a causa di una malattia. Questo lo ha tenuto lontano dal calcio per tre anni e mezzo. Conen \u00e8 stato coraggioso e ha lottato per tornare in nazionale il 25 giugno 1939. In questa data a Copenaghen contro la Danimarca Conen ha fatto la rimonta perfetta, con un gol nella vittoria per 2:0. Durante la seconda guerra mondiale nel 1942, ha giocato la sua ultima partita internazionale. La nazionale tedesca ha vinto questa partita finale 5:3 Budapest contro l'Ungheria. Conen e un giovane Fritz Walter erano in fiamme per l'equipaggio di Sepp Herberger.\nDopo la fine della guerra Conen ha lavorato come allenatore, a met\u00e0 degli anni '50, con l'Eintracht Braunschweig nel nord e il Wuppertaler SV nell'ovest. In seguito ha allenato il Bayer Leverkusen e in seguito altre squadre della citt\u00e0 di Leverkusen come SV Schlebusch e BV Opladen. Conen mor\u00ec nella primavera del 1990 a Leverkusen, solo pochi mesi prima che la Germania Ovest vincesse la sua terza Coppa del Mondo.\nPalmar\u00e8s.\nGiocatore.\nCompetizioni regionali club.\nCompetizioni "}
{"id": "2940734", "revid": "767487", "url": "https://it.wikipedia.org/wiki?curid=2940734", "title": "Massimo Mancini", "text": "Carriera.\nCresciuto nella , vanta 60 presenze e una rete in Serie A con la maglia del tra il 1980 e il 1982. Chiude la carriera nelle file del Cecina, in C2, nel 1990, affiancato in campo, negli ultimi anni, dal fratello Stefano, di 6 anni pi\u00f9 giovane."}
{"id": "2940736", "revid": "112911644", "url": "https://it.wikipedia.org/wiki?curid=2940736", "title": "Palazzo INAIL (Roma)", "text": "Il palazzo INAILin precedenza noto come torre Alitalia e torre IBM\u00e8 un edificio sito nel quartiere romano dell'EUR.\nStoria.\nCostruito nel 1965 come sede della compagnia aerea di bandiera Alitalia, fu acquistato negli anni ottanta dall'IBM per poi essere sottoposto a ristrutturazione e rilevato nel 1996 dall'Istituto nazionale per l'assicurazione contro gli infortuni sul lavoro (INAIL), che in tale edificio ha stabilito la sua direzione generale.\nL'edificio, progettato a opera di uno studio di architettura di Milano, fu completato nel 1965; presentava 19 piani ed era alto 72 metri, e fu utilizzato per circa vent'anni come sede dell'Alitalia.\nA circa met\u00e0 degli anni ottanta il manufatto fu venduto all'IBM, che dovette affrontare ingenti costi per la sua ristrutturazione: l'edificio, infatti, a dispetto della relativamente recente costruzione, era obsoleto dal punto di vista del risparmio d'energia e delle norme di sicurezza; inoltre presentava amianto negli elementi di facciata, materiale che doveva essere eliminato e smaltito per via dei suoi effetti cancerogeni (nei suoi primi anni di vita l'edificio fu anche oggetto di studio e di attenzione dal punto di vista statico, sorgendo in un'area soggetta a dissesti, come era gi\u00e0 capitato al non distante Velodromo Olimpico).\nScartata l'idea di demolire il palazzo per ricostruirlo, fu indetto un concorso per una sua ristrutturazione radicale; il progetto vincitore fu dell'architetto Gino Valle per lo studio AI Engineering, che si ispir\u00f2 ai colori aziendali dell'IBM (il bianco e il blu) per ridisegnare le nervature orizzontali della facciata dell'edificio.\nLa ristrutturazione, iniziata nel 1987, ebbe termine nel 1994 e rispetto alla pianta originale previde anche una sorta di rigonfiamento dei due lati lunghi dell'edificio, con redistribuzione interna degli spazi e adeguamento alle moderne norme di sicurezza.\nDal punto di vista cromatico il palazzo non contrasta con gli edifici circostanti, la cui costruzione risale al periodo fascista agli albori del quartiere dell\u2019EUR.\nSotto tale aspetto la continuit\u00e0 cromatica ha ricevuto apprezzamenti in quanto, \u00aballa leggerezza delle facciate riflettenti e curvilinee, fa da contrappunto il basamento in travertino\u00bb (la pietra di cui sono rivestiti i primi edifici dell'EUR).\nPoco dopo la ristrutturazione, l'immobile fu messo in vendita dall'IBM e nel 1996 l'INAIL lo acquist\u00f2, anche se la rappresentanza della CGIL nel comitato di indirizzo e vigilanza dell'ente present\u00f2 un esposto alla Corte dei conti per supposte irregolarit\u00e0 nella documentazione presentata per l'acquisto che comunque fu formalizzato; l'INAIL decise di trasferire nell'immobile, in cui tuttora trovano ubicazione, gli uffici della propria direzione generale."}
{"id": "2940741", "revid": "1714743", "url": "https://it.wikipedia.org/wiki?curid=2940741", "title": "Guglielmo di Prussia (1906-1940)", "text": "Infanzia.\nGuglielmo nacque il 4 luglio 1906 nella residenza estiva privata della famiglia Hohenzollern, il Marmorpalais, vicino a Potsdam, dove i suoi genitori risiedevano in attesa del completamento della propria casa, Palazzo Cecilienhof. Suo padre era il principe ereditario Guglielmo di Prussia, maggiore dei figli maschi ed erede dell'imperatore tedesco Guglielmo II; sua madre era la duchessa Cecilia di Meclemburgo-Schwerin, figlia di Federico Francesco III, granduca di Meclemburgo-Schwerin. L'imperatore Francesco Giuseppe d'Austria fu uno dei padrini del principe.\nLa scelta di una tata per Guglielmo e per suo fratello minore, Luigi Ferdinando (nato nel 1907), provoc\u00f2 notevole disagio all'interno della famiglia.\nAl suo decimo compleanno, nel 1916, Guglielmo fu creato tenente del 1\u00ba Reggimento delle Guardie e gli fu conferito da suo nonno l'Ordine dell'Aquila nera. Due anni dopo, quando aveva appena dodici anni, la monarchia tedesca fu abolita. Guglielmo e la sua famiglia rimasero in Germania, anche se suo nonno, l'ex imperatore, and\u00f2 in esilio nei Paesi Bassi. L'ex principe ereditario e la sua famiglia rimasero a Potsdam, dove Guglielmo ed i suoi fratelli minori frequentarono il locale ginnasio.\nDopo essersi diplomato alla scuola secondaria, Guglielmo studi\u00f2 nelle universit\u00e0 di K\u00f6nigsberg, Monaco di Baviera e Bonn. Nel 1926, mentre era studente all'universit\u00e0 di Bonn, Guglielmo ader\u00ec al Borussia Corps, un'organizzazione studentesca di cui suo padre, il nonno, e altri membri della famiglia reale prussiana erano stati membri.\nMatrimonio e figli.\nQuando studiava a Bonn, Guglielmo si innamor\u00f2 di una compagna di studi, Dorothea von Salviati (10 settembre 1907 - 7 maggio 1972). Suo nonno non approvava il matrimonio di un membro della nobilt\u00e0 minore con il secondo in linea di successione al trono tedesco. All'epoca, l'ex Kaiser credeva ancora nella possibilit\u00e0 di una restaurazione degli Hohenzollern, e non avrebbe permesso a suo nipote di contrarre un matrimonio ineguale. Guglielmo disse a suo nipote: \"Ricorda che c'\u00e8 ogni possibile forma di cavallo. Noi siamo cavalli di razza; tuttavia, quando concludiamo un matrimonio come quello con la signorina von Salviati, produciamo bastardi, e non possiamo permettere che ci\u00f2 accada.\"\nTuttavia, Guglielmo era determinato a sposare Dorothea. Nel 1933 rinunci\u00f2 a qualsiasi diritto alla successione per s\u00e9 e per i suoi futuri figli. Guglielmo e Dorothea si sposarono il 3 giugno 1933 a Bonn. Ebbero due figlie femmine. Nel 1938 il matrimonio fu riconosciuto dinastico da Guglielmo II e a Dorothea e alle sue figlie furono dati il titolo e il trattamento di Altezze Reali e di Principesse di Prussia.\nServizio militare.\nDurante la Repubblica di Weimar, Guglielmo involontariamente provoc\u00f2 uno scandalo pubblico, frequentando le manovre dell'esercito nell'uniforme della vecchia guardia imperiale senza chiedere l'approvazione del governo. Il comandante del Reichswehr, Hans von Seeckt, come conseguenza, fu costretto a dimettersi.\nAl principio della II guerra mondiale, Guglielmo fu fra i principi delle ex monarchie tedesche che si arruolarono per servire nella Wehrmacht, le forze armate della Germania.\nMorte e reazione.\nNel maggio 1940, Guglielmo prese parte all'invasione della Francia. Fu ferito durante i combattimenti a Valenciennes e mor\u00ec in un ospedale da campo a Nivelles il 26 maggio 1940. Il suo funerale si tenne presso la Chiesa della Pace e fu sepolto nel mausoleo di famiglia degli Hohenzollern nell'Antikentempel, al Parco di Sanssouci. Il funerale attir\u00f2 oltre 50.000 persone in lutto.\nLa sua morte e la conseguente simpatia dell'opinione pubblica tedesca verso un membro della ex casa reale tedesca infastidirono notevolmente Hitler, che cominci\u00f2 a vedere gli Hohenzollern come una minaccia al suo potere. Poco dopo la morte di Guglielmo, un decreto noto come il \"Prinzenerlass\", fu emanato, negando a tutti i membri delle ex case regnanti tedesche la possibilit\u00e0 di prestare servizio militare."}
{"id": "2940751", "revid": "1543377", "url": "https://it.wikipedia.org/wiki?curid=2940751", "title": "Standard interno", "text": "Uno standard interno in chimica analitica \u00e8 una sostanza chimica che viene aggiunta in quantit\u00e0 esattamente nota ai campioni, al bianco e agli standard della calibrazione in un'analisi chimica.\nA differenza di una calibrazione a \"standard esterno\", in cui si determina la correlazione tra la risposta strumentale degli standard e la loro concentrazione, nel caso di una calibrazione a \"standard interno\" si aggiunge una quantit\u00e0 nota di un composto simile all'analita ai campioni, al bianco e agli standard per calibrazione. \nQuesto espediente permette di compensare gli errori derivanti da perdita di analita durante le fasi di trattamento del campione e di analisi, assumendo che lo standard interno subisca una perdita analoga. Per questa ragione lo standard interno \u00e8 un composto che deve comportarsi in maniera simile alla specie chimica di interesse nei campioni, dato che gli effetti della preparazione del campione devono essere il pi\u00f9 simili possibile sul segnale dello standard interno e dell'analita nel campione. Il rapporto fra i due segnali (analita/standard interno) viene poi usato per ottenere la concentrazione dell'analita dalla curva di calibrazione."}
{"id": "2940755", "revid": "1793900", "url": "https://it.wikipedia.org/wiki?curid=2940755", "title": "Avatar Studios", "text": "Gli Avatar Studios, in passato noti come Power Station Studios, sono degli studi di registrazione situati alla 441 West 53rd Street di Manhattan, New York.\nL'edificio fu ricostruito nel 1977 da Tony Bongiovi, che successivamente guadagner\u00e0 fama come produttore nel mondo della musica. Nel loro settore, gli studi hanno vinto diversi premi nel corso degli anni, compreso uno speciale \"Les Paul Special Award for Lifetime Achievement\" nel 1991. Dal 1996 hanno cambiato nome da \"Power Station Studios\" ad \"Avatar Studios\".\nGli studi hanno il merito di aver contribuito a lanciare un gruppo di fama mondiale come i Bon Jovi, il cui cantante Jon Bon Jovi \u00e8 cugino di Tony Bongiovi. Fra i tanti altri artisti importanti che vi hanno registrato troviamo: Aerosmith, Bryan Adams, Dire Straits, Dream Theater, Duran Duran, Bruce Springsteen, John Lennon, Ryan Adams, Neil Young, George Michael, Moby, David Bowie, Roxy Music, Pat Metheny e The Power Station, band britannica che prese il suo nome proprio da quello degli studi."}
{"id": "2940758", "revid": "1305772", "url": "https://it.wikipedia.org/wiki?curid=2940758", "title": "Goltz", "text": ""}
{"id": "2940759", "revid": "124195386", "url": "https://it.wikipedia.org/wiki?curid=2940759", "title": "Orpa", "text": "Orpa \u00e8 un personaggio biblico presente nel Libro di Ruth.\n\u00c8 la sposa moabita di Chilion, primogenito di Elim\u00e8lech e di Noemi, fratello di Maclon. Alla morte di Elim\u00e8lech e dei suoi due figli in non meglio precisate circostanze, le tre vedove (Noemi, Orpa e Rut), con Noemi dirigono verso il paese di Betlemme di Giuda, terra nativa dei loro consorti. Orpa ritorna agli dei pagani del suo popolo, mentre Rut -anch'essa maob\u00ecta- raggiunge con Noemi la citt\u00e0 di Betlemme, dimostrandosi decisa ad appartenere ad un nuovo popolo e ad un nuovo Dio (v.16).\nDurante il cammino, Noemi invita le due a tornare al loro luogo di nascita, Moab; queste all'inizio piangono e chiedono di poter proseguire ma alla fine Orpa, a differenza di Rut, desiste e, dopo aver baciato la suocera, parte e torna verso il suo paese, Moab, il suo popolo e il suo dio, Camos. ().\nIl nome di questo personaggio deriva dall'ebraico \"Orpah\" \u05e2\u05b8\u05e8\u05b0\u05e4\u05b8\u05bc\u05d4, che indica il collo, ma anche l'atto di decapitare."}
{"id": "2940767", "revid": "1521569", "url": "https://it.wikipedia.org/wiki?curid=2940767", "title": "Borgo medievale di Nettuno", "text": "Il borgo di Nettuno \u00e8 la parte pi\u00f9 vecchia della citt\u00e0 tirrenica. Si trova sul lungomare Matteotti, a ridosso del mare.\nStoria.\nIl borgo anche se definito medioevale ha origini molto pi\u00f9 antiche. Era il porto e la parte pi\u00f9 antica della citt\u00e0 volsca \"Antium\", formata dalle odierne Anzio e Nettuno ed era chiamato \"Cenone\". \u00c8 quindi l'area pi\u00f9 antica dell'intera Antium. Quando nel 68 mor\u00ec Nerone, il quale aveva costruito il porto Neroniano, a nord rispetto a dove ora c'\u00e8 quello Innocenziano ad Anzio e il tempio del Dio Nettuno nell'attuale borgo, Antium and\u00f2 in rovina, in seguito a numerosi saccheggi e razzie da parte dei Goti, e i suoi abitanti migrarono nel borgo nettunese. Meno di dieci anni dopo la morte di Nerone, avvenuta il 9 giugno dell'anno 68, Antium fu gi\u00e0 quasi tutta in rovina. All'inizio del VI secolo Antium, come tante altre citt\u00e0, fu saccheggiata e distrutta dai Goti, che scorrazzavano per il Lazio e per il litorale romano seminando distruzione e morte.\nFu cos\u00ec il quartiere di Nettuno a continuare la storia dell'antica Antium: il porto di Antium venne abbandonato, e tutti i sopravvissuti si spostarono in un piccolo gruppo di case intorno al tempio del Dio Nettuno, che dopo poco tempo sarebbe diventato l'attuale borgo medioevale di Nettuno. Nel IX secolo, Nettuno sub\u00ec l'occupazione da parte dei Saraceni e gli abitanti scapparono verso i monti, nelle foreste, ma le truppe di papa Benedetto VIII, decimarono i Saraceni, salvando donne e bambini, che formarono il nuovo nucleo di Nettuno. Il Papa scacci\u00f2 i Tuscolo, feudatari di Nettuno, e il feudo pass\u00f2 prima nelle mani dei monaci di Grottaferrata e poi agli Orsini i quali costruirono la cinta muraria dotata di otto torri, tutte intorno al borgo. Nel XVI secolo Nettuno non era altro che un piccolo centro abitato, circondato di mura e di torri, al cui centro sorgeva la chiesa di San Giovanni e poco pi\u00f9 avanti c'era il forte Sangallo, fatto costruire all'inizio del secolo, tra il 1501 e il 1503, da papa Alessandro VI Borgia, per difendere lo Stato Pontificio dagli assalti di predoni, corsari, pirati arabi e africani.\nNel biennio 1625/26 lo Stato Pontificio, dopo averlo acquistato nel 1594 da Marcantonio Colonna (III) per quattrocentomila scudi, restaur\u00f2 il borgo e ricostru\u00ec il baluardo S. Rocco.\nAgli inizi del XX secolo il borgo restava il cuore della cittadina. Ricco di palazzi signorili e di case semplici, tutto intorno alla Chiesa Collegiata, dedicata ai Santi Giovanni Battista ed Evangelista. Intorno alla Collegiata c'erano l'Oratorio del Carmine, la chiesa del SS. Sacramento, il palazzo baronale gi\u00e0 dei Colonna, ora propriet\u00e0 dei Borghese. Nel borgo vi erano inoltre il palazzo dei Segneri e il maestoso palazzo Doria-Pamphilj con gli affreschi di Pier Francesco Mola visibili nelle sale della scuola attigua al Palazzo stesso.\nIngressi.\nGli accessi alla citt\u00e0 fortificata si trovano lungo il lungomare Matteotti, su Piazza Mazzini, in via della Resistenza Nettunese, e sul porto turistico. Sul lungomare si accede attraverso due porte ad arco a tutto sesto che portano in via del Baluardo e via del Quartiere. Da piazza Mazzini si entra in via Marcantonio Colonna. Da via della Resistenza Nettunese, attraverso una scala si raggiunge via del Cavone. Dal porto si entra nel borgo attraverso due scale in via Stefano Porcari e in via del Mare.\nUrbanistica.\nPer la conformazione tipica medioevale, le strade sono molto strette e di conseguenza pedonali. Le uniche piazze dove si pu\u00f2 accedere, seppur limitatamente, sono piazza Guglielmo Marconi, piazza San Giovanni, e piazza Segneri \u2013 Soffredini.\nVie.\nSi intersecano inoltre molti vicoli che prendono il nome delle vie ad essi perpendicolari come vicolo del Baluardo.\nIl borgo oggi.\nIl borgo attualmente \u00e8 abitato. Le case si trovano nelle vie e nelle piazze, e soprattutto lungo la cinta muraria e nelle torri. \u00c8 frequentato dai cittadini per la presenza della Chiesa di San Giovanni e per i numerosi esercizi commerciali. Nelle sere, soprattutto quelle estive, le vie del borgo si riempiono di gente per la massiccia presenza di locali, bar, gelaterie, enoteche, club e ristoranti."}
{"id": "2940769", "revid": "2153076", "url": "https://it.wikipedia.org/wiki?curid=2940769", "title": "Discografia di Katy Perry", "text": "Questa pagina comprende l'intera discografia di Katy Perry, cantautrice pop statunitense. La cantante ha pubblicato cinque album di inediti, un album dal vivo, oltre trenta singoli e sei singoli promozionali.\nNel marzo 2001 viene pubblicato il primo album della cantante, \"Katy Hudson\" (l'unico con il suo nome di battesimo), pubblicato sotto la Red Hill Records, che per\u00f2 non riscuote successo, principalmente per via dei temi trattati quali la chiesa e la fede in Dio e dopo poco tempo la Red Hill Records fallisce. \nNel 2004 la cantante ha iniziato a lavorare con Glen Ballard per The Island Def Jam Music Group, con la quale non \u00e8 riuscita a debuttare definitivamente nel mondo della musica. Ha firmato un contratto con l'etichetta discografia Columbia Records lavorando per il suo nuovo album, (A) Katy Perry, che per\u00f2 non \u00e8 stato mai pubblicato perch\u00e9 era completato solo all'ottanta percento.\nIl contratto di Katy Perry con la Capitol Records \u00e8 stato firmato all'inizio del 2007. Ha scritto e registrato le canzoni presenti nel suo secondo album, e pubblica il singolo \"Ur So Gay\" nel novembre 2007. Il suo successivo singolo, \"I Kissed a Girl\", \u00e8 diventato il tormentone dell'estate 2008 e ha raggiunto la vetta di molti paesi. Negli Stati Uniti ha raggiunto la prima posizione sia della Billboard Hot 100 che della Pop 100. L'album intitolato \"One of the Boys\" \u00e8 stato pubblicato il 17 giugno 2008 entrando alla nona posizione della Billboard 200 e si \u00e8 classificato come trentatreesimo album pi\u00f9 venduto dell'anno. \"Hot n Cold\" \u00e8 stato estratto come terzo singolo e ha ottenuto un successo pressoch\u00e9 comparabile a quello del precedente. Il brano ha raggiunto la prima posizione in molte classifiche europee. \"I Kissed a Girl\" e \"Hot n Cold\" sono state certificate rispettivamente cinque e sei volte disco di platino negli Stati Uniti per aver venduto pi\u00f9 di cinque e sei milioni di copie ognuna. \"Thinking of You\" e \"Waking Up in Vegas\" sono stati scelti come quarto e quinto singolo.\nIl primo estratto dal terzo album di Katy Perry, intitolato \"California Gurls\", \u00e8 stato pubblicato l'11 maggio 2010 e ha raggiunto la vetta delle classifiche negli Stati Uniti e in Regno Unito. Il suo nuovo disco, \"Teenage Dream\", \u00e8 stato pubblicato il 24 agosto 2010 entrando direttamente alla prima posizione della Billboard 200 e si \u00e8 classificato come undicesimo album pi\u00f9 venduto del 2010. Il secondo singolo estratto \u00e8 \"Teenage Dream\", mentre il terzo, \"Firework\", \u00e8 stato pubblicato il 26 ottobre 2010. Ha successivamente pubblicato come quarto e quinto singolo \"E.T.\" il 16 febbraio 2011 e \"Last Friday Night (T.G.I.F.)\" il 6 giugno che, come i suoi predecessori, ha raggiunto la prima posizione della classifica dei singoli negli Stati Uniti rendendola la prima artista a eguagliare lo stesso record di Michael Jackson. Il 26 settembre 2011 \u00e8 stato estratto come sesto singolo \"The One That Got Away\" che ha raggiunto la terza posizione nella Billboard Hot 100. Il 13 febbraio 2012 \u00e8 stato estratto come primo singolo dalla riedizione di \"Teenage Dream\", \"Part of Me\", che ha raggiunto la prima posizione della Billboard Hot 100 mentre il 22 maggio 2012 \u00e8 stato estratto l'ultimo singolo, \"Wide Awake\".\nIl 22 ottobre 2013 viene pubblicato il quarto album, \"Prism\", che ha raggiunto la vetta della Billboard 200: \u00e8 stato preceduto da due singoli, \"Roar\" e \"Unconditionally\", il primo dei quali ha avuto un enorme successo vendendo in tutto il mondo oltre 15 milioni di copie. Il 17 dicembre 2013 \"Dark Horse\" viene scelto come terzo singolo, mentre il 21 aprile 2014 viene pubblicato \"Birthday\" come quarto singolo dell'album. Come ultimo e quinto singolo viene scelto \"This Is How We Do\" il 24 luglio 2014.\nNel novembre 2015, Katy Perry viene premiata dalla RIAA per essere la terza artista che ha venduto di pi\u00f9 a livello digitale in tutta la storia negli Stati Uniti, avendo venduto in questo paese oltre 83.5 milioni di singoli. \u00c8 la prima donna nella storia della RIAA ad aver tre singoli con la certificazione diamante (\"Dark Horse\", \"Firework\" e \"Roar\") .\nNel 2017 pubblica il suo quinto album in studio, \"Witness\", promosso dai singoli \"Chained to the Rhythm\", \"Bon app\u00e9tit\", \"Swish Swish\" e \"Hey Hey Hey\".\nNel 2019 \u00e8 stata premiata dalla RIAA per aver venduto 100 milioni di singoli digitali negli Stati Uniti."}
{"id": "2940772", "revid": "1651019", "url": "https://it.wikipedia.org/wiki?curid=2940772", "title": "Sapere (programma televisivo)", "text": "Sapere \u00e8 stato un programma televisivo della Rai, trasmesso dal luned\u00ec al venerd\u00ec (e dal 1970 anche il sabato) dal 6 febbraio 1967 al dicembre 1976. Ideata da Giovan Battista Zorzoli, venne nel corso degli anni coordinata da Luciano Tavazza (1967), Silvano Giannelli (1967 - 1969) ed Enrico Gastaldi (1969 - 1976). La trasmissione aveva finalit\u00e0 didattiche ed educative ed era rivolta ad un pubblico di adulti. Veniva irradiata subito dopo la TV dei ragazzi, fra le rubriche che precedevano la prima serata e nella tarda mattinata in replica.\n\u00c8 stato, insieme a \"Orizzonti della scienza e della tecnica\", uno dei primi esperimenti di televisione divulgativa che hanno poi portato a trasmissioni come \"Quark\" o \"Ulisse - Il piacere della scoperta\".\nPuntate monotematiche.\nLe puntate della trasmissione erano tipicamente monotematiche ed andavano in onda nella fascia preserale alle 19.15, ovvero prima del telegiornale (e dal 15 gennaio 1968 in replica alle 12,30). Includevano, almeno nella prima serie, filmati della durata di circa mezz'ora. Gli argomenti venivano illustrati con esempi aderenti alla realt\u00e0 quotidiana.\nNelle diverse stagioni, la trasmissione ha subito mutamenti: \u00e8 scomparsa la figura del conduttore (l'ideatore e primo conduttore Giovan Battista Zorzoli) per lasciare spazio a tabelle e grafici e ad un maggiore impiego di immagini (fisse e in movimento).\nScopo didattico e pedagogico.\nSecondo l\"'Enciclopedia della televisione\", che dedica alla trasmissione un apposito lemma, \"Sapere\" \"ha avuto un'importanza capitale nell'ambito dei programmi televisivi di divulgazione scientifica. L'obiettivo pedagogico e didattico della rubrica \u00e8 esplicito: la televisione si fa carico di istruire la massa, di fornirle non ci\u00f2 che vuole, ma ci\u00f2 di cui ha bisogno, avvicinando il grande pubblico alla cultura e alla scienza visti come strumento di emancipazione\".\nArgomenti.\nMolteplici gli argomenti affrontati dalla rubrica televisiva:"}
{"id": "2940774", "revid": "287204", "url": "https://it.wikipedia.org/wiki?curid=2940774", "title": "DFS Classic 1997", "text": "Il DFS Classic 1997 \u00e8 stato un torneo di tennis giocato sull'erba.\n\u00c8 stata la 16\u00aa edizione del DFS Classic, che fa parte della categoria Tier III nell'ambito del WTA Tour 1997.\nSi \u00e8 giocato al Edgbaston Priory Club a Birmingham in Inghilterra, dal 9 al 15 giugno 1997.\nCampionesse.\nSingolare.\n Nathalie Tauziat ha battuto in finale Yayuk Basuki 2\u20136, 6\u20132, 6\u20132\nDoppio.\n Katrina Adams / Larisa Neiland hanno battuto in finale Nathalie Tauziat / Linda Wild 6\u20132, 6\u20133"}
{"id": "2940775", "revid": "367445", "url": "https://it.wikipedia.org/wiki?curid=2940775", "title": "Paperino - La ricerca di Kalevala", "text": "Paperino alla ricerca di Kalevala (\"Quest For Kalevala\") \u00e8 una storia a fumetti Disney di Don Rosa.\nTrama.\nPaperino, zio Paperone ed i nipotini partono alla ricerca del mitico Sampo (presente nel poema finnico \"Kalevala\") il quale sarebbe in grado di produrre dal nulla, semplicemente girando la macina, sale, grano e soprattutto oro, cosa che interessa principalmente a Paperone.\nI paperi, con l'aiuto di Archimede Pitagorico, riescono a ricostruire il Sampo, prendendo parte a una mitica battaglia tra V\u00e4in\u00e4m\u00f6inen e Louhi (con alleata Amelia), per la riconquista del Sampo, ma quando tutto sembra concludersi per il meglio, e la nave stracolma di monete d'oro, con a bordo V\u00e4in\u00e4m\u00f6inen e Paperone spicca il volo, quest'ultimo si trova davanti a una difficile scelta ed alla fine trover\u00e0 il \"suo\" Kalevala."}
{"id": "2940777", "revid": "287204", "url": "https://it.wikipedia.org/wiki?curid=2940777", "title": "Emile Jacques-Dalcroze", "text": ""}
{"id": "2940780", "revid": "24443", "url": "https://it.wikipedia.org/wiki?curid=2940780", "title": "Valle di Cancano", "text": ""}
{"id": "2940783", "revid": "1442080", "url": "https://it.wikipedia.org/wiki?curid=2940783", "title": "DFS Classic 1997 - Singolare", "text": "Il singolare del DFS Classic 1997 \u00e8 stato un torneo di tennis facente parte del WTA Tour 1997.\nMeredith McGrath era la detentrice del titolo, ma quest'anno non ha partecipato.\nNathalie Tauziat ha battuto in finale 2\u20136, 6\u20132, 6\u20132 Yayuk Basuki.\nTeste di serie.\nLe prime 8 teste di serie hanno ricevuto un bye per il 2\u00ba turno"}
{"id": "2940785", "revid": "838137", "url": "https://it.wikipedia.org/wiki?curid=2940785", "title": "DFS Classic 1997 - Doppio", "text": "Il doppio del DFS Classic 1997 \u00e8 stato un torneo di tennis facente parte del WTA Tour 1997.\nElizabeth Smylie e Linda Wild erano le detentrici del titolo, ma solo la Wild ha partecipato in coppia con Nathalie Tauziat.\nLa Tauziat e la Wild hanno perso in finale 6\u20132, 6\u20133 contro Katrina Adams e Larisa Neiland.\nTeste di serie.\nLe prime 4 teste di serie hanno ricevuto un bye per il 2\u00ba turno"}
{"id": "2940787", "revid": "1543377", "url": "https://it.wikipedia.org/wiki?curid=2940787", "title": "Warsaw Open 1997", "text": "Il Warsaw Open 1997 \u00e8 stato un torneo di tennis che si \u00e8 giocato sulla terra rossa. \nIl torneo faceva parte del circuito Tier III nell'ambito del WTA Tour 1997. \nSi \u00e8 giocato a Varsavia in Polonia, dal 21 al 27 luglio 1997.\nCampionesse.\nSingolare.\n Barbara Paulus ha battuto in finale Henrieta Nagyov\u00e1 6\u20134, 6\u20134\nDoppio.\n Ruxandra Dragomir / In\u00e9s Gorrochategui hanno battuto in finale Meike Babel / Catherine Barclay 6\u20134, 6\u20130"}
{"id": "2940792", "revid": "1442080", "url": "https://it.wikipedia.org/wiki?curid=2940792", "title": "Warsaw Open 1997 - Singolare", "text": "Il singolare del Warsaw Open 1997 \u00e8 stato un torneo di tennis facente parte del WTA Tour 1997.\nHenrieta Nagyov\u00e1 era la detentrice del titolo, ma ha perso in finale 6\u20134, 6\u20134 contro Barbara Paulus.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2940795", "revid": "838137", "url": "https://it.wikipedia.org/wiki?curid=2940795", "title": "Warsaw Open 1997 - Doppio", "text": "Il doppio del Warsaw Open 1997 \u00e8 stato un torneo di tennis facente parte del WTA Tour 1997.\nOlga Lugina e Elena Pampoulova erano le detentrici del titolo, ma solo la Lugina ha partecipato in coppia con Nino Louarsabi\u0161vili.\nLa Louarsabishvili e la Lugina hanno perso nel 1\u00ba turno contro Ruxandra Dragomir e In\u00e9s Gorrochategui.\nLa Dragomir e la Gorrochategui hanno battuto in finale 6\u20134, 6\u20130 Meike Babel e Catherine Barclay."}
{"id": "2940801", "revid": "1543377", "url": "https://it.wikipedia.org/wiki?curid=2940801", "title": "Bell Challenge 1997", "text": "Il Bell Challenge 1997 \u00e8 stato un torneo di tennis giocato sul sintetico indoor.\n\u00c8 stata la 5\u00aa edizione del Bell Challenge, che fa parte della categoria Tier III nell'ambito del WTA Tour 1997.\nSi \u00e8 giocato al PEPS sport complex di Qu\u00e9bec in Canada,\ndal 20 al 26 ottobre 1997.\nCampionesse.\nSingolare.\n Brenda Schultz ha battuto in finale Dominique Van Roost 6\u20134, 6\u20137, 7\u20135\nDoppio.\n Lisa Raymond / Rennae Stubbs hanno battuto in finale Alexandra Fusai / Nathalie Tauziat 6\u20134, 5\u20137, 7\u20135"}
{"id": "2940803", "revid": "1442080", "url": "https://it.wikipedia.org/wiki?curid=2940803", "title": "Bell Challenge 1997 - Singolare", "text": "Il singolare del Bell Challenge 1997 \u00e8 stato un torneo di tennis facente parte del WTA Tour 1997.\nLisa Raymond era la detentrice del titolo, ma ha perso in semifinale contro Dominique Van Roost.\nBrenda Schultz ha battuto in finale 6\u20134, 6\u20137, 7\u20135 Van Roost.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2940811", "revid": "767487", "url": "https://it.wikipedia.org/wiki?curid=2940811", "title": "Luigi Gozzoli", "text": "Carriera.\nHa iniziato nelle giovanili del . Nel 1975 passa all'Imola dove gioca due stagioni in Serie D. Nel 1977 si trasferisce per una stagione al Riccione in Serie C.\nNel 1978 passa al con il quale nel 1979, da titolare, conquista la promozione dalla Serie C alla Serie B, categoria nella quale gioca l'anno seguente ottenendo una nuova promozione stavolta in Serie A dove per\u00f2 non sar\u00e0 riconfermato.\nNel 1980 si trasferisce dunque al : coi neroazzurri pisani gioca da titolare due anni in Serie B e nel 1982 conquista la promozione in Serie A, la prima dell'era-Anconetani: in massima serie Gozzoli resta due stagioni, nelle quali disputa rispettivamente 26 e 5 partite.\nNell'autunno 1983 passa al Perugia dove milita per due stagioni di Serie B; nel 1985 passa poi all' dove resta per altre due stagioni cadette. Chiude la carriera nel 1989 dopo una stagione in Serie C2 nella Pro Patria.\nIn carriera ha totalizzato 31 presenze in Serie A e 226 (con 4 reti) in Serie B."}
{"id": "2940812", "revid": "838137", "url": "https://it.wikipedia.org/wiki?curid=2940812", "title": "Bell Challenge 1997 - Doppio", "text": "Il doppio del Bell Challenge 1997 \u00e8 stato un torneo di tennis facente parte del WTA Tour 1997.\nDebbie Graham e Brenda Schultz erano le detentrici del titolo, ma hanno partecipato con partner differenti, la Graham con Mariaan de Swardt e la Schultz-McCarthy con Rebecca Jensen.\nLa Jensen e la Schultz-McCarthy hanno perso nel 1\u00ba turno contro Patricia Hy-Boulais e Chanda Rubin.\nLa de Swardt e la Graham hanno perso in semifinale contro Alexandra Fusai e Nathalie Tauziat.\nLisa Raymond e Rennae Stubbs hanno battuto in finale 6\u20134, 5\u20137, 7\u20135 Alexandra Fusai e Nathalie Tauziat."}
{"id": "2940813", "revid": "1543377", "url": "https://it.wikipedia.org/wiki?curid=2940813", "title": "Te amo (Rihanna)", "text": "Te amo \u00e8 il sesto singolo estratto da \"Rated R\", quarto album di inediti della cantante barbadiana Rihanna, e prodotto da Stargate che ha anche collaborato alla stesura. \u00c8 il terzo singolo a livello internazionale, dopo \"Russian Roulette\" e \"Rude Boy\", non \u00e8 stato destinato agli Stati Uniti, nei quali \u00e8 stato pubblicato invece Rockstar 101.\n\"Te amo\" ha incontrato il favore di molti critici musicali, che hanno esaltato il brano per la sonorit\u00e0 non futuristica, presente al contrario nei precedenti singoli \"Hard\" e \"Wait Your Turn\". Ha riscontrato un discreto successo internazionale, entrando nelle prime dieci posizioni delle classifiche in Belgio, Francia, Italia, Polonia. Rihanna ha cantato \"Te amo\" unicamente in occasione del \"Radio 1's Big Weekend\" il 23 maggio 2010 a Bangor.\nPubblicazione.\nDiverse riviste hanno confermato l'uscita di \"Te amo\" il 24 maggio 2010 per il Regno Unito. Il brano ha cominciato ad essere trasmesso in radio a met\u00e0 aprile in Regno Unito e Francia.\nDescrizione.\nDal profilo musicale, \"Te amo\" incorpora elementi di musica latina.\nNel testo del brano viene esplorato il rapporto tra due donne, una delle quali dichiara di essere innamorata della protagonista ripetendole \"te amo\" in spagnolo, la quale per\u00f2 risponde dicendo che \"sente l'amore\" dell'altra ma non lo ricambia.\nAccoglienza.\n\"Te amo\" ha scatenato fiumi di consensi da parte dei critici musicali. Il lancio del brano in rete ha suscitato consensi e ha provocato le estasiate reazioni dei fan. Nella propria recensione di \"Rated R\", Jude Rogers da BBC ha sostenuto che \"Te amo\" e \"Rockstar 101\" fossero i brani meno futuristici nell'album e che non condividessero i pesanti influssi elettronici con brani del tipo \"Hard\" e \"G4L\". Robert Copsey da Digital Spy ha conferito al brano quattro stelle sulle cinque possibili, osservando che Rihanna fosse progredita dal cantare di un interesse maschile in uno dei suoi precedenti singoli, \"Rude Boy\", al fantasticare sul sesso femminile, dicendo \"dopo la pi\u00f9 esplicita promozione di \"Rude Boy\"\". Fraser McAlpine da \"Daily Review\" ha dato a \"Te amo\" quattro stelle su cinque e ha replicato al tema del lesbismo dicendo \"\u00e8 un racconto molto, molto vecchio: una ragazza ne incontra un'altra. Entrambe parlano lingue diverse. Una ragazza ama l'altra. L'altra non ricambia. La ragazza si rattrista. Fin qui abbiamo tutto, no? E Rihanna ha fotografato quel sentimento in maniera bellissima\".\nVideo musicale.\nIl video musicale prodotto per \"Te amo\" \u00e8 stato girato in due giorni, tra il 29 aprile e il 30 aprile 2010 nel castello di Vigny (Val-d'Oise), in Francia. Sono state pubblicate alcune fotografie che mostrano Rihanna indossare un abito Mara Hoffman, la cui cifra si aggira intorno ai $1,000. Accanto a Rihanna \u00e8 presente un'altra protagonista: la modella francese Laetitia Casta nei panni di una femme fatale. Nel videoclip sono presenti scene di baci saffici fra quest'ultima e Rihanna, la quale rifiuta il suo amore, rimanendo alla fine sola ed amareggiata. Il video scorre sulle immagini della cantante e della modella riproducendo i loro sentimenti contrastanti, e opponendo la disperazione della prima all'irreprensibilit\u00e0 della seconda. Una sequenza mostra le due amanti all'esterno del castello, la prima, Rihanna, coperta da un leggero abito a fiori e la seconda, vestita con uno stuzzicante completo nero, impassibile, mentre la osserva contorcersi e gattonare sul prato verde antistante alla lussuosa residenza. Monica Herrera di \"Billboard\" ha affermato che \"Rihanna ha preservato un video molto pi\u00f9 sensuale di quello per \"Rockstar 101\" per i suoi fan esteri\".\nI riferimenti ad un amore impossibile fra le due donne sono diversi, come la scena in cui un tavolo, in fiamme, le divide, sedute rispettivamente ai lati opposti."}
{"id": "2940815", "revid": "287204", "url": "https://it.wikipedia.org/wiki?curid=2940815", "title": "Fortis Championships Luxembourg 1997", "text": "Il Fortis Championships Luxembourg 1997 \u00e8 stato un torneo di tennis giocato sul sintetico indoor. \u00c8 stata la 2\u00aa edizione del torneo, che fa parte della categoria Tier III nell'ambito del WTA Tour 1997. Il torneo si \u00e8 giocato a Lussemburgo dal 20 al 26 ottobre 1997.\nCampionesse.\nSingolare.\n Amanda Coetzer ha battuto in finale Barbara Paulus 6\u20134, 3\u20136, 7\u20135\nDoppio.\n Larisa Neiland / Helena Sukov\u00e1 hanno battuto in finale Meike Babel / Laurence Courtois 6\u20132, 6\u20134"}
{"id": "2940818", "revid": "287204", "url": "https://it.wikipedia.org/wiki?curid=2940818", "title": "Fortis Championships Luxembourg 1997 - Singolare", "text": "Il singolare del Fortis Championships Luxembourg 1997 \u00e8 stato un torneo di tennis facente parte del WTA Tour 1997.\nAnke Huber era la detentrice del titolo, ma quest'anno non ha partecipato.\nAmanda Coetzer ha battuto in finale 6\u20134, 3\u20136, 7\u20135 Barbara Paulus.\nTeste di serie.\nLe prime 2 teste di serie hanno ricevuto un bye per il 2\u00ba turno"}
{"id": "2940820", "revid": "838137", "url": "https://it.wikipedia.org/wiki?curid=2940820", "title": "Fortis Championships Luxembourg 1997 - Doppio", "text": "Il doppio del Fortis Championships Luxembourg 1997 \u00e8 stato un torneo di tennis facente parte del WTA Tour 1997.\nKristie Boogert e Nathalie Tauziat erano le detentrici del titolo, ma solo la Boogert ha partecipato in coppia con Amanda Coetzer.\nLa Boogert e la Coetzer hanno perso nei quarti di finale contro Annica Lindstedt e Caroline Schneider.\nLarisa Neiland e Helena Sukov\u00e1 hanno battuto in finale 6\u20131, 6\u20130 Meike Babel e Laurence Courtois."}
{"id": "2940828", "revid": "547992", "url": "https://it.wikipedia.org/wiki?curid=2940828", "title": "Antonio Lonardi", "text": "Carriera.\nGiocatore.\nEsordisce nella stagione 1956-1957 con la maglia del , in Serie B, dove rimane per cinque stagioni.\nNel 1961 passa al , dove \u00e8 tra i protagonisti della doppia promozione dei lombardi dalla Serie C alla Serie A nel 1964. Con i lombardi esordisce in Serie A nella stagione 1964-1965, nell'incontro del 13 settembre 1964 che vide i varesini pareggiare in casa per 0 a 0 contro l'.\nOttiene dei successi anche nelle annate successive con le maglie di , di nuovo e , fino al ritiro, ultraquarantenne, nel 1977.\nIn carriera vanta 33 presenze in Serie A, 228 presenze in Serie B e 7 campionati vinti, che corrispondono a 7 promozioni: 4 dalla C alla B, 3 dalla B alla A. Questo dato fa di Antonio Lonardi il giocatore che ha conquistato pi\u00f9 promozioni nella storia del calcio italiano.\nDetiene tuttora anche il record di imbattibilit\u00e0 con la maglia del : 1008 minuti, nel campionato 1967-1968.\nAllenatore.\nInizia ad allenare i portieri del durante la sua ultima stagione da calciatore, quando ricopre il ruolo di terzo portiere.\nNella stagione 1979-1980 assume il ruolo di allenatore in seconda di Alfredo Magni al .\nDal 1981 al 1987 \u00e8 il braccio destro di Osvaldo Bagnoli al Verona, dove vincera lo Scudetto nella stagione 1984-1985. Manterr\u00e0 il medesimo incarico dal 1990 al 1992, per poi dedicarsi esclusivamente alla preparazione dei portieri nella stagione 1992-1993."}
{"id": "2940834", "revid": "3115", "url": "https://it.wikipedia.org/wiki?curid=2940834", "title": "Delme (fiume)", "text": "La Delme \u00e8 un corso d'acqua della Bassa Sassonia. Nasce a Twistringen, che attraversa sotterraneamente, e scorre da Harpstedt nel territorio di Delmenhorst. Alla periferia della citt\u00e0 di Brema sfocia nella Ochtum, un affluente di sinistra del Weser. Fra la sorgente della Delme e la foce vi \u00e8 un dislivello di circa 50\u00a0m.\nSecondo gli etimologi il nome \"Delme\" \u00e8 . Esso ha origine probabilmente dalla radice indo-germanica \"tel\" o \"stel\" e significherebbe \"lasciare scorrere qualcosa\"..\nCollegamenti esterni.\nin lingua tedesca:"}
{"id": "2940837", "revid": "1305772", "url": "https://it.wikipedia.org/wiki?curid=2940837", "title": "John Dalton (disambigua)", "text": ""}
{"id": "2940842", "revid": "21880", "url": "https://it.wikipedia.org/wiki?curid=2940842", "title": "Armina", "text": "La armina \u00e8 un alcaloide fluorescente appartenente alla famiglia dei composti \"\u03b2-carboline\". \u00c8 presente in differenti piante, specialmente nella \"Peganum harmala\", nella liana sud Americana \"Banisteriopsis caapi\", ed in alcune specie di \"Passiflora\". \n\u00c8 un inibitore della monoamino ossidasi A (MAO-A) reversibile, un enzima che scompone monoamine.\nUsi.\nFarmaci che inibiscono le MAO (IMAO) in maniera simile a quella dell'armina sono attualmente impiegati per il trattamento della depressione.\nL'armina non \u00e8 stata oggetto di molta ricerca clinica nel trattamento della depressione, in parte a causa del suo status giuridico limitato in molti paesi.\nPiante contenenti armina sono tradizionalmente utilizzate per prolungare gli effetti allucinogeni di alcune sostanze come psilocibina o DMT, quando queste vengono ingerite.\n\"B. caapi\" \u00e8 da tempo utilizzata in combinazione con piante contenenti DMT nel rituale dell'ayahuasca.\nSovradosaggio.\nOrale o per via endovenosa dosi di armina da 30-300 mg hanno causato agitazione, tachicardia, offuscamento della vista, ipotensione, parestesie e allucinazioni. L'eliminazione emivita plasmatica \u00e8 dell'ordine di 1-3 ore.\nFonti naturali.\nL'armina si trova in una grande variet\u00e0 di organismi diversi, la maggior parte dei quali sono piante. Vi sono una trentina di specie di animali diversi che contengono armina, tra cui sette farfalle della famiglia Nymphalidae. Piante contenenti armina comprendono il tabacco, alcune specie di fiore della passione (\"Passiflora\"), \"Peganum harmala\", ed altre specie del genere \"Peganum\", \"B. caapi\", ed altre specie del genere \"Banisteriopsis\", \"Solanum dulcamara\", e tante altre."}
{"id": "2940848", "revid": "120019314", "url": "https://it.wikipedia.org/wiki?curid=2940848", "title": "L'italiano (album Toto Cutugno)", "text": "L'italiano \u00e8 il quarto album di Toto Cutugno da solista.\nQuesto album contiene la famosa canzone, nonch\u00e9 titolo del 33 giri, \"L'italiano\", presentata al Festival di Sanremo 1983, classificata quinta.\nQuesto album \u00e8 una specie di raccolta, in quanto contiene varie canzoni interpretate da Cutugno alcuni anni prima pi\u00f9 l'inedito sopracitato \"L' italiano\"."}
{"id": "2940849", "revid": "125575069", "url": "https://it.wikipedia.org/wiki?curid=2940849", "title": "Osvaldo Di Dio", "text": "Biografia.\n\u00c8 diplomato \"cum laude\" al Conservatorio Giuseppe Verdi di Milano con una tesi su Jimi Hendrix.\n\u00c8 stato in tour con Franco Battiato, Eros Ramazzotti, Cristiano De Andr\u00e9, Alice, Mario Venuti, Nina Zilli, Lorenzo Fragola, Paolo Vallesi e Lisa.\nNel 2002 partecipa alla colonna sonora del film \"Ricordati di me\" (2003) del regista Gabriele Muccino.\nDal 2004 al 2013 collabora, agli Sphere Studios di Londra, con produttori internazionali tra cui Chris Kimsey (The Rolling Stones, Marillion, Peter Frampton, Emerson, Lake &amp; Palmer, Duran Duran).\nNel 2006 pubblica l'album \"Portrait En Jazz M\u00e9diterran\u00e9en\" (Wide Sound) con Vincenzo Virgillito e Antonio Fusco; nell'album, che cerca di fondere il jazz con i ritmi mediterranei, sono presenti il sassofonista Marco Zurzolo e il pianista Piero De Asmundis; il trio effettua poi un tour.\nNel 2008 realizza insieme a Michael Mellner il metodo \"Lizard S.S.M.: Chitarra Elettrica Hard Rock/Heavy Metal Vol.1\" (Universal Music Group).\nNel 2009 pubblica il disco \"Nord&gt;Sud\" (Ultrasound) in duo con il chitarrista Fabio Casali, in cui i due eseguono versioni strumentali di grandi classici della musica leggera italiana.\nDal 2009 al 2010 fa parte della band di Cristiano De Andr\u00e9 con il quale effettua il tour De Andr\u00e9 canta De Andr\u00e9 documentato dai dischi omonimi.\nNel 2011 pubblica il disco \"Global Warming\", con il trio Post Jazz Mistress.\n\u00c8 stato votato dal critico di All About Jazz USA Karl Ackermann nella sezione \"Guitar\" del referendum El Intruso 4th Annual Critics Poll\u00a0\u2013 2011, insieme a Bill Frisell.\nFra luglio e dicembre 2012 fa parte della band che accompagna Mario Venuti nei concerti che seguono l'uscita dell'album \"L'ultimo romantico\".\nNel settembre 2012, il suo personale approccio alla musica classica richiama l'attenzione del regista e coreografo internazionale Massimo Moricone, che lo vuole nel suo Don Juan, nuova produzione del Teatro San Carlo di Napoli, con protagonista l'\u00e9toile Luciana Savignano: in questa occasione Osvaldo Di Dio esegue le sonate K 32 e K 213 di Alessandro Scarlatti.\nDa novembre 2012 \u00e8 chitarrista e pianista nel Samsara tour di Alice.\nDa marzo 2013 \u00e8 il chitarrista del tour \"Come in cielo cos\u00ec in guerra\" di Cristiano De Andr\u00e9.\nRegistra le chitarre per il brano \"Il cielo \u00e8 vuoto\", presentato da Cristiano De Andr\u00e9 al Festival di Sanremo 2014 e prodotto da Davide Rossi (Coldplay, The Verve, Goldfrapp).\nDa giugno 2014 \u00e8 chitarrista e direttore musicale del tour \"Via dell'amore vicendevole\" di Cristiano De Andr\u00e9.\n\"Fandango\", il singolo che anticipa l'uscita del primo album solista, \u00e8 stato pubblicato il 26 gennaio 2015 e ha raggiunto la posizione numero 7 della classifica rock di iTunes.\nDa aprile 2015 entra a far parte della band di Eros Ramazzotti, con cui effettua un tour europeo per promuovere l'album Perfetto.\nDa luglio 2015 effettua concerti in duo con Cristiano De Andr\u00e9, nel tour \"Acustica\".\n\"Better Days\", il primo album da solista, \u00e8 uscito il 7 settembre 2015: ha raggiunto la posizione numero 3 nella classifica Rock e la numero 17 nella classifica generale di iTunes, unico album strumentale nella top 40; ha raggiunto la posizione numero 2 nella classifica Rock, la numero 2 nella classifica generale ed \u00e8 stato \"prodotto del momento\" su Amazon. \u00c8 presente nell'album il brano 'Rosso Ducati', scelto da Ducati per la stagione 2015/2016.\nTra settembre e ottobre 2015 prende parte al tour \"1995\" di Lorenzo Fragola.\nNel febbraio 2016 entra a far parte della band di Franco Battiato, nel tour della reunion del cantautore siciliano con la cantante Alice documentato dall'album Live in Roma (Franco Battiato e Alice).\nDa giugno 2016 a dicembre 2017 prende parte al nuovo tour De Andr\u00e8 canta De Andr\u00e8 di Cristiano De Andr\u00e9. Il suo arrangiamento del brano La guerra di Piero contenuto nell'album De Andr\u00e9 canta De Andr\u00e9 volume 3 \u00e8 considerato un capolavoro dal pubblico e dalla critica.\nNel giugno 2017 lo scrittore Diego De Silva pubblica il racconto \"Just (mica tanto) a castaway\", ispirato alla storia di Osvaldo Di Dio.\nNel luglio 2017 pubblica l'EP \"ODD Live!\", con la partecipazione del batterista Lele Melotti, in cui interpreta brani di Pino Daniele, Stevie Ray Vaughan, Eric Clapton, Led Zeppelin, John Mayer.\nNello stesso periodo registra le chitarre dell'album D'amore d'autore di Gianni Morandi allo Zoo Studio di Correggio (RE).\nIl nuovo album di Osvaldo Di Dio, \"Tex Mex Sex,\" esce il 19 aprile 2018 e raggiunge in poche ore la posizione n.1 nelle classifiche Blues di iTunes e Amazon. Realizzato in collaborazione con Chris Kimsey, produttore e fonico di Rolling Stones, Led Zeppelin, B.B. King e Peter Frampton, l'album vede la partecipazione di Mario Insenga dei Blue Stuff e di Michele Papadia della Ana Popovic Band.\n\u00c8 stato tra i chitarristi dell'evento PINO \u00c8, tenutosi il 7 giugno 2018 allo stadio San Paolo di Napoli in omaggio a Pino Daniele, in presenza di 60.000 persone e in diretta in prima serata su Rai Uno. In questa occasione Osvaldo Di Dio ha suonato con Eros Ramazzotti, Claudio Baglioni, Fiorella Mannoia, Gianna Nannini, Biagio Antonacci, Giorgia, Ornella Vanoni, Elisa, Irene Grandi, Alessandra Amoroso, Emma Marrone, Giuliano Sangiorgi, Teresa De Sio, Paola Turci, Antonello Venditti.\nNel 2018 ha prodotto l'album del gruppo messicano The Warning a Los Angeles\nTra la fine del 2018 e il 2019 prende parte in qualit\u00e0 di direttore musicale, chitarrista e arrangiatore al tour Storia di un impiegato di Cristiano De Andr\u00e9, in cui il celebre album di Fabrizio De Andr\u00e9 \u00e8 totalmente riarrangiato in chiave rock ed elettronica. Il tour culmina con il concerto del 29 luglio 2019 all'Arena di Verona con la Premiata Forneria Marconi in presenza di 13.000 persone.\nIl 10 settembre 2019 pubblica \"Guitar Stories\", una suite di 4 brani per sola chitarra classica, composta e registrata sull'isola di Procida.\nA partire dall'ottobre 2019 riprende il percorso cantautorale iniziato venti anni prima e pubblica, con lo pseudonimo didio sei singoli con l'etichetta Adesiva Discografica di Paolo Iafelice, produttore di Pacifico e tecnico del suono di Fabrizio De Andr\u00e9, Vinicio Capossela, Roberto Vecchioni e Premiata Forneria Marconi.\nNel marzo 2020 viene invitato dal Ministero degli Esteri per rappresentare la sua citt\u00e0 natale Napoli all'interno del progetto #WeAreItaly, la cui mission \u00e8 la promozione e la diffusione dell'arte e della cultura italiana nel mondo. Al progetto prendono parte anche Paolo Conte, Andrea Bocelli, Uto Ughi, Nicola Piovani, Renato Zero, Paolo Fresu ed Enrico Rava.\nNel settembre 2021 si esibisce alla 78\u00aa Mostra internazionale d%27arte cinematografica di Venezia in duo con Cristiano De Andr\u00e9 in occasione della proiezione fuori concorso del film \"Deandr\u00e9#Deandr\u00e9 - Storia di un impiegato\". Nello stesso periodo \u00e8 tra i chitarristi del concerto per Franco Battiato, \"Invito al viaggio\" all'Arena di Verona. In questa occasione Osvaldo Di Dio ha suonato con Jovanotti, Gianni Morandi, Gianna Nannini, Angelo Branduardi, Carmen Consoli, Max Gazz\u00e8. Il concerto \u00e8 stato trasmesso il 5 gennaio 2022 in prima serata su Rai Tre."}
{"id": "2940853", "revid": "31933671", "url": "https://it.wikipedia.org/wiki?curid=2940853", "title": "Legge fondamentale della chimica", "text": ""}
{"id": "2940857", "revid": "287204", "url": "https://it.wikipedia.org/wiki?curid=2940857", "title": "Arca di san Domenico", "text": "L'arca di san Domenico \u00e8 il monumento sepolcrale realizzato per Domenico di Guzm\u00e1n (morto a Bologna il 6 agosto 1221). Si trova nella basilica di San Domenico di Bologna, pi\u00f9 precisamente nella cappella di San Domenico, aperta sulla navata destra della basilica. L'aspetto attuale \u00e8 il frutto di diversi interventi effettuati tra il XIII e il XVIII secolo.\n\u00c8 una delle pi\u00f9 importanti opere d'arte della citt\u00e0 anche per testimonianze lasciate da Nicola Pisano, fra' Guglielmo e Arnolfo di Cambio, Niccol\u00f2 dell'Arca, Michelangelo e Alfonso Lombardi.\nStoria.\nDomenico di Guzm\u00e1n mor\u00ec a Bologna il 6 agosto 1221, nel convento da lui istituito e che oggi prende il nome di convento di San Domenico. Sepolto inizialmente nell'altare della piccola e oggi scomparsa chiesa conventuale di San Nicol\u00f2 delle Vigne, nel 1233 la sua salma fu posta in una cassa di cipresso, racchiusa in un semplice sarcofago marmoreo, e traslata dietro l'altare di una cappella laterale della navata sinistra della nuova basilica in corso di costruzione. Il 13 luglio 1234, Domenico fu canonizzato da papa Gregorio IX e in seguito a tale evento e all'espansione dell'ordine domenicano i pellegrini cominciarono ad accorrere sempre pi\u00f9 numerosi a visitare il sepolcro del santo, accalcandosi sul piccolo sarcofago marmoreo che divent\u00f2 ben presto inadeguato. \nSi decise quindi di ricollocare i resti del santo in un monumento pi\u00f9 insigne, innalzandolo per renderlo pi\u00f9 visibile. Nacque quindi il primo nucleo medievale dell'arca con sei pannelli marmorei, decorati ad altorilievo e descriventi sei scene della vita del santo, per racchiudere il nuovo sarcofago. L'opera fu commissionata a Nicola Pisano nel 1264 e portata a compimento il 5 giugno 1267. Alla sua esecuzione parteciparono anche alcuni allievi, quali Arnolfo di Cambio, Lapo e Donato (questi ultimi citati da Giorgio Vasari, ma non altrimenti noti) e il converso domenicano Guglielmo da Pisa. Il sarcofago parallelepipedo in origine poggiava su quattro (forse sei o otto) colonne cariatidi, alcune delle quali si conservano oggi fuori contesto (Museo del Bargello a Firenze, Museum of Fine Arts a Boston e Museo del Louvre a Parigi).\nNel 1411 l'arca fu spostata nel transetto destro della chiesa, nel frattempo trasformato in cappella dedicata al santo fondatore.\nNei secoli successivi furono eseguite importanti aggiunte all'originaria arca medievale. Nel XV secolo Niccol\u00f2 da Bari (o \"d'Apulia\", detto appunto \"dell'Arca\") esegu\u00ec la decorazione della cimasa sopra il sarcofago di Nicola Pisano e realizz\u00f2 l'angelo reggitorcia di sinistra (1469-1473). Alla fine dello stesso secolo il giovane Michelangelo contribu\u00ec con alcune piccole ma significative statue: quella di \"San Petronio\", di \"San Procolo\" e l'angelo reggicandelabro di destra (1494). Il secolo successivo Alfonso Lombardi esegu\u00ec la stele sotto il sarcofago (e sopra l'altare) raffigurante l'\"Adorazione dei Magi\" e scene della vita del santo (1532).\nAll'inizio del XVII secolo venne realizzata l'attuale cappella di San Domenico e l'arca venne spostata nella locazione attuale. \nInfine Jean-Baptiste Boudard esegu\u00ec il bassorilievo sotto l'altare con la morte di San Domenico (1768).\nDescrizione e stile.\nLa cimasa di Niccol\u00f2 dell'Arca.\nAlla sommit\u00e0 della cimasa, nonch\u00e9 dell'intera arca, si vede Dio Padre che sorregge il mondo con la mano sinistra tenendolo vicino al cuore. Sotto i suoi piedi troviamo un altro globo pi\u00f9 grande. Pi\u00f9 in basso si vedono i simboli della creazione: i festoni di frutta stanno a significare la terra, i due putti si riferiscono al cielo e gli otto delfini al mare.\nAncora pi\u00f9 in basso troviamo il mistero della Redenzione: Ges\u00f9 Cristo morto \u00e8 rappresentato in mezzo a due angeli, a destra quello dell'annunciazione e a sinistra quello della passione. Allo stesso livello degli angeli i quattro evangelisti (san Matteo, san Marco, san Luca e san Giovanni) che hanno diffuso al mondo intero il messaggio di Redenzione operato da Ges\u00f9 Cristo. \nDopo le rappresentazioni del Padre e del Figlio, viene lo Spirito Santo. Lui non ha immagini, ma se ne vedono gli effetti: poco sotto si trovano, appoggiate a una cornice, i santi protettori di Bologna. Otto statue, nella parte anteriore: san Francesco, san Petronio, san Domenico e san Floriano; nella parte posteriore: sant'Agricola, san Giovanni Battista, san Procolo e san Vitale.\nIl sarcofago di Nicola Pisano e allievi.\nI 4 lati del sarcofago parallelepipedo sono decorati dai sei pannelli scolpiti ad altorilievo da Nicola Pisano e allievi. Questi rappresentano le \"Storie della vita e miracoli di san Domenico\", intervallate da sei statuette: due al centro dei lati maggiori raffiguranti Cristo redentore e la Vergine stante con il Bambino, e quattro santi angolari legati all'istituzione dell'Ordine domenicano: Agostino, Onorio III, Paolo e Domenico con la disciplina. Cronologicamente la storia di san Domenico parte dal pannello di destra posto sul lato lungo del sarcofago rivolto verso l'entrata e si procede poi verso sinistra in senso orario:\nDall'analisi stilistica di molte figure scolpite che presentano caratteristiche pi\u00f9 goticheggianti, con forme nervose e lineamenti pi\u00f9 marcati, ma soprattutto per il fatto che dal 1265 Nicola era contemporaneamente impegnato a Siena per l'importante commissione del pergamo del Duomo, gli studiosi sono concordi nel vedere un'ampia partecipazione della bottega: fu scolpita prevalentemente da Arnolfo di Cambio e dal converso domenicano Guglielmo da Pisa, oltre che da due altri allievi (Lapo e Donato) citati da Vasari, ma non altrimenti noti.\nLa stele di Alfonso Lombardi.\nSotto al sarcofago decorato da Nicola Pisano e allievi troviamo la stele di Alfonso Lombardi con l'adorazione dei magi (al centro) e scene della vita del santo (ai lati). Partendo da sinistra abbiamo:\nAltre decorazioni.\nAi lati della stele di Alfonso Lombardi ci sono due angeli reggitorcia. Quello di sinistra \u00e8 di Niccol\u00f2 dell'Arca (1469-1473) mentre quello di destra \u00e8 di Michelangelo (1494). Sotto l'altare dell'Arca \u00e8 presente un bassorilievo con la \"morte di Domenico\" di Jean-Baptiste Boudard (1768). Dietro l'arca \u00e8 conservato anche il prezioso reliquiario trecentesco di Jacopo Roseto da Bologna (1383) contenente il capo di san Domenico, che veniva portato in processione per le vie della citt\u00e0 in occasione della festa del Santo.\nIl valore documentario dell'Arca.\nLe sei scene scolpite da Nicola Pisano ai lati del sarcofago hanno un notevole valore documentario, oltre che artistico, in quanto sono raffigurazioni di episodi narrati allo scultore da frati dell'ordine che avevano conosciuto Domenico quando questi era ancora in vita. L'arca si configura quindi come un documento della vita del santo.\nL'arca \u00e8 anche un modo per ammirare e confrontare gli stili della scultura italiana nelle varie fasi della sua storia, dal XIII secolo (Nicola Pisano e allievi) al XVIII secolo (Jean-Baptiste Boudard), passando attraverso il XV secolo (Niccol\u00f2 dell'Arca e Michelangelo) e il XVI secolo (Alfonso Lombardi).\nIl messaggio dell'Arca.\nL'arca \u00e8 un vero e proprio compendio di teologia. Va letta dall'alto verso il basso e riporta sia la disposizione gerarchica della Chiesa che la successione cronologica degli eventi. Alla sommit\u00e0 si trova Dio Padre, dominatore del mondo che infatti \u00e8 raffigurato sotto i suoi piedi. Allo stesso tempo per\u00f2 Dio tiene un'altra raffigurazione del mondo vicino al suo cuore, ad indicare che ama l'oggetto del suo dominio. Pi\u00f9 sotto c'\u00e8 tutto il suo creato, ovvero la terra, l'aria e il mare, rappresentati rispettivamente dalle ghirlande di fiori e frutti, dagli angeli e dai delfini. All'interno di questo creato c'\u00e8 il Mistero della Redenzione, rappresentato dal Cristo e dai due angeli, quello dell'annunciazione (dell'incarnazione di Dio nell'uomo) e quello della Passione che appare al Cristo nel giardino del Getsemani. Sullo stesso livello si trovano i quattro evangelisti che diffondono il messaggio della Redenzione al mondo intero. Ad un livello ancora pi\u00f9 basso si colloca l'opera della Chiesa, rappresentata dagli 8 santi patroni di Bologna. In seno a questa chiesa nasce l'Ordine dei Frati Predicatori, il cui capostipite \u00e8 Domenico, celebrato dall'arca e conservato al suo interno.\nAttorno all'arca, tutte le sere, i frati domenicani del convento che la ospitano si riuniscono per pregare il loro padre fondatore."}
{"id": "2940863", "revid": "547034", "url": "https://it.wikipedia.org/wiki?curid=2940863", "title": "Lolo Jones", "text": "In carriera ha vinto due titoli mondiali indoor nei 60 metri ostacoli rispettivamente nelle edizioni di e e due titoli iridati nel bob, di cui uno nella specialit\u00e0 a due ad Altenberg 2021 e uno nella gara a squadre a Sankt Moritz 2013.\nFavorita per la vittoria dei 100 metri ostacoli ai Giochi olimpici di , inciamp\u00f2 sul penultimo ostacolo, concludendo la gara in settima posizione. Con il tempo di 7\"72 ha detenuto dal 2010 al 2018 il record nord-centroamericano e statunitense dei 60 m ostacoli che equivale anche al quinto miglior risultato nelle graduatorie mondiali di tutti i tempi.\nBiografia.\nGli inizi.\nLolo Jones nacque il 5 agosto 1982 a Des Moines nell'Iowa. In giovent\u00f9 la Jones si iscrisse a otto diverse scuole in soli otto anni, mentre sua madre, Lori, port\u00f2 avanti due lavori pur di mantenere la famiglia formata da sei persone.\nIl padre, trascorse la maggior parte dell'infanzia di Lolo prima nel'Aeronautica militare e poi in carcere.\nInfine la famiglia Jones si stabil\u00ec nel seminterrato della chiesa di Des Moines.\nQuando la sua famiglia decise di trasferirsi a Forest City, nell'Iowa, Lolo decise di separarsi dai famigliari pur di restare nella sua citt\u00e0 natale.\nVisse cos\u00ec con quattro diverse famiglie e decise di iscriversi alla \"Theodore Roosevelt High School\" di Des Moines.\nTra le quattro famiglie che decisero di ospitarla ci fu anche quella di Janis Caldwell, che gi\u00e0 aveva visto la Jones gareggiare in varie gare scolastiche.\nDopo il suo ultimo anno a Roosevelt, Caldwell diede a Lolo un affitto libero, e lei, per mantenersi, decise di iniziare a lavorare part-time presso l\"'Iowa Bakery Cafe\", una piccola caffetteria vicino al suo liceo.\nA Roosevelt, si mise in luce non solo per l'elevato rendimento scolastico, mantenendo infatti la sua media di voti altissima, ma entr\u00f2 anche nell'orchestra della scuola suonando il violoncello.\nIn questi anni si distinse anche in pista siglando prima il record nazionale dell'Iowa dei 100 metri ostacoli con 13\"40 e poi con la vittoria del premio \"Gatorade Midwest Athlete of the Year\".\nCarriera sportiva universitaria.\nI primi successi nazionali (2001-2003).\nLa Jones inizialmente era destinata ad iscriversi all\"'Iowa State University\" tuttavia, spinta dalla figlia di Caldwell, decise di iscriversi alla \"Louisiana State University\".\nDopo la sua iscrizione entr\u00f2 molto presto nella squadra di atletica leggera e fu seguita dal coach Dennis Shaver.\nNel 2002 divenne finalista ai campionati NCAA outdoor sia nei 100 metri ostacoli che nella staffetta 4x100.\nL'anno successivo vinse i 60 metri ostacoli ai campionati NCAA indoor e, nella stagione all'aperto, fece parte ancora una volta della squadra vincente della staffetta 4x100 ai campionati NCAA.\nLa mancata qualificazione olimpica (2004-2005).\nApr\u00ec la sua stagione 2004 ai campionati NCAA indoor concludendo al secondo posto sia la gara dei 60 metri ostacoli che dei 60 metri piani.\nNella stagione all'aperto, sempre nella stessa manifestazione, vinse il suo secondo titolo nazionale in quanto facente parte della squadra della 4x100.\nDopo la mancata qualificazione per le Olimpiadi estive di Atene 2004, Lolo inizi\u00f2 a pensare al suo futuro.\nA causa di vari problemi finanziari pens\u00f2 seriamente al ritiro dalle competizioni per trovare un lavoro, vista anche la sua laurea in economia.\nNonostante vari ripensamenti, alla fine decise di continuare a correre.\nIn questo periodo, dopo il college, inizi\u00f2 a lavorare come cameriera in un ristorante e come personal trainer in una palestra.\nAffermazione internazionale.\nMondiali di Osaka (2006-2007).\nNella stagione 2006, sigl\u00f2, al Meeting di Heusden-Zolder il suo primato personale con il tempo di 12\"56 e, grazie ai buoni risultati ottenuti nei successivi Meeting, partecip\u00f2 per la prima volta alla World Athletics Final.\nIn questa manifestazione gareggi\u00f2 sia nei 100 metri piani che nei 100 ostacoli classificandosi rispettivamente quinta e sesta.\nL'anno successivo vinse il suo primo titolo nazionale individuale nella gara dei 60 m ostacoli ai campionati USA indoor con il tempo di 7\"88.\nAi Campionati nazionali Outdoor Lolo si classific\u00f2 terza nella gara dei 100 metri ostacoli, guadagnandosi cos\u00ec la qualificazione ai Mondiali in Osaka, in Giappone, dove concluse sesta.\nIl primo titolo mondiale (2008).\nL'atleta statunitense inizi\u00f2 la sua stagione indoor 2008 con ottimi risultati come quelli ottenuti a Glasgow, G\u00f6teborg, Stoccarda, D\u00fcsseldorf e Karlsruhe dove la Jones concluse la gara al secondo posto con 7\"77 dietro alla svedese Susanna Kallur che in quell'occasione sigl\u00f2 il nuovo record mondiale con 7\"68.\nAi campionati nazionali USA indoor, vinse il suo secondo titolo nazionale con il tempo di 7\"88.\nPoche settimane dopo, ai mondiali indoor di Valencia, vinse nella gara dei 60 ostacoli con il tempo di 7\"80 il suo primo titolo mondiale indoor.\nAlle Olimpiadi di Pechino 2008, Lolo \u00e8 stata tra le favorite per la vittoria dei 100 metri ostacoli.\nIn semifinale raggiunse il tempo di 12\"43, suo primato personale ed anche miglior tempo di qualificazione.\nGiunta in finale, mentre era nettamente in testa, inciamp\u00f2 sul nono ostacolo (di 10), perdend\u00f2 cos\u00ec il ritmo e tagliando il traguardo solo in settima posizione.\nSul finire della stagione venne ancora chiamata a partecipare alla IAAF World Athletics Final vincendo i 100 metri ostacoli con il tempo di 12\"56.\nMondiali di Berlino (2009).\nHa iniziato la stagione indoor 2009 in Europa, vincendo varie gare nei 60 ostacoli raggiungendo il tempo di 7\"82 che corrispondeva anche al primato mondiale stagionale.\nTornata negli Stati Uniti vinse il suo terzo titolo nazionale al coperto nei 60 m ostacoli.\nA causa di un problema al ginocchio, dovette fermarsi per pi\u00f9 di un mese rischiando cos\u00ec di compromettere tutta la stagione.\nTorn\u00f2 comunque in tempo per partecipare ai campionati nazionali ma in semifinale cadde dopo uno scontro con Michelle Perry, perdendo cos\u00ec l'opportunit\u00e0 di competere ai mondiali di Berlino 2009.\nDopo questa cocente delusione decise comunque di continuare a gareggiare in Europa vincendo anche a Rethymno, battendo Priscilla Lopes-Schliep e Damu Cherry con il tempo di 12\"47.\nNel mese di agosto si infortun\u00f2 al bicipite femorale e fu quindi costretta a non poter partecipare a vari Meeting.\nRistabilita parzialmente, il 28 agosto decise di prendere parte al Meeting Weltklasse Z\u00fcrich, ma il riacutizzarsi del problema la releg\u00f2 solo all'ottavo posto costringendola anche a concludere prematuramente la stagione.\nMondiali indoor di Doha (2010).\nIl 13 marzo 2010, si present\u00f2 ai mondiali indoor a Doha tra le favorite per la vittoria del titolo.\nFin dalle qualificazioni ha nettamente dominato la gara. Con i suoi 0\"14 secondi di vantaggio, sulla seconda classificata, ha ottenuto il maggior margine di vittoria di sempre in questa manifestazione.\nInoltre, il suo 7\"72 non solo \u00e8 stato il nuovo record dei campionati, ma \u00e8 anche diventato il nuovo record americano, che dal 2003 era nelle mani di Gail Devers.\nNel corso della stagione all'aperto, dopo aver vinto le tappe della Diamond League di Doha e Oslo, il 12 giugno all'Adidas Grand Prix di New York, ha ottenuto ancora la vittoria con il tempo di 12\"55 secondi che corrispondeva anche alla migliore prestazione mondiale dell'anno.\nSul finire della stagione \u00e8 stata chiamata a rappresentare l'America, insieme a Perdita Felicien, alla Coppa continentale di atletica leggera tenutasi a Spalato in Croazia.\nIn questa manifestazione si \u00e8 classificata seconda alle spalle dell'australiana Sally Pearson.\nLe delusioni ed i problemi fisici.\nLa mancata partecipazione ai mondiali e lo stop (2011).\nNella stagione al coperto 2011 fa il suo debutto all'Aviva International Match a Glasgow dove conclude quarta con il tempo di 8\"27.\nLa sua migliore prestazione indoor dell'anno sar\u00e0 il 7\"94 ottenuto alla Sparkassen-Cup di Stoccarda dove conquist\u00f2 anche il terzo posto alle spalle delle sole Carolin Nytra e Christina Vukicevic.\nDurante la stagione all'aperto prende parte al Qatar Athletic Super Grand Prix, tappa inaugurale della Diamond League dove sigler\u00e0 la sua migliore prestazione stagionale nei 100 ostacoli con 12\"67 e raggiunger\u00e0 la terza posizione.\nPoco dopo partecipa al Seiko Golden Grand Prix in Kawasaki dove riuscir\u00e0 a conquistare la vittoria.\nPrender\u00e0 parte anche all'Adidas Grand Prix di New York e agli FBK Games di Hengelo non trovando per\u00f2 fortuna e concludendo fuori dal podio.\nGiunta ai Campionati nazionali non riesce a classificarsi nemmeno per la finale perdendo cos\u00ec la possibilit\u00e0 di partecipare ai mondiali di Taegu.\nLe motivazioni delle controprestazioni della stagione 2011 sono da ricondursi a una patologia spinale, la sindrome del midollo ancorato, che accompagnava la Jones probabilmente fin dall'infanzia.\nIl disturbo, che riduce le funzioni di deambulazione, ha creato all'atleta difficolt\u00e0 cos\u00ec grandi da mettere in dubbio la prosecuzione della carriera sportiva agonistica, a meno di affrontare un intervento di microchirurgia spinale.\nA solo un anno dall'appuntamento olimpico, l'intervento \u00e8 stato effettuato l'11 agosto 2011 dal Dott. Robert S. Bray presso il Los Angeles D.I.S.C. Sports and Spine Center.\nL'operazione \u00e8 perfettamente riuscita e Lolo ha potuto gradualmente riprendere gli allenamenti; a circa 3 mesi di distanza i miglioramenti sono sensibili e la Jones pu\u00f2 programmare con rinnovata fiducia gli obiettivi per la stagione 2012, a cominciare dagli appuntamenti indoor.\nDurante l'intervista che compone parte del film dedicato prodotto dalla ESPN nell'ambito della serie SEC \"Storied\", la Jones ed il Dott. Bray indicano i primi sintomi evidenti della patologia come possibile causa dell'errore di esecuzione nella finale olimpica di Pechino.\nIl ritorno alle competizioni (2012).\nLa stagione indoor 2012 si apre con prestazioni di assoluto rilievo che sembrano testimoniare che la Jones \u00e8 completamente ristabilita.\nDopo la vittoria in occasione del rientro alle gare (U.S. Open of Track &amp; Field - Madison Square Garden, New York) con il tempo di 6\"78 sui 50 m con ostacoli (miglior prestazione mondiale dal 2008), Lolo si ripete a Mosca (IAAF Russian Winter Indoor Meeting) sui 60 m con ostacoli, ottenendo con il tempo di 7\"89 la miglior prestazione della manifestazione (3 centesimi meno del precedente limite sulla distanza, stabilito dalla russa Eva Sokolova nel 1993).\nDopo il brillante inizio di stagione, la Jones subisce due infortuni ai muscoli posteriori della coscia (con necessit\u00e0 di trattamenti estensivi) che ne limitano la possibilit\u00e0 di gareggiare con maggiore frequenza e di allenarsi in modo ottimale.\nI postumi della situazione condizionano anche la stagione all'aperto, caratterizzata da prestazioni non all'altezza (molti tempi fra 12.9 e 13.0 secondi sui 100 m ostacoli). La partecipazione ai meeting europei (in rapida successione Ostrava, Hengelo, Roma, Bellinzona, Oslo e Torino) permette alla Jones di ottenere il suo primato stagionale sulla distanza (12\"75 a Oslo), ma anche risultati e prestazioni altalenanti che non le forniscono certezze a circa un mese dai Trials di qualificazione olimpica di Eugene, anche alla luce dell'elevato livello del campo partenti.\nLa qualificazione olimpica.\nAgli U.S. Track and Field Olympic Trials 2012 di Eugene, Lolo supera il primo turno (22 giugno) con una prestazione poco soddisfacente (13\"01, 15\u00ba tempo delle 21 qualificate), mentre nel turno successivo (semifinale, 23 giugno) riconferma il proprio primato stagionale (12\"75). La finale (23 giugno), pur con un'uscita dai blocchi non ottimale, si rivela nel complesso una gara convincente e una prestazione valida che le permette di raggiungere il terzo posto (12\"86, vento -1.6\u00a0m/s) - dietro alla campionessa olimpica uscente Dawn Harper (12\"73) e alla campionessa statunitense 2011 (outdoor e indoor) Kellie Wells (12\"77) - e di ottenere il pass olimpico per Londra 2012, seconda qualificazione consecutiva ai Giochi.\nLa competizione olimpica dei 100 m con ostacoli (Londra, 6-7 agosto 2012) inizia con un convincente 12\"68 (primato stagionale) con cui la Jones vince la propria batteria e si qualifica per il turno successivo.\nIn semifinale l'avvio di Lolo non \u00e8 ottimale a causa di un problema di equilibrio nei primissimi appoggi che rischia di farle perdere l'accesso in finale: si qualifica infatti con l'ottavo tempo complessivo (12\"71), secondo dei due miglior tempi di ripescaggio.\nLa finale, di altissimo livello tecnico, non vede la Jones schierarsi al via con i favori del pronostico (che vanno a Pearson, Harper e Wells); la prestazione cronometrica ottenuta da Lolo \u00e8 molto buona: 12\"58 (nuovo primato stagionale), pur rialzandosi nel finale una volta resasi conto di non poter raggiungere un posto fra le prime tre atlete (si classificher\u00e0 infatti quarta).\n2012: nuove opportunit\u00e0 nel bob e i due titoli mondiali.\nIn temporanea alternativa all'attivit\u00e0 su pista (pur rimanendo intatta l'intenzione di puntare alla qualificazione a Rio 2016), nel 2012Lolo tent\u00f2 di creare un'ulteriore chance olimpica cimentandosi nel ruolo di frenatore nella specialit\u00e0 del bob, sfruttando le sue doti di sprinter, fondamentali per accelerare nel miglior modo possibile la slitta durante la fase iniziale di spinta. A seguito delle selezioni tenutesi a Lake Placid, la Jones merit\u00f2 un posto fra le 24 atlete della squadra nazionale, guadagnandosi cos\u00ec la possibilit\u00e0 di entrare a far parte della formazione statunitense schierata nel circuito di Coppa del Mondo, con la prospettiva di partecipare all'evento olimpico di Sochi 2014 \nEsord\u00ec in Coppa del Mondo il 9 dicembre 2012 a Lake Placid, nella tappa inaugurale della stagione 2012/13, occasione in cui colse anche il suo primo podio, terminando la gara a due al secondo posto in coppia con Jazmine Fenlator; centr\u00f2 la sua prima vittoria il 4 febbraio 2017 a Innsbruck, penultima tappa dell'annata 2016/17, imponendosi nel bob a due con Elana Meyers-Taylor.\nHa partecipato ai Giochi olimpici invernali di , dove si classific\u00f2 undicesima nel bob a due con Jazmine Fenlator.\nPrese inoltre parte a tre edizioni dei campionati mondiali, conquistando un totale di due medaglie, entrambe d'oro. Nel dettaglio i suoi risultati nelle prove iridate sono stati, nel bob a due: medaglia d'oro ad Altenberg 2021 con Kaillie Humphries; nella gara a squadre: medaglia d'oro a Sankt Moritz 2013 e sesta a Sch\u00f6nau am K\u00f6nigssee 2017.\nAttivit\u00e0 extrasportive e vita privata.\nIl vero nome di nascita di Lolo \u00e8 in realt\u00e0 Lori, che \u00e8 anche lo stesso nome di sua madre.\nLolo, ha cos\u00ec deciso di modificare il suo nome per differenziarlo da quello di sua madre.\nNel 2005 si \u00e8 laureata alla Louisiana State University, e risiede attualmente a Baton Rouge in Louisiana.\nAttualmente \u00e8 sponsorizzata da Asics e Oakley.\nBeneficenza.\nDurante una visita a Des Moines, ha fatto visita alla sua vecchia scuola, la Roosevelt High School, per dare un paio di scarpe da corsa Asics per ogni membro della squadra di atletica della scuola.\nHa inoltre consegnato un assegno di 3.000 dollari per la riparazione della pista della scuola.\nNel luglio del 2008, tornando a Des Moines per una cerimonia prima delle Olimpiadi di Pechino 2008, la Jones don\u00f2 il suo premio di 4.000 dollari, guadagnati dalla vittoria del 100 metri ostacoli ai trial olimpici, a una madre single nell'Iowa, zona che era stata colpita in quel periodo da un'alluvione.\nAsics e Oakley si unirono alla donazione della Jones con 4.000 dollari a testa, portando la donazione ad un totale di 12.000 dollari."}
{"id": "2940864", "revid": "118402596", "url": "https://it.wikipedia.org/wiki?curid=2940864", "title": "Graeme Clifford", "text": "Biografia.\nInizia nel mondo del cinema come montatore agli Artransa Park, l'unico studio cinematografico di Sydney, attivit\u00e0 che manterr\u00e0 diversi anni accumulando esperienze che lo porteranno a montare film per registi del calibro di Robert Altman e Nicolas Roeg. Tra i titoli, *\"L'uomo che cadde sulla Terra\", \"M*A*S*H\", \"Convoy\", \"Il postino suona sempre due volte\" e \"Rocky Horror Picture Show\". Nei primi anni ottanta si cimenta alla regia, e il suo primo film \u00e8 l'acclamato \"Frances\", sulla vita dell'attrice Frances Farmer, che vale la nomination agli Academy Award a Jessica Lange e Kim Stanley. La sua seconda pellicola, \"Burke &amp; Wills\", viene presentata al Festival di Cannes nel 1986. Dopo il film poliziesco d'azione \"California Skate\", firma \"Ruby Cairo\", con Andie MacDowell, Liam Neeson e Viggo Mortensen."}
{"id": "2940867", "revid": "21880", "url": "https://it.wikipedia.org/wiki?curid=2940867", "title": "Ophrys fusca caesiella", "text": ""}
{"id": "2940869", "revid": "1442080", "url": "https://it.wikipedia.org/wiki?curid=2940869", "title": "Estoril Open 2010 - Singolare femminile", "text": "Il singolare femminile dell'Estoril Open 2010 \u00e8 stato un torneo di tennis facente parte del WTA Tour 2010.\nLa detentrice del titolo era Yanina Wickmayer, ma ha deciso di partecipare agli Internazionali d'Italia 2010. L'8 maggio 2010 la lettone Anastasija Sevastova ha battuto in finale l'avversaria spagnola Arantxa Parra Santonja con il punteggio di 6-2, 7-5."}
{"id": "2940877", "revid": "28592", "url": "https://it.wikipedia.org/wiki?curid=2940877", "title": "Aleksandr Afinogenov", "text": ""}
{"id": "2940881", "revid": "28592", "url": "https://it.wikipedia.org/wiki?curid=2940881", "title": "Tcherepnin", "text": ""}
{"id": "2940887", "revid": "28592", "url": "https://it.wikipedia.org/wiki?curid=2940887", "title": "Drammaturghi", "text": ""}
{"id": "2940890", "revid": "767487", "url": "https://it.wikipedia.org/wiki?curid=2940890", "title": "Black Euro", "text": "Black Euro \u00e8 un singolo del gruppo musicale punk rock finlandese Disco Ensemble, pubblicato nel 2005 dall'etichetta discografica Universal.\nHa riscosso un buon successo in Finlandia, dove ha raggiunto la sesta posizione della classifica dei singoli. \u00c8 stato tratto dall'album \"First Aid Kit\", pubblicato nel 2006.\nIl singolo \u00e8 presente nel gioco MotoGP 08."}
{"id": "2940893", "revid": "125951821", "url": "https://it.wikipedia.org/wiki?curid=2940893", "title": "Una giovent\u00f9 offesa. Ebrei genovesi ricordano", "text": "Una giovent\u00f9 offesa. Ebrei genovesi ricordano \u00e8 un libro di memorie di autori vari curato da Chiara Bricarelli e pubblicato nel 1995 da Editrice La Giuntina, Firenze, in occasione del cinquantennale della fine della seconda guerra mondiale e in ricordo dell'Olocausto.\nStoria.\nCome si evince dal titolo, il volume riporta le testimonianze di un gruppo di persone di fede ebraica, legate alla citt\u00e0 di Genova per nascita o per esservi trasferite nell'infanzia al seguito della famiglia, che patirono le leggi razziali fasciste e la deportazione nel campo di concentramento di Fossoli e, poi, nei campi di concentramento nazisti.\nQuesti sopravvissuti poterono godere in quegli anni dell'assistenza offerta loro dall'associazione DELASEM, promossa dall'Unione delle Comunit\u00e0 Israelitiche Italiane successivamente all'entrata in vigore delle leggi razziali fasciste del 1938. L'organizzazione che pot\u00e9 operare legalmente nel corso dei primi anni della seconda guerra mondiale, rimase attiva e vitale, sia pure in una condizione di clandestinit\u00e0, anche dopo l'8 settembre del 1943, quando in conseguenza dell'armistizio di Cassibile si inaspr\u00ec la repressione verso gli ebrei da parte dei miliziani della Repubblica Sociale Italiana. L'avvocato Lelio Vittorio Valobra, che a Genova e quindi dalla Svizzera diresse l'organizzazione, \u00e8 stato iscritto per la sua opera umanitaria nel \"Jerusalem Golden Book\" del Jewish National Fund.\nIl libro.\nIl libro consta di una presentazione di Raimondo Ricci, presidente dell'Istituto Storico della Resistenza di Genova, e di una prefazione di Marta Vincenzi, all'epoca della prima pubblicazione del volume presidente dell'Amministrazione Provinciale di Genova. Chiara Bricarelli, curatrice del testo, spiega in una introduzione gli scopi del progetto storico-letterario che ha portato alla pubblicazione della raccolta - avvenuta fra il 1993 ed il 1994 - di memorie di genovesi appartenenti alla comunit\u00e0 ebraica sopravvissuti alla deportazione e all'Olocausto.\nPer l'anagrafica dei componenti dei nuclei familiari sterminati ad Auschwitz e negli altri campi di concentramento nazisti che accompagna i singoli resoconti, il libro di Bricarelli \u00e8 debitore rispetto a \"Il libro della memoria\", di Liana Picciotto Fargion, pubblicato da Mursia a Milano nel 1991.\nLa \"summa\" delle vicende narrate \u00e8 dovuta, in postfazione, a Luca Borzani, assessore comunale e ricercatore, che ricorda come fossero \"note le unit\u00e0 militari e di polizia, italiane e tedesche, che assolsero il compito di scovare e catturare gli ebrei\". In particolare, \"la struttura operativa - a partire dall'Ufficio Ebrei delle SS insediato presso la Casa dello Studente - che resse con burocratica efficienza la caccia all'uomo\", e i luoghi \"del terrore come la IV Sezione delle carcerie di Marassi\". La postfazione d\u00e0 conto anche delle figure che si prodigarono in soccorso dei perseguitati, come quelle dei cardinale Pietro Boetto, del sacerdote don Francesco Repetto, del rabbino Riccardo Pacifici e dell'avvocato Lelio Vittorio Valobra, costretto ad espatriare in Svizzera per sfuggire all'arresto.\nLa persecuzione della comunit\u00e0 ebraica a Genova e in Liguria.\nSecondo il censimento del 1938, anno di entrata in vigore delle leggi razziali, risultavano iscritti nei registri comunali 2.263 ebrei residenti, cui andavano aggiunti 350 ebrei stranieri provenienti dalla Germania e dall'Est europeo.\nMolti dei racconti degli ebrei e delle ebree sopravvissuti alle persecuzioni nazifasciste partono dalle retate che vennero compiute a Genova nel novembre del 1943 in coincidenza con il consolidarsi dell'occupazione nazista e con l'apertura a Fossoli, vicino a Carpi, da parte della Repubblica Sociale Italiana di un campo di raccolta speciale per gli ebrei provenienti dai campi provinciali del territorio della RSI.\nNei primi giorni del mese vennero chiuse le sinagoghe nonch\u00e9 le sedi associative della Delegazione Assistenza Emigranti Ebrei (DELASEM) e con stratagemmi o con irruzioni dirette nelle case iniziarono gli arresti di ebrei che alloggiavano in diversi quartieri della citt\u00e0 e prevalentemente nel centro storico. Nel solo giorno del 1\u00ba dicembre circa cento ebrei furono arrestati a Genova e in altre localit\u00e0 della Liguria per essere concentrati nel carcere di Marassi prima di essere trasferiti su un carro merci a Milano ed essere poi deportati cinque giorni dopo ad Auschwitz.\nIn totale, fra il 1943 ed il 1945 furono arrestati a Genova e in Liguria, per essere deportati nella Germania nazista, 238 cittadini di religione ebraica (ma il numero potrebbe essere solo indicativo per difetto), dieci dei quali soltanto riuscirono a sopravvivere ai campi di concentramento e di sterminio. Fra le storie raccontate nel libro vi sono quelle di quattro di essi: Luciana Sacerdote, Gilberto Salmoni, Piera Sonnino e Dora Venezia.\nA Genova, la 'bonifica razziale' fu particolarmente mirata verso l'universit\u00e0, da cui vennero espulsi sei docenti di ruolo, sei liberi docenti e otto assistenti; non furono risparmiate neppure le professioni, cos\u00ec come mutata risult\u00f2 in seguito anche la toponomastica, con la cancellazione di via e di piazzetta degli Ebrei.\nLe testimonianze.\nLe testimonianze sono precedute da un ricordo degli eventi dei primi di novembre 1943 di Pietro Dello Strologo, presidente della Comunit\u00e0 Ebraica di Genova."}
{"id": "2940895", "revid": "110157", "url": "https://it.wikipedia.org/wiki?curid=2940895", "title": "Museo diocesano e cripta di San Rufino", "text": "Il Museo diocesano e cripta di San Rufino \u00e8 un museo situato ad Assisi, nei sotterranei della cattedrale e del palazzo dei Canonici. Gli ingressi sono all'interno della cattedrale di San Rufino (scale attigue alla porta d'accesso della cappella del Santissimo Sacramento) e in piazza San Rufino (ingresso del palazzo dei Canonici).\nStoria.\nIl Museo diocesano nasce dal Museo della cattedrale, che venne fondato nel 1941 dal vescovo Giuseppe Placido Nicolini per conservare le opere pi\u00f9 importanti provenienti dalla cattedrale e da alcuni oratori delle confraternite assisane. La sede originaria, cui si accedeva dall'interno della chiesa, era situata al piano terreno della casa parrocchiale e costituita da quattro sale con annesso archivio storico. Il Museo era visitabile solo su richiesta. Negli anni novanta il vescovo Sergio Goretti, oltre ad incoraggiare l'apertura quotidiana degli antichi spazi espositivi, inizi\u00f2 a pensare alla costruzione di una nuova sede pi\u00f9 importante e dignitosa per accogliere le opere, dando cos\u00ec avvio ad un grande progetto museografico.\nDopo l'anno giubilare e i lavori post-sisma del 1997 sono stati recuperati e restaurati gli ambienti sotterranei del palazzo dei Canonici, del chiostro e della cripta della cattedrale. Il progetto finale prevede una superficie espositiva sviluppata su due livelli. Il nuovo Museo diocesano \u00e8 stato aperto al pubblico il 15 aprile 2006.\nIl museo.\nIl Museo diocesano custodisce circa 300 opere, di cui quasi un centinaio sono esposte in un percorso di visita articolato in nove sezioni.\nLe sezioni espositive.\nCorridoio.\nEspone reperti archeologici recuperati nel terrazzamento o in aree limitrofe, capitelli scolpiti in pietra calcarea rinvenuti nella cripta, ma provenienti dalla cattedrale e databili all'VIII - XII secolo e dipinti. Tra le testimonianze di epoca romana si ricorda il fronte di sarcofago (II secolo d.C.) con \"Nikai Clipeofore e rito della libagione\", databile al II secolo d.C.\nSala del Maestro della Santa Chiara.\nNella sala sono custoditi affreschi staccati attribuiti al Maestro della Santa Chiara, anonimo artista del XIII secolo che prende il suo nome dall'icona conservata nell'omonima basilica. In origine decoravano un ambiente sovrastante l'attuale cappella della Madonna del Pianto, che corrisponde all'antica abside sinistra della cattedrale e venne separata dal resto della chiesa con gli interventi progettati da Galeazzo Alessi nel XVI secolo.\nSala Nicol\u00f2 Alunno.\nLa sala ospita il polittico di San Rufino (1462), opera del pittore folignate Nicol\u00f2 di Liberatore detto l'Alunno. Nella predella sono raffigurate le storie del martirio del santo patrono di Assisi, del miracoloso ritrovamento del suo corpo e del trasferimento delle sue spoglie mortali all'interno delle mura della citt\u00e0. In questo ambiente sono visibili anche due predelle di Dono Doni (1563), suppellettili sacre e paramenti liturgici del XVII - XIX secolo.\nCripta di San Rufino.\nLa cripta di San Rufino, gioiello architettonico romanico dell'XI secolo, \u00e8 un suggestivo ambiente diviso in tre navate con abside e con volte a crociera sorrette da colonne collegate mediante arcate. Sulla volta campeggiano i simboli dei quattro evangelisti (l'angelo di san Matteo, il leone di san Marco, il toro di san Luca e l'aquila di san Giovanni), databili alla met\u00e0 del XI secolo. All'interno della cripta si conserva il sarcofago romano con il \"Mito di Selene ed Endimione\" (inizio III secolo d.C.), in cui fu deposto il corpo del santo; \u00e8 visibile inoltre anche una parte del muro romano in \"opus quadratum\", che \u00e8 stato rinvenuto sotto la cattedrale. La cripta \u00e8 uno dei luoghi dove san Francesco d'Assisi si ritirava in preghiera, quando predicava in cattedrale.\nChiostro.\nIl chiostro (XI secolo) definito da un portico con archi gemini e capitelli a stampella, presenta al centro un pozzo di epoca romana, detto pozzo della Mensa.\nSale della Diocesi.\nVi sono raccolte opere provenienti da chiese ed edifici del territorio diocesano. Di particolare interesse l'edicola di Matteo da Gualdo.\nSala delle Confraternite.\nLa sala contiene arredi provenienti dagli oratori delle fraternite di Assisi ed alcuni splendidi gonfaloni processionali, il pi\u00f9 antico dei quali risale al 1378 ed apparteneva alla Confraternita di San Francesco o delle Stimmate. Gli interessanti affreschi con le \"Storie della Passione\" visibili sulla parete a destra dell'ingresso furono strappati dall'Oratorio della Confraternita di San Rufinuccio e sono opera del giottesco Puccio Capanna e di Pace di Bartolo.\nDi particolare interesse storico artistico sono anche il gonfalone dipinto Orazio Riminaldi (1593-1630) per la Confraternita di Santa Caterina che mostra, da un lato, il martirio della santa titolare della fraternita e, dall'altro, le splendide figure dei santi Giacomo ed Antonio Abate.\nLapidario.\nLa sezione raccoglie reperti lapidei rinvenuti durante gli scavi condotti nell'area della Cattedrale e nelle zone limitrofe.\nSala Sermei.\nLa sala \u00e8 stata inaugurata nel 2014 e contiene oggetti di uso liturgico, argenterie e dipinti attribuibili al pittore umbro Cesare Sermei. Tra le opere conservate all'interno si ricordano il busto reliquiario di san Rufino in argento, opera di Paolo Spagna, e la grande tela di Sermei recentemente restaurata raffigurante san Francesco Morente che benedice la citt\u00e0 di Assisi.\nSala Perkins.\nLa sezione raccoglie la parte della collezione di opere d'arte donata alla Diocesi di Assisi da Frederick Mason Perkins, storico dell'arte statunitense, residente per molti anni ad Assisi e morto nella Citt\u00e0 Serafica nel 1955. La sala ospita 32 opere di artisti italiani tra cui spiccano la Madonna attribuita alla cerchia di Francesco di Giorgio Martini, la scultura lignea che alcuni critici hanno accostato a Jacopo della Quercia e la Dormitio Virginis trecentesca attribuita a Jacopo Avanzi che fu trafugata dalle truppe naziste il 3 luglio del 1944 dalla Villa di Sassoforte a Lastra a Signa ed \u00e8 stata recuperata dai carabinieri del Comando tutela patrimonio culturale di Monza, che l'hanno restituita alla collezione nel 2015."}
{"id": "2940908", "revid": "110157", "url": "https://it.wikipedia.org/wiki?curid=2940908", "title": "Albig", "text": "Albig \u00e8 un comune di 1.651 abitanti della Renania-Palatinato, in Germania.\nAppartiene al circondario (\"Landkreis\") di Alzey-Worms (targa AZ) ed \u00e8 parte della comunit\u00e0 amministrativa (\"Verbandsgemeinde\") di Alzey-Land."}
{"id": "2940910", "revid": "1005847", "url": "https://it.wikipedia.org/wiki?curid=2940910", "title": "Rivalsa", "text": ""}
{"id": "2940911", "revid": "767487", "url": "https://it.wikipedia.org/wiki?curid=2940911", "title": "Bechenheim", "text": "Bechenheim \u00e8 un comune di 428 abitanti della Renania-Palatinato, in Germania.\nAppartiene al circondario (\"Landkreis\") di Alzey-Worms (targa AZ) ed \u00e8 parte della comunit\u00e0 amministrativa (\"Verbandsgemeinde\") di Alzey-Land."}
{"id": "2940919", "revid": "1543377", "url": "https://it.wikipedia.org/wiki?curid=2940919", "title": "Time 100", "text": "\"Time\" 100 \u00e8 la lista delle 100 persone pi\u00f9 influenti di ogni anno, redatta dalla rivista statunitense \"Time\".\nStoria.\nL'iniziativa nacque a margine di una cena tenuta al Kennedy Center di Washington il 1\u00ba febbraio 1998, a cui erano presenti il giornalista della CBS Dan Rather, la storica Doris Kearns Goodwin, l'ex-Governatore di New York Mario Cuomo, l'allora professoressa della Stanford University Condoleezza Rice, lo scrittore e saggista neocon Irving Kristol ed il caporedattore di \"TIME\" Walter Isaacson.\nLa prima lista fu pubblicata nel 1999, quando \"TIME\" pubblic\u00f2 la lista delle 100 persone pi\u00f9 influenti del XX secolo, lista che comprendeva anche alcuni italiani: Enrico Fermi (il quale tra l'altro scelse comunque di lasciare l'Italia in seguito alle persecuzioni razziali diventando cittadino statunitense a tutti gli effetti) e Lucky Luciano.\nIn seguito al successo dell'iniziativa, 5 anni dopo, nel 2004 si decise di pubblicarla con riferimento all'anno appena trascorso.\nLe categorie previste sono cinque: \"Leader e Rivoluzionari\" (\"Leaders &amp; Revolutionaries\"); \"Costruttori e Titani\" (\"Builders &amp; Titans\"); \"Artisti e Intrattenitori\" (\"Artists &amp; Entertainers\"); \"Scienziati e Pensatori\" (\"Scientists &amp; Thinkers\"); \"Eroi e Icone\" (\"Heroes &amp; Icons\"). Per ogni categoria, vengono selezionate le 20 persone (o gruppi di persone) pi\u00f9 influenti, per un totale di 100 persone. Per \"influente\", si intende una persona che abbia effettivamente cambiato il mondo - sia in meglio che in peggio.\nItaliani in lista.\nIl primo italiano a essere inserito nella \"Time 100\" fu Renzo Piano nel 2006, incluso anche nei primi 10 della categoria \"Artists &amp; Entertainers\". Nel 2011 fu inserito il manager abruzzese Sergio Marchionne e nel 2013 furono inseriti nella classifica il governatore della Banca Centrale Europea Mario Draghi e il calciatore Mario Balotelli. Nel 2016 furono inseriti lo stilista Riccardo Tisci e la scrittrice Elena Ferrante. Nel 2018 fu inserita l'astrofisica Marica Branchesi. Nel 2019 \u00e8 apparso il politico Matteo Salvini."}
{"id": "2940924", "revid": "599013", "url": "https://it.wikipedia.org/wiki?curid=2940924", "title": "\u010cerepnin", "text": ""}
{"id": "2940928", "revid": "339392", "url": "https://it.wikipedia.org/wiki?curid=2940928", "title": "Maria Bonaparte (1882-1962)", "text": ""}
{"id": "2940935", "revid": "767487", "url": "https://it.wikipedia.org/wiki?curid=2940935", "title": "Achin' and Shakin'", "text": "Achin' and Shakin' \u00e8 il secondo album della cantante country statunitense Laura Bell Bundy. \u00c8 stato pubblicato il 13 aprile 2010 dall'etichetta discografica Mercury Nashville, anticipato dal singolo \"Giddy On Up\" incluso nel disco. Come secondo singolo \u00e8 stato poi estratto un secondo brano, \"Drop On By\".\nL'album \u00e8 entrato alla ventottesima posizione della classifica statunitense vendendo 14.992 copie e a fine giugno 2010 aveva venduto 72.181 copie."}
{"id": "2940937", "revid": "729019", "url": "https://it.wikipedia.org/wiki?curid=2940937", "title": "Ron Arad (pilota)", "text": "Pilota militare e ufficiale di volo dell'aeronautica militare israeliana, venne fatto prigioniero in Libano dall'organizzazione sciita Amal il 16 ottobre 1986. Egli viene considerato disperso in servizio dal maggio 1988 dopo che, per quanto risulta, potrebbe essere stato trasferito in Iran o forse ceduto ad altre organizzazioni attive in Libano. Il 30 giugno 2008 Hezbollah ha informato Israele tramite l'ONU del fatto che Ron Arad sarebbe morto. Gi\u00e0 nel 2006 il leader di Hezbollah, Hassan Nasrallah, aveva affermato pubblicamente che il suo gruppo riteneva Arad morto e i suoi resti dispersi. Un precedente rapporto di una commissione militare israeliana lo d\u00e0 come probabilmente deceduto per malattia sin dal 1994. Israele tratta il caso di Ron Arad continuando a considerarlo in vita fino a prova certa del contrario.\nDati personali.\nRon Arad, (in ebraico: \u05e8\u05d5\u05df \u05d0\u05e8\u05d3), originario di Magdiel, Hod ha'Sharon, studi\u00f2 nel Collegio Scolastico Militare di Tel Aviv. Nel 1979 complet\u00f2 un corso di volo come pilota militare, e prima di essere fatto prigioniero prestava servizio con i gradi di capitano ai comandi di un Phantom. Al momento della cattura era iscritto ai corsi di ingegneria chimica al Technion di Haifa. Sposato con Tami Arad, sua figlia si chiama Yuval.\nLa cattura.\nDurante il suo servizio per lo Squadrone 69 (lo \"Squadrone dei martelli\") Arad era in volo come pilota di Phantom nel quadro dell'operazione \"Bet Abba 12\", con la missione di colpire bersagli OLP nell'area di Sidone, in Libano. Un guasto tecnico provoc\u00f2 l'esplosione in prossimit\u00e0 dell'aereo delle munizioni sganciate e i due uomini dell'equipaggio si eiettarono su iniziativa di Arad. Il pilota Yeshi Aviram fu recuperato dagli elicotteri Cobra, mentre Arad cadde nelle mani dell'organizzazione sciita Amal.\nArad fu trasferito a Beirut dove fu tenuto prigioniero dal capo della sicurezza di Amal, Mustafa Dirani. Il capo della milizia Amal, Nabih Berri, annunci\u00f2 la cattura di Arad e ne propose lo scambio con prigionieri sciiti e libanesi trattenuti in Israele. I suoi carcerieri rilasciarono tre sue lettere manoscritte e una sua foto, ma la Croce Rossa Internazionale non fu autorizzata a visitarlo.\nI tentativi di liberarlo con un accordo falliscono e il contatto con Arad si interrompe nel settembre 1987. Egli passa di mano dal responsabile di Amal, Mustafa Dirani, all'Iran o a qualche altra organizzazione sciita. Le sue tracce si perdono completamente nel maggio 1988. Dopo il suo rapimento Arad \u00e8 stato promosso al grado di tenente colonnello.\nTentativi volti a ottenere la liberazione di Ron Arad.\nTra il 1986 e il 1994 21 libanesi, tra i quali Mustafa Dirani e un responsabile di Hezbollah, Abdel Karim Obeid, furono fatti prigionieri in Libano e furono trasferiti in Israele per essere interrogati e eventualmente utilizzati come carte di scambio nel corso di possibili trattative per la liberazione di Arad. I tentativi non ebbero esito positivo e gran parte dei prigionieri furono rilasciati definitivamente nel 2000. A quanto risulta, il 4 maggio 1988 Dirani rivel\u00f2 che Arad sarebbe stato prima consegnato a Hezbollah, e in seguito ai Pasdaran iraniani a quel tempo presenti in Libano in loro ausilio. N\u00e9 l'Iran n\u00e9 alcun gruppo di guerriglieri ha mai fornito informazioni utili alla localizzazione del prigioniero. Dirani e Obeid rimasero nelle carceri israeliane ancora per quattro anni, fino allo scambio di prigionieri per Elchanan Tenenbaum nel 2004.\nIn seguito all'assassinio del leader di Hezbollah Abbas Mussawi nel settembre 1992, l'organizzazione diede notizia dell'esecuzione di Arad, ma altre fonti sostennero che egli era ancora in vita, detenuto in Iran. In quell'anno viene fondata l'associazione della societ\u00e0 civile \"La'khofesh nolad\" (\u05dc\u05d7\u05d5\u05e4\u05e9 \u05e0\u05d5\u05dc\u05d3, \"Nato per la libert\u00e0\") il cui scopo \u00e8 quello di conseguire la liberazione di Arad e di altri prigionieri.\nNell'ottobre 1997 fonti tedesche e russe occupatesi del caso sostennero che con tutta probabilit\u00e0 Arad non era pi\u00f9 in vita. Israele respinse tali conclusioni, illustrando i risultati del proprio lavoro, secondo i quali Arad era vivo e trattenuto in Iran.\nNel 2002 fu costituita una commissione speciale sotto la direzione del giudice Eliahu Vinograd, incaricata di valutare lo stato delle cose circa il caso Arad. La commissione concluse che non vi erano dati tali da cambiare le valutazioni previe, secondo le quali Arad era vivo.\nNel 2003 il primo ministro israeliano Ariel Sharon rivel\u00f2 che un agente dei servizi segreti era morto nel corso dei tentativi di riportare indietro Arad. Nell'ottobre 2003 dei funzionari iraniani fuggiti in occidente affermarono che Arad era vivo ed era trattenuto nella zona di Tehran. Aggiunsero anche che era stato ospedalizzato pi\u00f9 volte a causa della sua salute, e anche che aveva tentato la fuga. Nel dicembre 2004 l'Associazione \"La'khofesh nolad\" ha promesso un premio di 10.000.000 US$ a chiunque fornisca informazioni utili a rintracciarlo.\nNel 2005 il Direttorato dell'intelligence militare trasmise un rapporto segreto al primo ministro Ariel Sharon, secondo il quale Ron Arad non sarebbe stato pi\u00f9 in vita. Il primo ministro, apparentemente per motivi politici, respinse il rapporto, nel quale si indicava che Arad sarebbe stato trattenuto in Iran sino al 1994. Secondo il rapporto gli iraniani temevano che Dirani, dopo la sua cattura, avrebbe ceduto durante gli interrogatori rivelando che Arad era sul loro territorio, quindi egli in segreto sarebbe stato riportato in Libano. Una opinione di minoranza tra i redattori del rapporto, invece, sosteneva che Arad non sarebbe stato mai trasferito in Iran, ma sarebbe sempre stato trattenuto in Libano sotto il controllo dei Guardiani della Rivoluzione iraniana. Le conclusioni della commissione indicavano che Arad era morto di qualche grave malattia in Libano, al pi\u00f9 tardi nel 1995\nNel settembre 2006 il canale televisivo libanese LBC trasmise un filmato dal titolo \"Il Rapimento\" che descriveva i momenti della cattura dei soldati Benny Avraham, Omar Sawad e Adi Avitam, e brani nei quali viene ripreso Ron Arad che parla dalla prigionia, risalenti apparentemente apparentemente al 1988. Nel filmato si vede Arad che fuma, e mentre risponde a brevi domande poste da uno dei suoi carcerieri. Egli fa cenno ai nomi dei suoi genitori e poi afferma in inglese \"sono un soldato dell'esercito israeliano\". Nel film viene anche ricordato dove aveva studiato, e quali fossero i suoi compiti nell'esercito. Questo filmato \u00e8 il primo segno di vita che Israele abbia ricevuto da decine di anni a questa parte, se si trascura la corrispondenza e la foto dei primi tempi dopo il rapimento.\nIl 15 ottobre 2007 lo Stato di Israele ha concluso un accordo per lo scambio di prigionieri con Hezbollah. In base all'accordo, secondo il quotidiano libanese al-Akhbar sono stati consegnati a Israele il cadavere di un cittadino che era annegato e portato dalla corrente in\nLibano e il diario tenuto da Ron Arad in cambio di un detenuto libanese e dei cadaveri di due guerriglieri.\nNel marzo 2007 Israele trasmise la richiesta agli Stati Uniti di porre alcune domande al generale Reza Askari, responsabile iraniano dei Guardiani della Rivoluzione e loro rappresentante in Libano negli anni ottanta, che era fuggito dall'Iran. Secondo le informazioni trapelate nei media in Israele a lui non risultava che Ron Arad sia stato trattenuto o sia trattenuto in Iran, sebbene ci\u00f2 sia possibile, e forn\u00ec alcune informazioni circa dei tentativi da parte dei Guardiani della Rivoluzione di farsi consegnare il prigioniero.\nIl quotidiano \"Maariv\" nel 2008 pubblic\u00f2 un articolo secondo il quale esiste la concreta possibilit\u00e0 che Arad sia stato assassinato dai suoi carcerieri nella notte del 3 maggio 1988 in seguito all'operazione dei par\u00e0 contro Hezbollah \"Khoq veseder\" (\u05d7\u05d5\u05e7 \u05d5\u05e1\u05d3\u05e8, \"Legge e ordine\") nel villaggio di Maidun, o durante un tentativo di fuga.\nL'11 luglio 2008, durante alcune trattative per lo scambio di prigionieri, Israele ha ricevuto due foto di Ron Arad, nelle quali egli appare ferito, un diario dei suoi primi due anni di prigionia e una dichiarazione di 80 pagine da parte di Hezbollah redatte in arabo nel quale sono descritte le persone con le quali Arad fu in contatto nel corso dei primi due anni della sua prigionia, i tentativi di localizzare Arad, e delle informazioni secondo le quali durante la sua\npermanenza nel villaggio di Nabi Sit fugg\u00ec dalla prigionia nel maggio 1988, forse con l'aiuto di uno dei suoi carcerieri, e rimase ucciso dopo avere cercato di raggiungere le forze di sicurezza israeliane di stanza nella striscia di sicurezza nel Libano meridionale. Nel documento di Hebollah \u00e8 scritto che la morte di Arad potrebbero essere dovuta ad una sua caduta e al suo ferimento; forse sarebbe caduto da un luogo sopraelevato nel suo tentativo di fuga, sicch\u00e9 non \u00e8 possibile localizzare il suo cadavere. Ad Israele e comunque noto che nel 2004 l'organizzazione di Hezbollah cerc\u00f2 di localizzare la sepoltura di Arad a Nabi Sit. Secondo quanto giunto alla stampa araba Hezbollah sarebbe riuscito a localizzare dei resti ossei in una tomba anonima. Fonti dei servizi informativi israeliani dissero che il rapporto non recava alcuna nuova indicazione descrivendolo come \"sciocchezze\".\nManifestazioni a sostegno di Ron Arad.\nOgni anno nella citt\u00e0 di Hod ha'Sharon si tiene una marcia che vede la partecipazione di migliaia di persone. Nello stesso giorno si svolge un sit-in nel Parco delle Quattro Stagioni, dove si trova anche il punto di avvio della marcia. La marcia prevede tre percorsi: uno di 2\u00a0km pensato per i disabili, uno di 4\u00a0km per i bambini e i giovani, e un percorso lungo di 8\u00a0km.\nIl compositore Ehud Manor ha scritto la canzone \"Lo mafkirim khaver\" (\u05dc\u05d0 \u05de\u05e4\u05e7\u05d9\u05e8\u05d9\u05dd \u05d7\u05d1\u05e8, \"Non si abbandona un amico\"), su musica di Hanan Yuval, il cui ritornello ricorda il nome di Ron Arad: \"Noi, Ron, non abbandoniamo un amico\".\nUna seconda canzone, pi\u00f9 nota, pure scritta da Ehud Manor, musicata e cantata da Bo'az Shar'abi, \u00e8 \"Keshetav\u00f3\" (\u05db\u05e9\u05ea\u05d1\u05d5\u05d0, \"Quando verrai\") La canzone parla del ritorno a casa di Ron Arad. Anche in questo caso il nome di Arad compare esplicitamente nel ritornello: \"E allora canteremo a Ron, canteremo a Ron\".\nLa dichiarazione \"Ron Arad - nato per essere libero\" \u00e8 stata distribuita in migliaia di copie ed \u00e8 stata affissa su moltissime case in Israele."}
{"id": "2940941", "revid": "287204", "url": "https://it.wikipedia.org/wiki?curid=2940941", "title": "Bj\u00f6rn Phau", "text": "Ha raggiunto il 59\u00ba posto nel ranking singolo ed il 55\u00ba posto nel doppio. Ha sconfitto Andre Agassi al Dubai Tennis Championships 2006. In un'intervista, Agassi ha definito Phau come uno dei pi\u00f9 veloci giocatori di tennis che egli avesse mai affrontato.\nHa partecipato agli Estoril Open 2010, ed \u00e8 stato sconfitto al secondo turno da Roger Federer. Phau \u00e8 sponsorizzato da Nike e Wilson. Nel 2014 raggiunge al torneo di Zagabria la sua prima semifinale Atp dove viene estromesso da Cilic per 6-3 6-4.\nAnnuncia il suo ritiro nell'ottobre 2014 a causa di continui problemi fisici."}
{"id": "2940948", "revid": "110157", "url": "https://it.wikipedia.org/wiki?curid=2940948", "title": "Giddy On Up", "text": "Giddy On Up \u00e8 il singolo di debutto della cantante country statunitense Laura Bell Bundy, estratto dal suo secondo album di studio \"Achin' and Shakin\"'. \u00c8 stato pubblicato il 16 febbraio 2010 e ha riscosso un discreto successo in tutti gli Stati Uniti."}
{"id": "2940958", "revid": "120970150", "url": "https://it.wikipedia.org/wiki?curid=2940958", "title": "Antonio Galluccio", "text": "Biografia.\nNacque ad Ottaviano da Francesco e spos\u00f2 Margherita De Nisi. Dal loro matrimonio nacquero diversi figli, tra cui Giuseppe, che intraprese come il padre la carriera di tavolario, Giovanni che si laure\u00f2 dottore in \"utroque iure\" e Nicola che divenne monaco celestino con il nome di Teofilo.\nInizi\u00f2 la carriera come tavolario e il suo primo incarico noto, risalente al 1663, fu quello di compiere una verifica dei confini territoriali dell'Abbazia Florense a San Giovanni in Fiore. Nel 1666 esegu\u00ec l'apprezzo di Monasterace e nell'anno successivo, in qualit\u00e0 di architetto e con l'aiuto di Lorenzo Ruggiano, cens\u00ec tutte le concessioni d'acqua dell'Acquedotto della Bolla; l'incarico gli fu affidato dal Tribunale della Fortificazione, Mattonata ed Acqua, la relazione fu corredata di 17 fogli con piante relative al condotto principale e alle derivazioni.\nNel successivo decennio si occup\u00f2 dell'apprezzo dei feudi di Vernole e Montecorice; nel 1688 come tavolario regio, su commissione del Sacro Regio Consiglio comp\u00ec un esposto delle propriet\u00e0 della Chiesa di Sant'Anna dei Lombardi sulla collina di Pizzofalcone. Nel 1690, con Lorenzo Ruggiano, svolse diversi incarichi di notevole portata come la misurazione dell'acquedotto del Carmignano, per porre fine una controversa tra il Duca di Maddaloni, il Conte di Acerra e il Duca di Airola, e inoltre gli apprezzi dei feudi di Minturno, Castellonorato, Maranola, Castelnuovo Parano, Coreno Ausonio, Spigno Saturnia, Ausonia, Castelforte, Suio, Riardo, Fondi, Monte San Biagio, Lenola, Campodimele, Itri e Sperlonga. Fu attivo, in qualit\u00e0 di architetto, presso il cantiere della Chiesa di Santa Maria Egiziaca a Pizzofalcone per continuare l'opera di Cosimo Fanzago, ma apport\u00f2 alcune modifiche al progetto originario.\nTra il 1691 e il 1695 realizz\u00f2 le perizie per l'apprezzo dei feudi di Carinola, Mondragone, Torella del Sannio, Tito, Calvello, Stigliano, Sant'Arcangelo, Roccanova, Alianello, Aliano, Laviano, Castelgrande, Rapone, Monteverde e Ripacandida. Nel 1694 present\u00f2 la relazione per il restauro del Palazzo della Dogana a Foggia e il successivo una perizia per lavori da effettuare alla Riserva reale degli Astroni; nel 1696 ritorn\u00f2 nuovamente a San Giovanni in Fiore e nel 1697, con Ruggiano, present\u00f2 una perizia delle opere da realizzare a Castel Sant'Elmo."}
{"id": "2940961", "revid": "78480", "url": "https://it.wikipedia.org/wiki?curid=2940961", "title": "Dolenjska", "text": ""}
{"id": "2940975", "revid": "767487", "url": "https://it.wikipedia.org/wiki?curid=2940975", "title": "Nicola Ferrara", "text": "Era indicato come \"Ferrara I\" per distinguerlo dal fratello Antonio, anch'egli calciatore.\nCarriera.\nFiglio di emigranti italiani, inizi\u00f2 in Argentina tra le file del Platense, quindi nel 1933 approd\u00f2 nella Serie A italiana, ingaggiato dal ; l'anno successivo venne raggiunto dal fratello Antonio. Nel 1936 si ricongiunse con quest'ultimo al , quindi l'anno seguente si trasferirono entrambi all'Ambrosiana-Inter. A fine gennaio, con la squadra in testa alla classifica, dopo l'esclusione dalla formazione titolare successiva alla sconfitta con la Triestina si rifugi\u00f2 a Livorno presso il suo ex compagno di squadra Ulisse Uslenghi ritenendosi vittima di una campagna ingiusta; intenzionato a tornare in Argentina, dopo aver cambiato idea torn\u00f2 a Milano per discutere con il presidente dei nerazzurri. Si ritir\u00f2 nel 1940 dopo aver giocato con lo Sportivo Acassuso."}
{"id": "2940979", "revid": "599013", "url": "https://it.wikipedia.org/wiki?curid=2940979", "title": "Antonio Ferrara", "text": "Era indicato come \"Ferrara II\" per distinguerlo dal fratello Nicola, anch'egli calciatore.\nCarriera.\nFiglio di emigranti italiani, inizi\u00f2 in Argentina tra le file del San Fernando prima e del Colegiales poi; dopo aver giocato con il Platense, nel 1934 approd\u00f2 nella Serie A italiana, ingaggiato dal dove raggiunse il fratello Nicola, acquistato dai Livorno l'anno precedente. Nel 1935 pass\u00f2 al , con il fratello che lo raggiunse l'anno seguente. Nel 1937 si trasferirono entrambi all'Ambrosiana-Inter, dove vinsero uno scudetto. Milit\u00f2 nell'Ambrosiana fino al settembre 1938. Collezion\u00f2 in tutto 15 presenze facendo un unico gol."}
{"id": "2940980", "revid": "47767", "url": "https://it.wikipedia.org/wiki?curid=2940980", "title": "Diga di Bissina", "text": "La diga di Bissina \u00e8 una diga situata in Val di Daone, in Trentino. Il lago artificiale (serbatoio) ha una capacit\u00e0 utile di circa 60 milioni di metri cubi con quota di massimo invaso a 1.789 m ed \u00e8 formato dalla diga rettilinea di calcestruzzo a gravit\u00e0 alleggerita con coronamento lungo 563 m a quota 1790 m s.l.m. e un'altezza di 81 m.\nCostituzione.\n\u00c8 costituita da 22 elementi cavi (detti \"tipo Marcello\" dal nome del progettista, l'ingegnere Claudio Marcello) con due spalle a gravit\u00e0 massiccia. Il volume complessivo \u00e8 di circa 443.000 m3. La diga fu costruita dalla ditta Lodigiani dal maggio 1955 al novembre 1957 e collaudata nel 1962. L'opera di presa \u00e8 a quota 1716,50 metri, il canale di derivazione in galleria scavato in roccia rivestita di calcestruzzo \u00e8 lungo mt 5.385, largo 2,90 m con una portata massima di 19,5 m3/s. La condotta forzata in acciaio lunga 686 metri \u00e8 libera in roccia con un diametro interno di 2,25 metri. La centrale di Boazzo, ricavata in caverna, \u00e8 dotata di due gruppi generatori della potenza di 47.400 kW ciascuno costituito da due turbine Pelton ad asse orizzontale con alternatore centrale da 48.000 kVA.\nTurbine.\nOgni turbina \u00e8 alimentata da due getti. In sala macchine \u00e8 installato per i servizi ausiliari una turbina Pelton ad asse orizzontale di 1020 kV con alternatore da 1.300 kVA. L'acqua utilizzata viene restituita con un canale di scarico in galleria lungo circa 200 metri nel lago artificiale di Boazzo. La producibilit\u00e0 media annua teorica dell'impianto \u00e8 stimata in 142 milioni di kWh. I gruppi generatori sono entrati in funzione nel 1958.\nAcque utilizzate.\nOltre all'acqua del fiume Chiese viene convogliata e utilizzata anche l'acqua dei torrenti Danerba, Copidello, Rondon, Predon, Manoccolo, Rossola, Gellino, Larga, Campo, Saviore, Signorine e Re di Castello.\nCuriosit\u00e0.\nDal 2001 sulla parete della diga si svolge annualmente una gara di speed, denominata Speed Rock. Questa competizione \u00e8 divenuta una tappa della Coppa del mondo speed di arrampicata dalla stagione 2003.\nA volte la diga \u00e8 anche aperta al pubblico; in questa occasione si possono visitare gli interni della diga e si pu\u00f2 passare sopra di essa."}
{"id": "2940981", "revid": "767487", "url": "https://it.wikipedia.org/wiki?curid=2940981", "title": "Thomas Greanias", "text": "I primi libri, di grande successo e tradotti in diversi paesi, narrano le avventure dell'astroarcheologo Conrad Yeats e di Serena Serghetti (suora italo-australiana), volte a svelare i misteri che si celano dietro la citt\u00e0 di Atlantide.\nOpere.\nAltri romanzi.\n\"The promised war\" (2010)"}
{"id": "2940982", "revid": "76963", "url": "https://it.wikipedia.org/wiki?curid=2940982", "title": "Moeko Matsushita", "text": "Carriera.\nIl debutto come cantante \u00e8 avvenuto nel 2001, quando ha pubblicato il singolo \"Natsu Iro\" sotto l'etichetta Avex Trax. Nello stesso anno, hanno seguito altri due singoli. Dopo la pubblicazione del terzo singolo, \"Sotsugy\u014d\" del 2002, Moeko ha concentrato la propria attenzione nella recitazione.\nIl suo pi\u00f9 importante ruolo televisivo \u00e8 stato nella serie live action \"Bish\u014djo senshi Sailor Moon\", tra il 2003 ed il 2004, nella quale ha interpretato la fidanzata di Mamoru Chiba, Hina Kusaka.\nNel 2006 e 2007, ha recitato a teatro nel ruolo della protagonista ne \"La bella addormentata\"."}
{"id": "2940984", "revid": "125391811", "url": "https://it.wikipedia.org/wiki?curid=2940984", "title": "Francesco Tirelli", "text": "Biografia.\nFamiglia.\nLa famiglia Tirelli trae le sue origini da Desenzano di Brescia dove nel Cinquecento figurava tra le Nobili Famiglie della citt\u00e0. Sul finire del secolo, D. Ferrante II, Duca di Guastalla invit\u00f2 Giambattista Tirelli nella sua residenza con promesse di cittadinanza e privilegi. Un secolo dopo, il 27 gennaio 1696, Giulio Tirelli ed i suoi legittimi discendenti venivano creati marchesi da Francesco Farnese, Duca di Parma Piacenza e Castro per i servizi resi alla Corte ed al pubblico bene. \nNell'anno 1800 Francesco Tirelli, in occasione delle nozze con la marchesa Barbara Malaspina di Olivola, si trasfer\u00ec a Parma, ove nel 1816 copr\u00ec la carica di Ciambellano di Corte di Maria Luigia Duchessa di Parma e nel 1825 divenne Consigliere di Stato onorario, mentre la moglie fu Dama di Corte. \nNel 2015, di questa famiglia, risultano viventi solo il marchese Angelo, sua figlia i nipoti di Alessandro Tirelli, Aleksij Tirelli Kolomiets e Konstantin Tirelli kolomiets figli di Maria Laura Tirelli e Francesca Tirelli, anch\u2019essa figlia del Marchese Alessandro deceduto nel 2006.\nInfanzia.\nFrancesco Tirelli, il futuro Abate, nacque a Guastalla il 3 ottobre 1719 e ancora fanciullo venne messo a studiare con i fratelli nel collegio dei Nobili di Parma, ove matur\u00f2 la sua vocazione ecclesiastica, iniziando a vestire l'abito talare nel marzo 1735, ancor prima di aver compiuto 16 anni. Condusse gli studi d Diritto Canonico e Civile a Reggio Emilia, conseguendo nel giugno 1740 la laurea magna cum laude et summo honore. \nSacerdozio.\nIl 26 settembre 1743 a soli 23 anni, con la dispensa di papa Benedetto XIV venne ordinato sacerdote dal Vescovo di Reggio. Resosi economicamente indipendente con una parte del patrimonio paterno, a 26 anni, merc\u00e9 il diretto interessamento di Eleonora Carlotta d'Holstein, moglie del duca Giuseppe Maria Gonzaga, fu nominato Coadiutore dell'Abate (assente) della Abbazia di Guastalla.\nMons. Tirelli trov\u00f2 una situazione difficile e complicata. Infatti bench\u00e9 la Diocesi di Guastalla godesse dell'antico privilegio di essere alle immediate dipendenze della Santa Sede, il Vescovo di Reggio continuava a contestare la sua autorit\u00e0. Non sopportando l'illegittima intrusione, il giovane Mons. Tirelli ricorse al Pontefice e si rec\u00f2 pi\u00f9 volte a Roma, stringendo legami con numerosi Porporati. \nL'ufficio di abate.\nNel 1755 con la morte dell'Abate entr\u00f2 subito in possesso formale dell'Abbazia e ritorn\u00f2 sovente con memoriali e suppliche alla burocrazia romana perorando le sue buone ragioni. Finalmente, dopo quasi venti anni di lotte e con il prezioso aiuto della Principessa Teodora Darmstadt vedova del Duca Antonio F. Gonzaga, il nuovo pontefice Clemente XIV riconferm\u00f2 la Chiesa di Guastalla territorio separato, direttamente soggetto alla Santa Sede, con giurisdizione quasi vescovile. Nella Pasqua 1774 l'Abate, con il suo clero ed il suo popolo, sciolse a Dio l'inno di ringraziamento per il vantaggio spirituale, il ripristinato onore e l'ampliata dignit\u00e0 concessi alla Chiesa di Guastalla ed al suo Pastore.\nNegli anni seguenti si dedic\u00f2 con perizia ed entusiasmo ad abbellire la sua chiesa ed a conservare l'integrit\u00e0 della fede e la purezza dei costumi. Favor\u00ec la crescita inoltre delle varie comunit\u00e0 religiose che fiorivano nel territorio. \nNel suo Casino e nel palazzo privato (che lasci\u00f2 ai suoi successori, con una pregevole galleria di quadri comprendente autori celebri come il Guercino, il Reni, il Veronese ed il Correggio) ebbe l'onore di ospitare il duca Ferdinando di Borbone con la consorte Maria Amalia nel 1775. \nPastore arcade col nome di Tesillo, scrisse sonetti e poesie d'occasione e fu nominato accademico d'onore dalla Nuova Accademia reale di Mantova."}
{"id": "2940985", "revid": "22475", "url": "https://it.wikipedia.org/wiki?curid=2940985", "title": "Carcharhinus sealei", "text": "Carcharhinus sealei () \u00e8 uno squalo del genere Carcharhinus e della famiglia Carcharhinidae.\nAreale.\nVivono nell'Oceano Pacifico occidentale e nell'Oceano Indiano. La sua presenza \u00e8 stata registrata dell'Africa orientale alla Cina ed all'Australia. Spesso viene confuso con il \"Carcharhinus dussumieri\" e viene chiamato \"Carcharhinus tjutjot\" e \"Carcharhinus menisorrah\".\nHabitat.\nAbitano le piattaforme continentali ed insulari, dalla linea del surf sino alla linea intertidale ed alle acque pi\u00f9 profonde\nAspetto.\nLa lunghezza massima \u00e8 di circa 1 metro.\nQuesto squalo \u00e8 piccolo e snello, con un muso allungato ed arrotondato, grandi occhi ovali e denti dotati di cuspidi oblique. La seconda pinna dorsale ha una punta nera facile da riconoscere che copre pi\u00f9 di met\u00e0 della pinna, mentre le altre pinne sono a tinta unita. Il dorso \u00e8 grigiastro o bruno, mentre il ventre \u00e8 bianco.\nDieta.\nSi nutrono di piccoli pesci ossei, inclusi cavallucci marini, nonch\u00e9 di gamberi e di calamari\nRiproduzione.\nLa specie \u00e8 vivipara.\nInterazioni con l'uomo.\nSpesso viene catturato nelle reti dai pescatori a terra. Viene utilizzato per la sua carne"}
{"id": "2940988", "revid": "71433", "url": "https://it.wikipedia.org/wiki?curid=2940988", "title": "Intervento Divino", "text": ""}
{"id": "2940990", "revid": "767487", "url": "https://it.wikipedia.org/wiki?curid=2940990", "title": "La vita negli oceani", "text": "La vita negli oceani (\"Oc\u00e9ans\") \u00e8 un documentario naturalistico del 2009 realizzato dalla Disneynature e codiretto da Jacques Perrin e Jacques Cluzaud.\nIn precedenza Disneynature aveva acquistato i diritti di distribuzione solo per il Nord America e il Messico, di un altro documentario sugli oceani, intitolato \"Oceani 3D\" (\"OceanWorld 3D\" nella versione originale britannica), distribuito in Italia dalla Eagle Picture.\nJacques Perrin \u00e8 noto anche come narratore e produttore di \"Microcosmos - Il popolo dell'erba\" del 1996 e come regista de \"Il popolo migratore\", uscito nel 2001. Il documentario a differenza degli altri precedenti documentari prodotti dalla Disneynature \u00e8 stato distribuito in Italia dalla CG Entertainment in DVD e Blu-Ray Disc nel 2013.\nVoce narrante.\nNella versione francese la voce narrante \u00e8 quella di Jacques Perrin, in quella americana \u00e8 di Pierce Brosnan e in quella italiana di Neri Marcor\u00e8."}
{"id": "2940997", "revid": "121732468", "url": "https://it.wikipedia.org/wiki?curid=2940997", "title": "XS (personaggio)", "text": "XS, il cui vero nome \u00e8 Jenni Ognats, \u00e8 un personaggio dei fumetti DC Comics. \u00c8 una supereroina nel futuro Universo DC. Membro della Legione dei Supereroi, \u00e8 la nipote di Barry Allen (il secondo Flash) e cugina di Bart Allen (secondo Kid Flash e quarto Flash).\nBiografia del personaggio.\nNonostante sia la nipote di Barry Allen, e figlia di Dawn Allen (dei Gemelli Tornado), inizialmente Jenni Ognats non mostr\u00f2 nessun segno di supervelocit\u00e0. Tuttavia, i Dominatori, conoscendo la provenienza della sua famiglia, la catturarono. Alla vista di suo padre (Jeven Ognats di Aarok) torturato, i suoi latenti poteri superveloci si attivarono. Riusc\u00ec a fuggire con suo padre prima che i fuochi liberi dei Dominatori facessero esplodere la loro stessa base.\nDopo questi eventi, si controll\u00f2 in un laboratorio per aiutarsi a coordinarsi durante l'utilizzo della supervelocit\u00e0. Una volta che impar\u00f2 a coordinarsi, divenne membro della Legione dei Supereroi. Impar\u00f2 anche a superare la sua paura e il suo nervosismo iniziale, mentre sviluppava delle cotte per Cosmic Boy, poi per M'Onel per poi infine uscire con Dyrk Magz.\nDurante il primo viaggio della Legione nel XX secolo, Xs fu separata dal gruppo. Incontr\u00f2 suo cugino Bart (Impulso), di cui divenne un'amica. Rivel\u00f2 di come partecip\u00f2 ad uno scavo archeologico nel futuro. XS combatt\u00e9 fianco a fianco ad Impulso e ad altri supervelocisti durante gli eventi di \"Dead Heat\". Dopo di ci\u00f2, il Flash del XXVII secolo aggiust\u00f2 il Tapis roulant cosmico di suo nonno, permettendole di tornare a casa. Sfortunatamente, funzion\u00f2 fin troppo bene, in quanto prima di tornare a casa, XS ebbe il piacere e l'onore di incontrare le versioni di due Legioni future. Impulso le lasci\u00f2 una nota di addio nell'edificio in cui stava aiutando a scavare.\nXS fu una dei Legionari lasciati indietro dopo che molti dei loro colleghi si persero, causando uno scioglimento forzato della squadra. Viaggi\u00f2 su Xanthu con il suo compagno di squadra Star Boy, dove si ritrov\u00f2 nel mezzo di una guerra tra Xanthu e Robotica. Mentre i due Legionari riuscirono a salvare miliardi di persone distraendo Robotica abbastanza a lungo da permettere ai sopravvissuti Xanthiani di fuggire dal pianeta, i due rimasero intrappolati l\u00ec per dei mesi, finch\u00e9 non furono salvati da alcuni compagni che ritornavano alla base.\nXS e le sue versioni della Legione furono rimosse dalla continuit\u00e0 della linea temporale principale dell'Universo DC in \"The Titans/Legion Special\". In \"Crisi infinita\" n. 6 (maggio 2006), si rivel\u00f2 che erano vivi nell'universo parallelo di Terra-247.\nLa miniserie \"Final Crisis: Legion of 3 Worlds\" rivel\u00f2 che i Gemelli Tornado e i membri della loro famiglia (XS inclusa) nacquero sulla stessa Terra come la versione post-\"Crisi Infinita\" della Legione. Cos\u00ec, avvennero delle revisioni alla continuit\u00e0: dopo la morte di Barry Allen in \"Crisi sulle Terre infinite\", i Gemelli e le loro famiglie divennero gli obiettivi principali del Professor Zoom, che tent\u00f2 di sabotare il matrimonio di Don Allen e Meloni Thawne. Entrambe le famiglie fuggirono sulla Terra-247 e i Gemelli morirono subito dopo in circostanza non del tutto chiare. Entrambi i cugini furono riuniti alla loro nonna Iris, ed entrambi invecchiarono prematuramente fino all'adolescenza nel giro di pochi giorni. Presumibilmente, l'invecchiamento velocizzato di XS si stabilizz\u00f2 sotto la sua stessa volont\u00e0, dato che non ne fu colpita durante il suo periodo nella Legione.\nXS fu usata da Brainiac 5 per resuscitare suo cugino, Bart Allen, tirando fuori il suo spirito dalla Forza della velocit\u00e0. I due si unirono poi contro Superboy-Prime, il quale temeva una sola persona al mondo: Bart Allen.\nDopo la battaglia contro Superboy-Prime e la sua Legione dei Supercriminali, XS si ritir\u00f2 dalla Legione di Terra-247. Bart le chiese di unirsi a lui nel XXI secolo, ma lei decise di rimanere nel XXX secolo, al fianco della Legione post-\"Crisi Infinita\" per cercare ogni traccia della sopravvivenza dei loro cari. Il suo amico e compagno di squadra, Gates, decise di stare con lei e di accompagnarla.\nPoteri.\nXS possiede dei poteri che si basano sulla Forza della velocit\u00e0 come gli altri membri della sua famiglia (Barry Allen, Bart Allen, Wally West e Iris West II). Pu\u00f2 correre fino a raggiungere una velocit\u00e0 che sfiora quella della luce, vibrare attraverso la materia solida, e addirittura viaggiare attraverso il tempo e le dimensioni alterando la frequenza vibrazionale delle sue molecole."}
{"id": "2941000", "revid": "124736637", "url": "https://it.wikipedia.org/wiki?curid=2941000", "title": "Mercedes-Benz W220", "text": "W220 \u00e8 la sigla di un'autovettura di lusso prodotta dalla Mercedes-Benz dal 1998 al 2005 e facente parte del segmento di gamma denominata Classe S dalla Casa tedesca.\nStoria e profilo.\nGenesi.\nIl progetto \"W220\", che avrebbe dato i natali alla sostituta della serie W140 della Classe S, fu avviato durante la prima met\u00e0 degli anni novanta. Nel 1995 la stampa pubblic\u00f2 alcune foto relative ai primi prototipi camuffati del nuovo modello. Nonostante molte soluzioni adottate non fossero ancora definitive (per esempio il frontale sarebbe stato oggetto di nuovi aggiornamenti), le foto lasciavano chiaramente intendere alcune delle soluzioni che la Casa tedesca si prefiggeva di utilizzare. Per esempio, una su tutte stava nella linea apparentemente slanciata della nuova vettura, molto pi\u00f9 che non nella \"W140\" in listino in quel periodo, molto pi\u00f9 imponente.\nIn effetti, uno dei diktat dei vertici della Casa fu quello di dare origine ad un modello non pi\u00f9 massiccio come il precedente, ma che unisse alla classica eleganza del marchio, ed in particolare delle vetture della Classe S, quelle soluzioni sportiveggianti che avevano fatto la fortuna degli altri modelli della gamma. Si voleva insomma una Classe S dai tratti pi\u00f9 sportiveggianti, ma non solo: si voleva limare tutte quelle ridondanze stilistiche volte a rendere imponente il corpo vettura, cos\u00ec da ottenere una vettura apparentemente meno massicciae pi\u00f9 snella, ma nel contempo lo spazio per i passeggeri doveva aumentare.\nIl compito per i progettisti Mercedes-Benz non era dei pi\u00f9 facili, specie per la squadra di designer capeggiata da Bruno Sacco. Ma alla fine il reparto progettazione e sviluppo della Mercedes realizz\u00f2 una Classe S innovativa.\nDebutto.\nIl debutto del nuovo modello della Classe S fu fissato al Salone dell'automobile di Parigi. La nuova \"W220\" calamit\u00f2 l'attenzione di gran parte del pubblico grazie alle sue soluzioni tecnico-stilistiche. In effetti la W220, secondo i programmi del quartier generale di Stoccarda, era decisamente pi\u00f9 slanciata della precedente, rispetto alla quale proponeva una silhouette pi\u00f9 dinamica. Ma tanto dinamismo nelle linee non era frutto solo di un attento studio di design: infatti, la nuova vettura era realmente un po' pi\u00f9 ridotta di dimensioni, sebbene di pochissimo. Era questione di soli tre o quattro cm, ma la W220 era di fatto meno lunga, meno larga e meno alta della W140. Rispetto alla sua progenitrice, la W220 era anche notevolmente pi\u00f9 leggera, basti pensare che le versioni base della W220 pesavano circa 17 quintali contro i quasi 19 quintali del precedente modello.\nLinea ed interni.\nStilisticamente, la W220 attingeva a tutte quelle soluzioni estetiche che si erano rese cos\u00ec efficaci nelle altre vetture della gamma. Osservando il frontale si poteva notare l'unico particolare veramente inedito della vettura, ossia il particolare taglio dei gruppi ottici anteriori, molto curvilinei, e che conferivano uno sguardo aggressivo alla vettura. La calandra, molto meno imponente della precedente, ricordava molto da vicino quella della contemporanea Classe E W210 o persino quella della compatta Classe C W202. La vista laterale era quella che meglio evidenziava lo slancio delle linee, grazie ai montanti anteriori e posteriori molto inclinati, che comportavano di conseguenza una corrispondente inclinazione di parabrezza e lunotto e quindi un aumento delle superfici vetrate. L'inclinazione dei montanti conferiva quel tocco di sportivit\u00e0 all'insieme. La coda era anch'essa di tono sportiveggiante: il taglio dei fari posteriori, di forma triangolare e con inserti orizzontali, richiamava chiaramente i gruppi ottici posteriori della SLK R170.\nLa W220 non va per\u00f2 interpretata come un \"collage\" di soluzioni stilistiche prese da altri modelli della gamma: semplicemente, i designer Mercedes-Benz hanno voluto dare un taglio alla pomposa imponenza delle precedenti Classi S, sicuramente indici di potenza e di maestosit\u00e0, ma che comunicavano poco riguardo alle effettive doti dinamiche che una vettura del genere doveva possedere. Per operare questo taglio, si \u00e8 scelto di accomunare il nuovo modello agli altri modelli della gamma dal piglio pi\u00f9 sportiveggiante.\nNonostante le dimensioni esterne leggermente pi\u00f9 ridotte, l'abitacolo della W220 era pi\u00f9 generoso rispetto a quello della W140, e tutto ci\u00f2 grazie anche all'aumento del passo, leggermente superiore a dispetto dei ridotti ingombri del corpo vettura. All'interno si respirava un'atmosfera confortevole e lussuosa, grazie alla selleria in pelle con numerosi inserti in radica. I sedili erano registrabili per ottenere la posizione pi\u00f9 confortevole possibile. Il comfort era assoluto grazie anche al raffinato impianto di climatizzazione, che offriva prestazioni differenziate da un passeggero all'altro. I sedili anteriori, inoltre, disponevano di un sistema di massaggio che si attivava ciclicamente per non stressare troppo il fisico degli occupanti anteriori durante i lunghi viaggi.\nIl posto guida era assai ergonomico: ogni comando era a portata di mano e facilmente raggiungibile dal conducente senza problemi, sia per quanto riguardava il volante multifunzione, sia per quanto riguardava la consolle centrale, dominata dallo schermo che integra le funzioni relative all'impianto hi-fi, al telefono, al televisore ed al navigatore satellitare.\nStruttura e meccanica.\nPer la scocca della W220 \u00e8 stato fatto largo uso di lega di alluminio, fatto che ha contribuito in misura rilevante, prima ancora che la lieve riduzione degli ingombri, ad alleggerire il corpo vettura, che dopo la \"cura dimagrante\" arriva a pesare in certe versioni anche oltre 220\u00a0kg in meno. In media, comunque, la differenza tra le versioni della gamma W220 e quelle della gamma W140 era di circa 2 quintali e mezzo, un dato sicuramente rilevante.\nOltre che dal punto di vista stilistico, la W220 proponeva novit\u00e0 anche sul piano meccanico: le sospensioni non montavano pi\u00f9 delle molle elicoidali in acciaio, bens\u00ec un sistema di elementi pneumatici a controllo elettronico automatico. Tale sistema prendeva il nome di \"AirMATIC\", acronimo di Adaptive Intelligent Ride control, un sistema che permette di tarare automaticamente la rigidit\u00e0 degli elementi elastici in funzione dello stile di guida del conducente e del tipo di fondo stradale, regolando anche l'altezza da terra della vettura: in autostrada (sopra i 140 km/h e non sotto gli 80 km/h) il livello si abbassa di 1.5 cm, mentre su fondi sconnessi arriva a sollevarsi leggermente. Anche gli ammortizzatori sono gestiti da tale sistema. L'avantreno ed il retrotreno sono a ruote indipendenti e montano uno schema del tipo multilink a cinque bracci per ruota.\nL'impianto frenante \u00e8 a dischi autoventilanti con ABS.\nSicurezza.\nCome accade su vetture di tale lignaggio, grande attenzione era stata rivolta al comparto sicurezza. Senza andare a scomodare i numerosi airbag (frontali, laterali e windowbags), la W220 montava anche numerosi dispositivi elettronici di sicurezza attiva, come l'ABS, l'ESP, l'antislittamento, il sistema di assistenza alla frenata di emergenza e il Distronic, ossia un sistema che regolava automaticamente la distanza di sicurezza dal veicolo che precede. La paratia tra abitacolo e vano motore era in acciaio ad alta resistenza, per proteggere l'incolumit\u00e0 dei passeggeri anteriori in caso di violento urto frontale. \nE si azionava automaticamente la chiamata SOS che tramite navigatore mandava la posizione cosi da poter esser raggiunto dai soccorsi, medici, assistenza tecnica (poteva essere azionato manualmente tramite un pulsante nella plafoniera luci.)\nL'apertura delle porte e la messa in moto della vettura avvenivano tramite una card(keyless) che il conducente portava sempre con s\u00e9, in tasca: quando questi si avvicinava sufficientemente alla vettura, l'elettronica di bordo riconosceva il codice integrato nella card e predisponeva le porte all'apertura, che avveniva al tocco della maniglia. A quel punto, una volta aperta la portiera, veniva sbloccato il dispositivo immobilizzatore e la vettura poteva essere avviata premendo un pulsante nel manopola del cambio automatico a 5 marce\nMotorizzazioni.\nAl suo debutto, la W220 era disponibile in due varianti di carrozzeria, normale (W220) e lunga (V220), con passo allungato di 12\u00a0cm ed in tre motorizzazioni, tutte a benzina:\nIl motore da 5 litri poteva essere provvisto a richiesta di un sistema siglato ZAS (Zylinder Abschaltung = Esclusione cilindri), che permetteva l'esclusione di quattro cilindri su otto cilindri per bancata qualora non fosse richiesta molta potenza dal propulsore, per esempio in autostrada. Tutti i propulsori erano accoppiati ad un cambio automatico a 5 rapporti con possibilit\u00e0 di optare per un funzionamento da cambio sequenziale.\nIn diversi Paesi asiatici, la base della gamma era costituita dalla \"'S280\", equipaggiata da un V6 da 2.8 litri e 204\u00a0CV.\nEvoluzione.\nPoco dopo la presentazione a Parigi, la W220 viene introdotta anche in Italia. Nel 1999, la gamma si amplia con l'arrivo della S320 CDI, mossa da un 3.2 litri turbodiesel common rail in grado di erogare fino a 197\u00a0CV. Sempre del 1999 \u00e8 l'arrivo della S55 AMG, dapprima solo in alcuni mercati, tra i quali non era compresa l'Italia, per poi estendersi l'anno seguente anche in tutta Europa (compreso il nostro mercato) ed oltre. Questa versione disponeva di un potente motore da 5.4 litri e 360\u00a0CV.\nNel gennaio del 2000, arriva la versione di punta, ossia la S600, spinta da un poderoso V12 da 5.8 litri in grado di erogare 367\u00a0CV di potenza massima. Disponibile unicamente in versione \"Lunga\", questa versione era l'unica a possedere il sistema ZAS di serie, che in questo caso disabilitava automaticamente ben sei dei suoi dodici cilindri (tre per bancata).\nIl mese di novembre del 2000 vede l'arrivo della S400 CDI, spinta da un possente 4 litri turbodiesel da 250\u00a0CV. Sempre del 2000 \u00e8 l'arrivo di due versioni particolari. La prima di queste versioni \u00e8 la Guard, caratterizzata dal fatto di essere blindata con sistemi avanzati realizzati direttamente a Stoccarda ed in due possibili livelli (B4 o B6). La \"Guard\" poteva essere costruita sulla base della \"S500\" oppure della \"S600\". L'altro modello era la Pullman, versione a passo superallungato (un metro in pi\u00f9 rispetto alla versione Lunga) che arrivava a superare i 6 metri di lunghezza e che costituiva una sorta di ufficio viaggiante. Assemblata ad Affalterbach, presso la AMG, la \"Pullman\" viene praticamente realizzata su misura per il committente e dispone di sei posti su tre file di sedili da due posti ognuna. Poteva essere ordinata con motorizzazioni a benzina da 4.3, 5.0 o 5.4 litri, oppure con i due motori diesel disponibili per la normale gamma.\nNell'estate del 2001 arriva la nuova top di gamma dal carattere sportivo, vale a dire la S65 AMG, realizzata anch'essa in collaborazione con l'azienda di Affalterbach e spinta da un V12 da 5.5 litri della potenza massima di 612\u00a0CV. Questo modello verr\u00e0 prodotto in tiratura limitata dal settembre 2001 fino a gran parte dell'anno successivo.\nNel 2002 arriva il restyling: esteticamente vengono ridisegnate le prese d'aria sul paraurti anteriore, mentre i gruppi ottici diventano del tipo bi-xeno e la calandra viene ridisegnata apparendo meno inclinata. Anche i fari posteriori hanno subito dei lievi ritocchi. Nell'abitacolo vengono utilizzati nuovi materiali ed i sedili risultano pi\u00f9 morbidi ed ancor pi\u00f9 confortevoli. Sul fronte sicurezza, venne introdotto il sistema Pre-Safe, che attraverso una logica elettronica ed il rilevamento di svariati sensori, captava in anticipo il pericolo di incidente e predisponeva tutte le funzioni di sicurezza passiva per limitare i danni agli occupanti, ripristinandole allo stato di quiete qualora il pericolo fosse cessato di sussistere.\nMeccanicamente sono da ricordare l'arrivo delle versioni \"4MATIC\", dotate di trazione integrale intelligente in grado di \"dialogare\" con il sistema ESP. Le versioni \"4MATIC\" erano disponibili solo con i motori da 3.5, 4.3 e 5 litri. Inoltre il V8 della \"S55 AMG\" la sovralimentazione mediante un compressore volumetrico, dando origine alla S55 AMG Kompressor, in grado di raggiungere fino a 500\u00a0CV. La \"S320\" a benzina fu sostituita dalla S350 dotata di un 3.7 litri da 245\u00a0CV, mentre la \"S320 CDI\" pass\u00f2 da 197 a 204\u00a0CV, riducendo nel contempo i consumi. Per quanto riguarda la \"S600\", invece, essa benefici\u00f2 dell'arrivo del nuovo motore M275 da 5.5 litri e 500\u00a0CV.\nNel 2003, le versioni \"S430\" ed \"S500\" videro un aggiornamento nel cambio: il vecchio automatico \"5G-Tronic\" venne sostituito dal nuovo \"7G-Tronic\" a 7 rapporti. Alla fine del 2004, venne introdotta la S65 AMG, una versione ancor pi\u00f9 spinta delle precedenti due creazioni della AMG, poich\u00e9 montava un 6 litri V12 biturbo da ben 612\u00a0CV, lo stesso montato dalle superammiraglie \"cugine\", ossia le Maybach 57S e 62S.\nQuesti ultimi sono stati gli ultimi significativi aggiornamenti della gamma \"W220\", che verr\u00e0 sostituita alla fine del 2005 dalla nuova serie, la W221.\nRiepilogo caratteristiche.\nDi seguito vengono riepilogate le caratteristiche delle varie versioni previste per le gamme \"W220\" e \"V220\", nonch\u00e9 le versioni \"speciali\" (\"Guard\" e \"Pullman\"). La W220 \u00e8 stata commercializzata nel suo primo periodo quando ancora era in vigore la lira, mentre il restyling \u00e8 avvenuto quando l'Euro era in vigore da pochi mesi. Per uniformare i prezzi riportati si scelto di esprimerli tutti in Euro. Ed ancora una precisazione: i codici di telaio dei modelli sono composti da sei cifre separate a met\u00e0 da un punto. Laddove la quarta cifra \u00e8 un 1 si tratta di una versione \"Lunga\" e quel modello \u00e8 previsto solo in tale configurazione. Nel caso invece la quarta cifra sia uno 0, il modello \u00e8 a passo normale e, salvo la \"S63 AMG\" che \u00e8 prevista solo a passo normale, il resto delle versioni a passo corto sono previste anche a passo lungo ed in quel caso, la quarta cifra cambia da 0 ad 1. Per esempio, se la \"S320\" a passo normale ha codice 220.065, la \"S320 Lunga\" ha codice 220.165. Stesso discorso per le versioni \"Pullman\", che come quarta cifra hanno un 8.\nAltri progetti.\nAttenzione il motore v12 5.8 non \u00e8 biturbo come segnalato ma bens\u00ec aspirato grazie"}
{"id": "2941001", "revid": "1442080", "url": "https://it.wikipedia.org/wiki?curid=2941001", "title": "Keeper Hill", "text": "La Keeper Hill (in gaelico irlandese \"Sliabh Coime\u00e1lta\") \u00e8 una montagna irlandese, situata nel Munster, nella contea di Tipperary. Fa parte dei Monti Silvermine, una catena montuosa che annovera cime di dimensioni piuttosto modeste."}
{"id": "2941012", "revid": "1543377", "url": "https://it.wikipedia.org/wiki?curid=2941012", "title": "Lidia Zamenhof", "text": "Fu la pi\u00f9 giovane figlia di Ludwik Zamenhof, il creatore dell'esperanto, e di Klara Zamenhof. Suoi fratelli furono Adamo e Zofia Zamenhof. Nacque il 29 gennaio 1904 a Varsavia, all'epoca sotto l'Impero Russo. Fu inoltre promotrice dell'homaranismo. Nel 1925 divenne bah\u00e1'\u00ed. Successivamente, nel 1937 and\u00f2 negli Stati Uniti d'America, dove insegn\u00f2 la filosofia dell'homaranismo e l'esperanto. Dopo il 1938, tornata in Polonia, continu\u00f2 a tradurre i testi bah\u00e1'\u00ed. Nell'autunno del 1942 fu assassinata nel campo di sterminio di Treblinka.\nBiografia.\nLidia Zamenhof impar\u00f2 l'esperanto quando aveva 9 anni. A 14 anni tradusse alcuni testi della letteratura polacca, pubblicati solo alcuni anni dopo. Nel 1925 si laure\u00f2 in legge e si dedic\u00f2 completamente all'esperanto. Lidia Zamenhof divenne la segretaria dell'Esperanto-Society Concord a Varsavia, insegnando spesso la lingua. Partendo dal Congresso Mondiale a Vienna, nel 1924, partecip\u00f2 anche ai successivi Congressi Mondiali.\nSuccessivamente scrisse anche per il giornale \"Literatura Mondo\", per lo pi\u00f9 articoli e studi sulla letteratura polacca. Contribu\u00ec anche a \"Pola Esperantisto\", \"La Praktiko\", \"Heroldo de Esperanto\", e l\"Enciklopedio de Esperanto\". Oggi \u00e8 nota soprattutto la sua traduzione di \"Quo vadis?\" di Henryk Sienkiewicz, pubblicata per la prima volta nel 1933.\nSi trasfer\u00ec negli Stati Uniti nel 1937; fu per\u00f2 costretta a lasciare l'America nel 1938 in quanto accusata di insegnare l'esperanto illegalmente. Dopo che la Polonia fu occupata dai tedeschi nel 1939, fu arrestata sotto accusa di essere andata negli Stati Uniti a diffondere propaganda anti-nazista; dopo un paio di mesi fu per\u00f2 rilasciata e ritorn\u00f2 a Varsavia. Qui cerc\u00f2 di aiutare i pi\u00f9 poveri con medicine e cibo. Le fu offerto parecchie volte di lasciare la Polonia, ma lei rifiut\u00f2 sempre.\nAlla fine fu catturata e trasportata nel campo di sterminio di Treblinka, dove fu uccisa alla fine dell'estate del 1942."}
{"id": "2941014", "revid": "311148", "url": "https://it.wikipedia.org/wiki?curid=2941014", "title": "Impresa Tudini &amp; Talenti", "text": "Impresa Tudini &amp; Talenti \u00e8 stata una grande impresa edile italiana di importanza nazionale, nota per le grandi opere pubbliche eseguite in ogni campo. Costituita nel 1924 dall'ing. Giuseppe Tudini e dall'ing. Achille Talenti come Societ\u00e0 Anonima Tudini e Talenti, si afferm\u00f2 rapidamente.\nTra le opere realizzate si ricordano il convitto scuola \"Principe di Piemonte\" di Anagni per orfani d'impiegati Enti Locali, il ponte di Mezzocammino e il ponte sul fiume Devoli, in Albania, costruito al seguito delle truppe operanti nella campagna di Grecia. L'Impresa Tudini e Talenti concluse inoltre i lavori di scoprimento del Mausoleo di Augusto, nonch\u00e9 i lavori di impermeabilizzazione delle gallerie del monte Soratte. Ancora a Roma, il Palazzo dell'Anagrafe e dei Tributi (progetto di Guidi e Valle del 1936, realizzato dal Governatorato di Roma, affidando nel luglio dello stesso anno alla Societ\u00e0 Anonima Impresa Tudini e Talenti la sola edificazione del palazzo).\nUna componente essenziale dell'attivit\u00e0 dell'impresa derivava dall'appalto ottenuto dal Comune per servizi per la nettezza urbana. Alla fine degli anni cinquanta l\"'Impresa Tudini &amp; Talenti\" ebbe l'autorizzazione da parte del Comune di Roma di poter costruire sui propri terreni abitazioni, scuole, parchi, negozi, uffici ed altre strutture di pubblica utilit\u00e0: in questo modo nacque il quartiere Talenti.\nUn mezzo della \"Tudini &amp; Talenti\" per il ritiro della nettezza urbana appare nel film \"Ladri di biciclette\" di Vittorio De Sica."}
{"id": "2941015", "revid": "484362", "url": "https://it.wikipedia.org/wiki?curid=2941015", "title": "Alta Carniola (provincia storica)", "text": "L'Alta Carniola (in sloveno Gorenjska) \u00e8 una delle regioni storiche della Slovenia. Fu parte dello storico territorio asburgico di Carniola. Il centro tradizionale della regione \u00e8 Kranj."}
{"id": "2941016", "revid": "76963", "url": "https://it.wikipedia.org/wiki?curid=2941016", "title": "Alisa Durbrow", "text": "Il suo ruolo televisivo pi\u00f9 importante \u00e8 stato quella malvagia Mio Kuroki nella serie live action \"Bish\u014djo senshi Sailor Moon\". Suo \u00e8 stato anche il ruolo in un altro live action pi\u00f9 recente, \"Garo\", nel quale ha interpretato Shizuka. Inoltre, ha partecipato al video musicale della canzone \"Koibito\", della rock band giapponese Kishidan.Attualmente, Alisa ha spostato l'attenzione alla carriera di modella, e lavora con l'agenzia Junes."}
{"id": "2941018", "revid": "386562", "url": "https://it.wikipedia.org/wiki?curid=2941018", "title": "Alisa Yuriko Durbrow", "text": ""}
{"id": "2941021", "revid": "174925", "url": "https://it.wikipedia.org/wiki?curid=2941021", "title": "Stereoscopico", "text": ""}
{"id": "2941022", "revid": "599013", "url": "https://it.wikipedia.org/wiki?curid=2941022", "title": "Oceans", "text": ""}
{"id": "2941028", "revid": "438678", "url": "https://it.wikipedia.org/wiki?curid=2941028", "title": "Il caso Pisciotta", "text": "Il caso Pisciotta \u00e8 un film del 1972 diretto da Eriprando Visconti.\nIl film racconta la vicenda di Gaspare Pisciotta, luogotenente del bandito Salvatore Giuliano, morto avvelenato in carcere nel 1954.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "2941035", "revid": "287204", "url": "https://it.wikipedia.org/wiki?curid=2941035", "title": "Bjorn Phau", "text": ""}
{"id": "2941036", "revid": "330270", "url": "https://it.wikipedia.org/wiki?curid=2941036", "title": "Voto alle donne", "text": ""}
{"id": "2941039", "revid": "125638870", "url": "https://it.wikipedia.org/wiki?curid=2941039", "title": "Province storiche della Slovenia", "text": "Le province della Slovenia (in sloveno: \"pokrajine\") costituiscono una suddivisione territoriale di rilevanza storico-geografica e sono 7.\nLista.\nAlta Carniola, Carniola interna e Bassa Carniola costituiscono la provincia storica della Carniola, il cui capoluogo, Lubiana, si trova nel punto d'incontro tra queste tre province.\nI confini delle province non sono netti, tanto che alcuni comuni possono essere inseriti indifferentemente in una regione o in un'altra a seconda di dove ci si trovi."}
{"id": "2941042", "revid": "729019", "url": "https://it.wikipedia.org/wiki?curid=2941042", "title": "Bob Egerton", "text": "Biografia.\nNativo di Lae, in Nuova Guinea all'epoca territorio australiano, Egerton crebbe a Canberra, nel cui Marist College, scuola superiore cattolica, inizi\u00f2 a giocare a rugby; successivamente, entrato all'Universit\u00e0 di Sydney, fece parte della relativa prima squadra di rugby che partecipava al campionato del Nuovo Galles del Sud: in tale frangente si fece notare, ancora giovane, per una meta realizzata a tre minuti dalla fine di un incontro correndo senza una scarpa, persa in un placcaggio.\nLa sua intera carriera rimase legata alla squadra dell'Universit\u00e0, tranne un biennio inglese all'Universit\u00e0 di Oxford; nel 1991 fece anche parte della selezione del Nuovo Galles del Sud che prende parte annualmente al campionato nazionale australiano.\nIl 1991 \u00e8 anche l'anno in cui si svolse l'intera carriera internazionale di Egerton: infatti, il 22 luglio esord\u00ec per l' a Brisbane contro il e, dopo soli 4 \"test match\" all'attivo, fu incluso nella rosa degli \"Wallabies\" che prese parte alla in Inghilterra.\nIn tale torneo Egerton scese in campo in cinque incontri, ivi compresa la finale, disputata il 2 novembre a Twickenham contro i padroni di casa inglesi, e che l' vinse 12-6 aggiudicandosi quindi la Coppa del Mondo.\nQuello di Londra fu l'ultimo incontro internazionale di Egerton: furono 9 in totale gli incontri disputati, in un arco di tempo di tre mesi e mezzo.\nNel prosieguo dell'attivit\u00e0 Egerton divenne allenatore del Sydney University, pur senza mai avere ufficialmente cessato l'attivit\u00e0 da giocatore: la sua ultima partita ufficiale, infatti, risaliva al 1991 ma, nel 2007, a 44 anni, scese in campo ancora una volta per la squadra universitaria: si trattava del suo 99\u00ba incontro nel campionato del Nuovo Galles del Sud; nella stessa stagione raggiunse anche la sua centesima, e ultima, presenza.\nDal 2005 \u00e8 anche docente di biologia e scienze presso il Sydney Grammar School."}
{"id": "2941043", "revid": "1429175", "url": "https://it.wikipedia.org/wiki?curid=2941043", "title": "Artemio Franchi (disambigua)", "text": ""}
{"id": "2941049", "revid": "1305772", "url": "https://it.wikipedia.org/wiki?curid=2941049", "title": "FINA Water Polo World League 2009", "text": ""}
{"id": "2941050", "revid": "729019", "url": "https://it.wikipedia.org/wiki?curid=2941050", "title": "Schwere Panzerabteilung 503", "text": "Lo Schwere-Panzer-Abteilung 503 (\"503\u00ba Battaglione carri pesanti\", abbreviato s.Pz.Abt. 503) fu un battaglione corazzato tedesco che oper\u00f2 durante la seconda guerra mondiale, equipaggiato con carri pesanti Panzer VI Tiger I e Panzer III. A partire dal 1944 esso fu riequipaggiato con i nuovi carri pesanti Panzer VI Tiger II \"K\u00f6nigstiger\". Lo Schwere-Panzer-Abteilung 503 venne impiegato in azione sia sul fronte orientale che sul fronte occidentale nella seconda guerra mondiale. Come tutte le altre formazioni di carri pesanti tedesche, esso non fu incorporato in singole divisioni corazzate ma assegnato ai vari corpi d'armata, lungo il fronte, nei settori dove c'era pi\u00f9 bisogno.\nFormazione.\nL'unit\u00e0 fu creata il 4 maggio 1942 a Neuruppin. Dopo aver ritirato dal servizio tutti i Panzer III, il battaglione fu riequipaggiato con 45 \"Panzerkampfwagen VI Ausf. E Tiger I\" il 10 maggio 1943. Inizialmente lo Schwere-Panzer-Abteilung 503 era stato promesso al \"Generalfeldmarschall\" Erwin Rommel per la Campagna del Nordafrica assieme all'unit\u00e0 \"gemella\" Schwere-Panzer-Abteilung 501. Il 503\u00ba battaglione doveva essere equipaggiato con carri Tiger fabbricati dalla Porsche, ma la cancellazione da parte della stessa del progetto \"Tiger (P)\" fece s\u00ec che il dispiegamento al servizio dell'armata d'Africa fosse rimandato. Quando infine fu troppo tardi per il dispiegamento del 503\u00b0 in Nord Africa, l'unit\u00e0, equipaggiata ora con i Tiger prodotti dalla ditta Henschel, fu quindi assegnata al gruppo d'armate del Don del \"Generaloberst\" Erich von Manstein.\nSulle rive del Don - Char'kov.\nQuando il battaglione fu mandato sul fronte orientale, esso era equipaggiato con 20 Panzerkampfwagen VI Ausf. E Tiger I e 31 Panzer III Ausf. N. La conseguenza diretta della battaglia di Stalingrado fu lo spostamento del fronte verso ovest. Il 503\u00ba battaglione prese posizione a difesa del fronte immediatamente dopo il suo arrivo in Russia il 1\u00ba gennaio 1943; insieme con lo Schwere Panzerabteilung 504 e con molte delle divisioni della 4\u00aa Armata Panzer, il 503\u00b0 fu posto a difesa della ritirata del Gruppo d'Armate A. Il 4 gennaio 1943 l'unita ebbe il suo battesimo del fuoco, attorno alla localit\u00e0 di Stawropol: quando i sovietici attaccarono furono respinti subendo gravi perdite, ed in quell'occasione il 503\u00ba battaglione distrusse i suoi primi 18 carri armati russi. Alcuni giorni dopo il battaglione condusse un contrattacco contro le linee sovietiche, ma le linee dinfensive del nemico disposte attorno alla cittadina di Wesselyj frustrarono l'intero attacco e l'offensiva fu annullata. Le azioni sovietiche dei giorni successivi portarono ad una ritirata verso Rostov, dove fu assegnata allo Schwere Panzerabteilung 503 la 2/s.Pz.Abt.502 (seconda compagnia dello Schwere Panzerabteilung 502) che divenne quindi la terza compagnia del 503\u00b0.\nL'11 aprile 1943 il 503\u00ba battaglione carri pesanti fu trasferito nella zona d'operazioni di Char'kov dove combatt\u00e9 per fermare l'avanzata dei reparti sovietici, conseguenza del collasso della 6\u00aa Armata tedesca a Stalingrado. In occasione della Terza battaglia di Char'kov lo s.Pz.Abt.503 si distinse particolarmente, contribuendo in maniera determinante alla totale distruzione Gruppo d'Armate Mobile del generale Popov, principale forza d'attacco sovietica.\nL'operazione Cittadella.\nIl 503\u00ba battaglione carri pesanti prese parte all'operazione Cittadella, anche nota come battaglia di Kursk, un'offensiva tesa a distruggere le armate sovietiche concentrate nel saliente di Kursk.\nIl 503\u00b0 fu assegnato al Gruppo di Armate Kempf, al quale era stato assegnato il compito di coprire il fianco del gruppo d'Armate Sud. In quest'occasione il battaglione vide le sue tre compagnie di Tiger I assegnate, una per parte, alle tre divisioni panzer del 3. Panzerkorps, la prima assegnata alla 6. Panzer-Division, la seconda sotto il comando della 19. Panzer-Division e la terza assegnata alla 7. Panzer-Division. I Tiger dello Schwere Panzerabteilung 503 si comportarono bene durante l'offensiva, perdendo solamente 3 carri pesanti durante l'offensiva e altri 5 durante la conseguente ritirata. Dal 5 luglio al 17 agosto 1943, l'unit\u00e0 reclam\u00f2 la distruzione di 385 carri nemici, 4 cannoni d'assalto e 285 cannoni anticarro.\nPanzer Regiment B\u00e4ke.\nNel gennaio 1944 il 503\u00ba battaglione carri pesanti, insieme con il II.Abt/Panzer regiment 23 (2\u00ba battaglione/23\u00ba reggimento carri) e alcune unit\u00e0 di fanteria andarono a formare il Panzer-Regiment B\u00e4ke sotto il comando del colonnello Dr. Franz B\u00e4ke. Nelle settimane seguenti il Panzer-Regiment B\u00e4ke affront\u00f2 durissimi combattimenti. Dopo la fine dei combattimenti nella zona di Uman', il reggimento venne incorporato nella \"Forza di salvataggio\", la quale avrebbe dovuto rompere l'accerchiamento delle forze tedesche rimaste intrappolate nella sacca di Korsun. Per questa operazione il 503\u00b0 aveva a disposizione 34 carri Tiger operativi. In quest'occasione l'unit\u00e0 si comport\u00f2 molto bene, soffrendo solo per le cattive condizioni meteo. Durante il tentativo di salvataggio il reggimento B\u00e4ke fu accreditato della distruzione di circa 267 carri nemici contro solo 5 carri perduti. Lo stesso colonnello Franz B\u00e4ke, nel rapporto che scrisse sulla battaglia, sottoline\u00f2 come proprio il Tiger aveva dimostrato di essere stato tatticamente determinante per l'esito della battaglia; B\u00e4ke mise in risalto anche la necessit\u00e0 di dotare i battaglioni di carri pesanti di mezzi per il recupero-carri adatti a trainare i pesanti Panzer VI Tiger I: durante lo scontro infatti, solamente un Tiger fu completamente distrutto, mentre gli altri con estrema fatica poterono essere recuperati e rimessi in servizio.\nDal 24 gennaio al 21 febbraio, il Panzer-Regiment B\u00e4ke reclam\u00f2 la distruzione di circa 500 tra carri e cannoni d'assalto sovietici, contro solamente 9 carri andati perduti. Tra il marzo e l'inizio di aprile del 1944 il 503\u00ba battaglione carri pesanti rimase intrappolato nella sacca di Hube, dove gli ultimi 7 Tiger del battaglione andarono perduti. In seguito, nel tardo aprile 1944, ci\u00f2 che rimaneva del 503\u00b0 fu inviato in Germania per essere rimpinguato con nuove truppe e riequipaggiato. Durante questo periodo il battaglione ricevette i suoi primi 12 Tiger II.\nRecord.\nLo schwere Panzerabteilung 503 rinominato in seguito schwere Panzerabteilung Feldherrnhalle \u00e8 accreditato della distruzione, durante il corso della Seconda guerra mondiale, di circa 1700 carri nemici. Le perdite del battaglione ammontarono in tutto a 252 carri tra Panzer VI Tiger I, Panzer VI Tiger II e Panzer III; di questi 123, cio\u00e8 il 49%, furono messi fuori uso dagli stessi equipaggi e 113 cio\u00e8 il 45%, furono distrutti dal nemico. La maggior parte dei carri distrutti a opera del 503\u00ba Battaglione carri pesanti fu messa fuori combattimento al di fuori di grandi battaglie campali. Questa in realt\u00e0 era una situazione estremamente frequente per le unit\u00e0 di carri pesanti tedesche, conseguenza della scarsa affidabilit\u00e0 dei carri Tiger I e Tiger II e della frequente mancanza di carburante di cui spesso soffrivano le unit\u00e0 dell'esercito Tedesco.\nIl 503\u00ba battaglione Carri pesanti mantenne un rapporto di uccisioni/perdite pari a 15:1, massimo risultato raggiunto da un battaglione di carri pesanti della Wehrmacht durante il secondo conflitto mondiale."}
{"id": "2941051", "revid": "1305772", "url": "https://it.wikipedia.org/wiki?curid=2941051", "title": "FINA Water Polo World League 2010", "text": ""}
{"id": "2941053", "revid": "36426", "url": "https://it.wikipedia.org/wiki?curid=2941053", "title": "Maestri ferraresi", "text": ""}
{"id": "2941059", "revid": "1369234", "url": "https://it.wikipedia.org/wiki?curid=2941059", "title": "Landon Donovan MVP Award", "text": "Il Landon Donovan MVP Award, precedentemente noto come MLS Most Valuable Player Award, \u00e8 un premio calcistico assegnato con cadenza annuale al miglior calciatore della Major League Soccer. Dall'edizione 2015 prende il nome da Landon Donovan, calciatore statunitense ritiratosi nel 2014."}
{"id": "2941068", "revid": "767487", "url": "https://it.wikipedia.org/wiki?curid=2941068", "title": "Le Puits et le Pendule (film 1909)", "text": "Le Puits et le Pendule \u00e8 un cortometraggio muto del 1909 diretto da Henri Desfontaines. Il contrometraggio ha avuto un remake dell'omonimo titolo de \"Le puits et le pendule\" nel 1964, sceneggiato e diretto da Alexandre Astruc per la Radio Television Fran\u00e7aise (RTF).\nTrama.\nPrimo film sul racconto \"Il pozzo e il pendolo\" di Edgar Allan Poe. Ai tempi dell'Inquisizione spagnola, un condannato a morte \u00e8 costretto ad essere ucciso dal pendolo. Ma i muri della stanza del pozzo per\u00f2, iniziano a muoversi e il pendolo precipita verso nel pozzo. Il finale mostra la salvezza del protagonista."}
{"id": "2941070", "revid": "287204", "url": "https://it.wikipedia.org/wiki?curid=2941070", "title": "Monte Spicchio", "text": "Il Monte Spicchio (1.658\u00a0m s.l.m.) \u00e8 un rilievo montuoso dell'Appennino tosco-emiliano, situato al confine fra le provincie di Modena e Lucca, nei rispettivi comuni di Pievepelago e Castiglione di Garfagnana. \nGeo-morfologia.\nTipico massiccio dell'appennino, il Monte Spicchio non presenta un'altezza elevata. Posto sul crinale tosco-emiliano, presenta una cima piatta senza alberi e panoramica, versanti boscosi e non ripidi in maniera eccessiva. Dal rilievo nascono per ogni versante due importanti corsi d'acqua: il Torrente Sillico, affluente del Fiume Serchio dalla parte toscana, il Rio Perticara, affluente del Torrente Scoltenna dalla parte emiliana. \nCome raggiungerlo.\nIl Monte Spicchio \u00e8 attraversato dal sentiero di crinale 00 e dalla Grande Escursione Appenninica. Vi si pu\u00f2 comodamente accedere sia da Pieve Fosciana (dalla localit\u00e0 di Sillico col sentiero 46) che da Pievepelago (dalla frazione Sant'Annapelago col sentiero 557)."}
{"id": "2941071", "revid": "125736221", "url": "https://it.wikipedia.org/wiki?curid=2941071", "title": "Pablo Cuevas", "text": "Carriera.\nHa vinto il doppio maschile agli Open di Francia 2008, con Luis Horna. Nel febbraio 2009 ha raggiunto il 16\u00ba posto nel ranking doppio, dopo aver vinto il Movistar Open 2009. Ha ottenuto la 45\u00aa posizione nel ranking singolo il 12 ottobre 2009.\nNel 2011 \u00e8 costretto a diversi interventi chirurgici che lo tengono lontano dai campi per oltre due anni, dal suo rientro ha vinto quattro Challenger e raggiunto due finali ATP in coppia con Horacio Zeballos.\nIn Coppa Davis ha giocato trentacinque match con la squadra uruguayana vincendone ventinove.\n2014-2015: Tre tornei vinti.\nIl 13 luglio 2014 ha vinto il primo titolo ATP in singolare, a B\u00e5stad superando in due set Jo\u00e3o Sousa.\nDue settimane dopo, il 27 luglio, conquista al Croatia Open di Umago il suo secondo titolo ATP in carriera battendo in finale Tommy Robredo per 6-3, 6-4. Grazie a questi successi riesce a migliorare il suo best ranking a quasi cinque anni di distanza dalla precedente migliore prestazione: il 28 luglio 2014 raggiunge infatti la quarantesima posizione nella classifica ATP, scalando in quattro settimane oltre 70 posizioni del ranking.\nNel Febbraio 2015 conquista il terzo titolo ATP a San Paolo, battendo nell'atto finale del torneo l'italiano Luca Vanni, con lo score di 6-4 3-6 7-64. Pochi mesi dopo ottiene la seconda finale dell'anno a Istanbul, dove viene per\u00f2 sconfitto da Roger Federer, per 3-6 611-7.\n2020.\nInizia il 2020 ad Adelaide venendo eliminato negli ottavi di finale dallo statunitense Tommy Paul in 2 set. Partecipa agli Australian Open venendo eliminato al primo turno dal francese Gilles Simon in 3 set. Non ha molta pi\u00f9 fortuna nel torneo di doppio, venendo eliminato nel secondo turno"}
{"id": "2941073", "revid": "1446238", "url": "https://it.wikipedia.org/wiki?curid=2941073", "title": "Carniola interna", "text": "La Carniola interna (in sloveno Notranjska, in tedesco Innerkrain) \u00e8 una delle regioni storiche della Slovenia. Fu parte dello storico territorio asburgico di Carniola. Il centro tradizionale della regione \u00e8 Postumia."}
{"id": "2941076", "revid": "228587", "url": "https://it.wikipedia.org/wiki?curid=2941076", "title": "Clark", "text": ""}
{"id": "2941077", "revid": "287204", "url": "https://it.wikipedia.org/wiki?curid=2941077", "title": "Carcharhinus porosus", "text": "Carcharhinus porosus () \u00e8 una specie del genere Carcharhinus e della famiglia Carcharhinidae.\nAreale.\nNell'Atlantico occidentale abitano la zona compresa tra il Golfo del Messico settentrionale ed il Brasile, ma non le isole caraibiche, e l'Uruguay.\nNel Pacifico orientale invece vivono dal Golfo di California al Per\u00f9, ma non presso le isole al largo.\nSembra inoltre che vi siano degli squali assai simili a quelli in questione che abitano il Borneo, la Thailandia ed il Vietnam, ed essi potrebbero costituire una nuova specie di Carcharhinus.\nHabitat.\nSi trovano al di sopra delle piattaforme continentali, spesso al di sopra di fondali fangosi ed in corrispondenza di estuari fluviali.\nAspetto.\nLa lunghezza massima mai registrata \u00e8 di circa 150\u00a0cm, ma in genere arrivano a misurare circa 90\u00a0cm.\nDieta.\nPrincipalmente si nutrono di piccoli pesci tra i quali anche piccoli di squalo martello e di \"Rhizoprionodon\", nonch\u00e9 di gamberi.\nRiproduzione.\nLa specie \u00e8 vivipara, e le femmine mettono al mondo da 2 a 7 squaletti alla volta, le cui dimensioni sono comprese tra 31 e 40\u00a0cm.\nInterazioni con l'uomo.\nVengono consumati freschi o elaborati per ricavarne esche. Viene inoltre estratto l'olio del fegato."}
{"id": "2941082", "revid": "729019", "url": "https://it.wikipedia.org/wiki?curid=2941082", "title": "Stazione di Arvier", "text": "La stazione di Arvier (in francese: \"gare d'Arvier\") \u00e8 una stazione ferroviaria nel comune di Arvier in Valle d'Aosta; l'impianto si trova lungo la linea Aosta-Pr\u00e9 Saint Didier, la cui gestione \u00e8 affidata a Rete Ferroviaria Italiana.\nStoria.\nLa stazione venne inaugurata il 28 ottobre 1929 contestualmente all'apertura della linea ad opera della societ\u00e0 Ferrovia Aosta\u2013Pr\u00e9-St-Didier (FAP), azienda collegata alla Cogne.\nIl 16 ottobre 1931, l'esercizio dell'intera linea venne assunto dalle Ferrovie dello Stato (FS).\nNel 1940, nell'ambito dell'italianizzazione dei toponimi valdostani, assunse la nuova denominazione di \"Arvi\u00e8\".\nL'impianto riprese la denominazione originaria nell'immediato dopoguerra, in seguito al ripristino dei toponimi in lingua francese della Valle d'Aosta.\nNel 1968, considerato il diminuito traffico merci, le FS decisero di sopprimere la trazione elettrica semplificando conseguentemente gli impianti di stazione.\nFra il 1991 e il 1992, in conseguenza della semplificazione degli impianti attuata, Arvier divenne localit\u00e0 di passaggio fra la dirigenza locale e l'esercizio a spola fino Pr\u00e9-Saint-Didier.\nLa Regione Valle d'Aosta ha sospeso l'esercizio sulla linea da Aosta a partire dal 24 dicembre 2015.\nCaratteristiche e impianti.\nLa stazione, dotata dal 1991 di un impianto ACEI, \u00e8 l'unica della linea e dispone di un binario di corsa e uno per le precedenze; il binario 1 \u00e8 usato per le precedenze mentre il binario 2 \u00e8 di corsa. Le due banchine sono collegate tramite una passerella di cemento sui binari.\nQuale localit\u00e0 di passaggio fra la dirigenza locale e l'esercizio a spola, l'impianto \u00e8 presidiato da personale ferroviario ai fini del movimento, mentre lo scalo merci originario non \u00e8 pi\u00f9 utilizzato.\nIl fabbricato viaggiatori \u00e8 una costruzione in legno e pietraviva il cui stile, come quelli degli altri edifici posti lungo la linea, si rif\u00e0 alla , riprendendone materiali e morfemi.\nServizi.\nLa stazione, che RFI classifica nella categoria \"Bronze\", dispone di:\nMovimento.\nIl servizio era costituito da treni regionali effettuati da Trenitalia nell'ambito del contratto di servizio stipulato con la Regione Valle d'Aosta."}
{"id": "2941088", "revid": "729019", "url": "https://it.wikipedia.org/wiki?curid=2941088", "title": "Ferrovia Spinazzola-Spinazzola Citt\u00e0", "text": "La ferrovia Spinazzola-Spinazzola Citt\u00e0 era una breve linea ferroviaria a scartamento normale delle Ferrovie dello Stato, oggi dismessa, che univa la citt\u00e0 omonima alla sua stazione posta sulle linee ferroviarie Rocchetta-Gioia del Colle e Barletta-Spinazzola.\nIl 15 settembre 1938, dopo anni di richieste, il centro abitato di Spinazzola venne collegato con la sua stazione ferroviaria mediante una breve linea che partiva dalla stazione di Spinazzola e raggiungeva il centro della citt\u00e0 terminando con un semplice tronchino munito di marciapiedi. Per distinguerla dalla stazione esistente questa prese il nome di \"Spinazzola Citt\u00e0\".\nLa linea, data la brevit\u00e0, venne esercitata \"a spola\" con l'impiego di automotrici monocabina Fiat del tipo ALb 25 che circolarono anche su altre piccole tratte di ferrovia. In orario vennero previste 21 coppie di treni giornaliere con inizio alle ore 4,14 del mattino da Spinazzola e termine alle ore 23,30 con l'ultima corsa di rientro. Di queste solo 7 coppie erano limitate al semplice percorso mentre le altre erano originarie o proseguivano per Barletta, Gioia del Colle o Rocchetta.\nIn seguito le piccole ALb 25 vennero sostituite dalle pi\u00f9 capienti ALn 772 e infine, dagli anni settanta, dalle ALn 668. Nell'orario del 1975 risultavano 33 coppie di corse giornaliere, di cui alcune periodiche, con estensione delle ore di servizio; la prima corsa del mattino era alle ore 2,58 e l'ultima serale alle ore 0,12. Tutte le corse erano limitate al breve tragitto con eventuali coincidenze a Spinazzola stazione. A partire dal 17 dicembre 1985 il servizio ferroviario con Spinazzola Citt\u00e0 \u00e8 stato soppresso e sostituito con autobus. Il decreto ministeriale di chiusura del 15 aprile 1987 ha sancito la definitiva scomparsa del breve tronco di ferrovia che \u00e8 stata smantellata e sulla cui sede \u00e8 stata poi realizzata una pista ciclabile.\nPercorso.\nPercorso ferroviario a binario unico di circa 1,5\u00a0km verso il centro della citt\u00e0; termina con un semplice tronchino munito di marciapiedi laterali."}
{"id": "2941092", "revid": "135491", "url": "https://it.wikipedia.org/wiki?curid=2941092", "title": "Diamant 13", "text": ""}
{"id": "2941093", "revid": "88740", "url": "https://it.wikipedia.org/wiki?curid=2941093", "title": "Rio Fontanacce", "text": "Il Rio Fontanacce \u00e8 un corso d'acqua dell'Appennino Modenese che scorre nel comune di Pievepelago. \u00c8 un affluente del Rio Perticara, a sua volta immissario del Torrente Scoltenna.\nIl corso del Rio Fontanacce.\nIl Rio Fontanacce nasce a 1.672\u00a0m s.l.m. in prossimit\u00e0 dei Campi di Annibale, una zona dell'alto Frignano apprezzata per la sua bellezza . La sorgente si trova in prossimit\u00e0 del sentiero numero 529 che dal Passo della Boccaia raggiunge il \"Passo Porticciola\". Il corso d'acqua scende rapidamente mantenendo costante la sua direzione verso nord; a 1,7 kilometri dalla sorgente riceve il \"Fosso della Boccaia\". S'inoltra quindi in una valle boscosa dai versanti ripidi, eliminata a est dal \"Borellone di Montalto\" (1.425\u00a0m s.l.m.), a ovest dal Monte Nuda (1.774\u00a0m s.l.m.). A 1.024 metri d'altezza viene raggiunto a est dal suo principale affluente, il \"Rio Valdarno\", che ne raddoppia quasi la portata. Segue un kilometro circa in cui il corso d'acqua attraversa la localit\u00e0 di \"Ponte Sant'Anna\" (nei pressi di Sant'Annapelago) per congiungersi infine con il Rio Perticara a 947\u00a0m s.l.m."}
{"id": "2941098", "revid": "287204", "url": "https://it.wikipedia.org/wiki?curid=2941098", "title": "Guillermo Garcia-Lopez", "text": ""}
{"id": "2941103", "revid": "124424126", "url": "https://it.wikipedia.org/wiki?curid=2941103", "title": "Rocca di Nepi", "text": "La Rocca di Nepi, detta anche Rocca dei Borgia o Castello Borgia, \u00e8 una fortezza posta sul margine dell'abitato storico di Nepi, in provincia di Viterbo.\nStoria.\nLe origini.\nL'abitato di Nepi ha origini antichissime. Molti sono stati i ritrovamenti archeologici risalenti all'VIII secolo a.C., testimoni di un'antica quanto sviluppata civilt\u00e0 gi\u00e0 a quell'epoca. La scelta di questo sito per l'insediamento di un centro urbano, \u00e8 stata ovviamente dettata dalla morfologia del luogo. Uno sperone di forma pressoch\u00e9 triangolare, i cui due lati lunghi sono solcati da profonde forre scavate dall'acqua di fossi, i quali finiscono poi per unirsi pi\u00f9 a est. Il terzo lato, quello pi\u00f9 corto invece, si apre verso l'esterno. Sin dal periodo repubblicano, fu qui che si concentrarono gli sforzi per edificare opere difensive tali da rendere inaccessibile e impenetrabile la citt\u00e0. Non ci \u00e8 dato sapere quali fossero le difese preromane, bench\u00e9 secondo Tito Livio e Velleio Patercolo, risulta che Furio Camillo dovette faticare non poco per espugnarle.\nIl Medioevo.\nIn epoca alto medievale non si ha riscontro nei documenti dell'esistenza o meno di strutture difensive, ne tantomeno della loro natura. Eppure la sua posizione lungo la via Amerina lascia intendere l'importanza strategica del luogo quale avamposto, durante le guerre greco-gotiche. La suddetta via fu per lunghi anni il principale percorso di collegamento tra Roma e l'Esarcato di Ravenna. Nel secolo VIII, il pontefice Gregorio Magno manda in difesa della Rocca, un nutrito esercito guidato dal duca Leonzio. Al secolo IX-XI secolo pu\u00f2 essere fatto risalire un lacerto murario visibili nei sotterranei del castello stesso. All'XI secolo pu\u00f2 essere fatta risalire l'edificazione di una torre a planimetria quadrata, oggi inglobata nel mastio. Successivamente alla costituzione della citt\u00e0 quale libero comune (1131), un'altra torre a base trapezoidale viene elevata al di sopra della porta di epoca romana, affiancando quest'ultima con un'altra ad arco ogivale. La nuova torre univa in s\u00e9 la funzione difensiva, oltre quella di avvistamento e fungeva da avancorpo. Nel tempo verr\u00e0 aggiunta anche una torretta minore sul lato nord-est di questo nucleo difensivo che via via si andava definendo e ampliando. Nella fortezza dimorarono i Prefetti di Vico, Matilde contessa di Canossa, i Colonna, gli Orsini, i Gaetani e gli Anguillara, ovvero tutti quei casati che durante il Medioevo si contesero il controllo di queste zone. Del 1300 \u00e8 il primo documento a citare l'esistenza di un castello vero e proprio, distinguendolo dalla citt\u00e0. A quest'epoca possono essere riferibili gli affreschi dell'intradosso dell'arco ogivale, ancora oggi visibili nel locale sotterraneo. Situabile tra il 1383 e il 1458 \u00e8 la riduzione della torre quadrata pi\u00f9 antica, in rotonda.\nXIX e XX secolo.\nA partire dal XVII secolo, la Rocca inizi\u00f2 ad essere abbandonata. Divenne infine luogo di estrazione di materiale da costruzione per la cittadinanza. Nel XIX secolo, si propose di installarvi un carcere, elaborando anche un progetto delle modifiche da apportare. Sul finire dello stesso secolo, una parte della cortina delle fortificazioni farnesiane e parte delle strutture di accesso al palazzo, vennero sventrate per permettere la costruzione di una nuova via di accesso pi\u00f9 diretta al centro abitato.\nDopo secoli di abbandono, nel 1977 fino al 1981 furono eseguiti su base volontaria i lunghi lavori di asportazione delle macerie da parte della Sezione Archeoclub di Nepi. Furono asportate centinaia di tonnellate di detriti dai sotterranei e dal piazzale della Rocca e fu ripulita anche la cinta di mura circostanti. Ci\u00f2 permise al Comune di assegnare nel 2006 i lavori di consolidamento del piazzale della Rocca che dal giugno 2007 \u00e8 sede di manifestazioni e fruibile al pubblico. Rimangono ancora ridotti all'abbandono i bastioni di epoca farnesiana.\nDescrizione.\nLa percezione visiva del monumento.\nOggi il Complesso delle fortificazioni della Citt\u00e0 di Nepi, di cui la Rocca Borgiana ne divenne Cavaliere durante i lavori di ammodernamento nel XVI secolo, si presenta ancora in tutta la sua monumentalit\u00e0, bench\u00e9 nei secoli varie manomissioni e mutamenti dovuti allo sviluppo del centro urbano verso l'esterno ne abbiano in parte mutato la percezione. Lo sventramento del bastione nord, presso la porta falisca nel XVIII secolo e quello gi\u00e0 citato precedentemente sul finire del XIX secolo per la costruzione del cosiddetto \" ponte nuovo\" hanno causato a questo \"gigante architettonico\" non pochi danni. Per fortuna le proporzioni rilevanti del complesso rapportate alle opere successive, attutiscono non poco il disturbo che esse arrecano.\nGli accessi alla citt\u00e0 ed i Bastioni Farnesiani (XVI secolo).\nI due bastioni principali posti uno a nord e l'altro a sud, sono uniti da un'alta cortina in tufo. Sotto la scarpa, ancora il fossato, che collega i due fossi, il Puzzolo a sud ed il Falisco a Nord. Due sono gli accessi principali all'abitato. Verso Sud la cosiddetta porta Trionfale o \"Nica\" (Piccola). Prima di accedervi ci troviamo davanti ad uno degli scorci pi\u00f9 famosi della citt\u00e0. Ai nostri piedi la cascata di \"Cavaterra\" che sprofonda nella sottostante forra. Il nome della cascata e del piazzale, si riferisce ai lavori di sbancamento effettuati dal Sangallo per rendere pi\u00f9 efficaci le mura stesse. A ovest invece la porta Grande o Romana. Quest'ultima (la maggiore) mostra palesemente la mano del suo autore, Antonio da Sangallo il giovane. Entrambe adottano il doppio sistema della porta e della controporta, con uno spazio-filtro, per bloccare ulteriormente l'eventuale nemico, posto sotto il fuoco delle armi nell'angusto spazio compreso tra le due porte, una volta penetrato nella prima. Si accede poi ad un ampio piazzale, ulteriore filtro prima di accedere alla citt\u00e0 vera e propria. Qui erano situate tutte quelle funzioni di servizio alla citt\u00e0, come il mattatoio (il largo viene chiamato tuttora della \"Mmazzatora\") e i mulini ad acqua. Interessante notare in questo luogo le varie stratificazioni che mostrano la secolare storia del complesso: alla sinistra della porta romana, i filari delle fortificazioni di epoca repubblicana. A fianco il complesso di epoca borgiana e di fronte a porta trionfale un rivellino di epoca medievale ed infine alle nostre spalle, il grandioso terrapieno di epoca farnesiana. Per accedere finalmente alla citt\u00e0 si attraversa la cosiddetta porta Borgiana, caratterizzata dall'elegante bugnato. In alto le mura sono coronate da archetti cechi, un tempo a sostegno dei cammini di ronda. A destra una torre posta proprio sul ciglio del burrone, ridotta a rudere. Nelle sue fondazioni, i resti di filari di mura di epoca romana. Esistono poi altre due porte minori (postierle). Porta Falisca a nord, sormontata dallo stemma di Paolo III, era prima della costruzione della nuova arteria stradale promossa nel XVIII secolo, l'accesso principale per chi veniva da Civita Castellana. A sud invece, porta Porciana di epoca medievale. Ai tre bastioni principali e pi\u00f9 evidenti dall'esterno, si deve inoltre aggiungerne un quarto, sempre realizzato su progetto del Sangallo, posto a sud dell'abitato, lungo la forra. Di dimensioni inferiori rispetto agli altri e non collegato direttamente al complesso difensivo, aveva la funzione di difendere il vertice del bastione maggiore a sud, che altrimenti sarebbe rimasto privo per met\u00e0 di difese, nella logica che fuoco incrociato.\nLa Rocca Borgiana (VI secolo a.C. - XVI secolo).\nIl nucleo centrale del complesso \u00e8 senza dubbio la Rocca Borgiana. Posta a controllo di tutto il sistema difensivo, e del territorio circostante, che spazia dai monti Cimini, il lago di Bracciano, il Monte Soratte e dietro il Terminillo. Qui si tentava l'estrema resistenza all'assediante e successivamente qui si rifugiava il signore dai nemici esterni, dal popolo rivoltoso e troppo spesso da congiure interne. Tali e tante sono le funzioni e i bisogni a cui questo edificio doveva rispondere. La Rocca si presenta con una pianta quadrangolare con quattro bastioni circolari, di diverso diametro secondo logiche difensive (pi\u00f9 erano verso l'esterno, pi\u00f9 il diametro aumentava), posti ai vertici della cortina muraria. Il modello attuato per Nepi, \u00e8 decisamente meno innovativo della contemporanea rocca di Civita Castellana, anch'essa realizzata da Antonio da Sangallo per Alessandro VI. Anticamente si accedeva alle fortificazioni attraverso la porta \"dell'Unico\", prospettante su largo del Franile. Successivamente venne realizzato un ingresso molto pi\u00f9 ampio, posto in asse con la via del corso (via aperta in epoca farnesiana). A seguito dello sventramento per la costruzione della nuova via di accesso all'abitato, oggi si entra direttamente nella corte principale, senza dover attraversare tutta una serie di spazi che fungevano da filtro. Appena entrati si accede al cortile maggiore. Di fronte, la facciata dell'edificio residenziale. A destra e a sinistra, i resti murari degli ambienti di servizio al palazzo. Il pavimento in cotto del cortile, \u00e8 una moderna ricostruzione del pavimento originario, dedotto dal ritrovamento della malta di allettamento che ancora aveva i segni della spina di pesce con i mattoni disposti di taglio e da alcuni lacerti tuttora conservati lungo i bordi dell'ampio spazio aperto. A destra del corpo residenziale, i resti delle cucine. Da notare il camino ed il forno. In un piccolo spazio attiguo, una vasca in marmo, forse una ghiacciaia. Originariamente questo spazio era collegato direttamente con gli ambienti di rappresentanza. Si accede alla cosiddetta \"Sala Nobile\" dalla porta centrale. Essa conserva ancora intatto il pavimento a mattoni disposti a spina di pesce. Le volte crollate, rendono leggibili ed evidenti le varie fasi storiche che hanno caratterizzato l'edificio. A sinistra, una scala conduce ai sotterranei. Qui i resti dell'antico tracciato della via Amerina e le antiche porte di accesso alla citt\u00e0, successivamente murate. Una romana e l'altra d'epoca medievale. Quest'ultima conserva resti di affreschi del XIV secolo, con figure di santi. Un altro sotterraneo, al di sotto della sala nobile, \u00e8 il risultato della chiusura di un fossato che in origine difendeva il nucleo primitivo del castello. Successivamente voltato, divenne poi un cantinone. Dalla sala nobile, attraverso una porta e salendo alcuni gradini, si accede alla parte pi\u00f9 antica del complesso. Questo nucleo \u00e8 affiancato dalle due torri superstiti. A sinistra quella a base trapezoidale alta 17 metri e a destra la circolare, il mastio, alta 26 metri. Tramite una scala recentemente ripristinata \u00e8 possibile raggiungere la cima della torre pi\u00f9 alta. Lungo le sue pareti interne, nel 1882, i fratelli Francesco e Pietro Silj, divenuti proprietari dell'ormai diruta rocca, fecero apporre 20 iscrizioni che dal basso salendo, raccontassero la storia pi\u00f9 che bimillenaria della citt\u00e0 di Nepi e della Rocca stessa."}
{"id": "2941106", "revid": "88740", "url": "https://it.wikipedia.org/wiki?curid=2941106", "title": "Clarksville", "text": ""}
{"id": "2941107", "revid": "697352", "url": "https://it.wikipedia.org/wiki?curid=2941107", "title": "Enea Selis", "text": "Biografia.\nLaureato in filosofia all'Universit\u00e0 Cattolica di Milano, ebbe dopo la laurea la vocazione per il sacerdozio e fu ordinato il 24 settembre 1938.\nSi specializz\u00f2 in teologia a Friburgo.\nDivenuto segretario dell'arcivescovo di Sassari, mons. Arcangelo Mazzotti, rimase a Sassari fino al 1964, svolgendo l'incarico di assistente spirituale della F.U.C.I.\nIl 18 gennaio 1964 fu nominato vescovo ausiliare di Iglesias e vescovo titolare di Cesarea di Mauritania. Fu consacrato vescovo il 19 marzo dello stesso anno da Giovanni Pirastru, vescovo di Iglesias. Pirastru era stato il suo parroco a Bonorva: nonostante fosse un maestro per Selis, il giovane vescovo ausiliare ebbe un approccio diverso e meno tradizionale, cercando di valorizzare il laicato e puntando in particolare sulla pastorale della cultura; questi erano elementi di novit\u00e0 nella realt\u00e0 della diocesi di Iglesias. Dopo il 1966 Selis divenne amministratore apostolico \"sede plena\": a monsignor Pirastru restava il titolo di vescovo, ma Enea Selis ebbe il governo della diocesi. Realizz\u00f2 allora il nuovo seminario, il cinema Santa Barbara e la nuova chiesa sul colle del Buoncammino.\nPartecip\u00f2 alla terza e alla quarta sessione del Concilio Vaticano II.\nDurante la contestazione giovanile del 1968, assistente ecclesiastico generale dell'Universit\u00e0 Cattolica del Sacro Cuore. Nel 1969 fu nominato vescovo ausiliare di Milano.\nNominato arcivescovo di Cosenza il 2 settembre 1971 da papa Paolo VI, fu preposto all'assistenza della nascente Universit\u00e0 della Calabria.\nSi dimise il 30 ottobre 1979 e da allora visse a Roma come canonico del capitolo vaticano fino alla morte.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "2941108", "revid": "2212704", "url": "https://it.wikipedia.org/wiki?curid=2941108", "title": "Monti Knockmealdown", "text": "I Monti Knockmealdown (in gaelico irlandese \"Sl\u00e9ibhte Chnoc Mhaoldomhnaigh\") sono una catena montuosa irlandese che, situata nella provincia di Munster, funge da linea di confine tra le contee di Tipperary e Waterford. Si estende in longitudine e il suo picco pi\u00f9 alto \u00e8 il monte Knockmealdown, situato nella contea di Waterford. Lungo il lato occidentale, il monte \u00e8 attraversato da un'antica strada per carrozze che congiunge Lismore a Clogheen.\nNome\nCi sono due interpretazioni riguardo al nome della catena montuosa:\nCime.\nQuesto \u00e8 l'elenco delle cime della catena, ordinate per altezza massima:"}
{"id": "2941109", "revid": "827882", "url": "https://it.wikipedia.org/wiki?curid=2941109", "title": "Blaxonarium Casalense", "text": "Il Blaxonarium Casalense o Blasonario Casalese \u00e8 un'antica raccolta di stemmi di tutte le famiglie nobili o civili una volta fiorenti in Casale Monferrato e nel Marchesato del Monferrato e presenti ancora oggi. Si trova attualmente presso la biblioteca \"Giovanni Canna\" di Casale Monferrato e risulta schedato 091-115.\nIl contenuto.\nL'originale si compone di 39 fogli cartacei e proviene dai manoscritti dell'archivio De Conti e senza dubbio si pu\u00f2 far risalire al XVIII secolo. Fu infatti ritrovato in tale archivio da Pier Felice degli Uberti in un fondo di ricette di cucina, come dichiarato dallo stesso esperto di araldica. Il degli Uberti ci riferisce anche che \"...\"Al Blasonario disegnato dal De Conti sono aggiunti 32 stemmi provenienti da altro fondo dell'Archivio De Conti oppure assunti da famiglie e certificati con una certificazione dell'ultimo Cronista de Armas del Regno di Spagna, oppure di famiglie non monferrine ma presenti a Casale Monferrat per vari motivi.\" e aggiunge che \"..questa aggiunta ben distanziata dall'originale testo del De Conti \u00e8 dovuta al fatto che in 200 anni sono cambiate tante cose e araldicamente si sono aggiunte altre nuove famiglie che fanno uso di uno stemma\".\"\nIn esso sono miniati lo stemma civico usato a quel tempo, le armi delle quattro dinastie che governarono il Monferrato e 213 stemmi di famiglie nobili o notabili della citt\u00e0. Gli stemmi in gran parte colorati sono in ordine sparso e sotto ciascuno compare in stampatello il cognome latino.\nNonostante il creatore degli stemmi, come si evince facilmente dalle immagini, non fosse un esperto miniatore, questa \u00e8 la pi\u00f9 completa raccolta storica di stemmi conosciuta sino ad oggi nel Monferrato.\nRiproduzioni.\nNel 1985, sotto il patrocinio dell'Instituto international de genealogia y heraldica di Madrid e dello'Studium - Accademia di Casale e del Monferrato, \u00e8 stata data alle stampe una riproduzione anastatica, unica copia ufficiale del Blaxonarium Casalense, intitolata \"Blasonario Casalese\" con tiratura di 500 esemplari, dedicato a Don Carlos Infante di Spagna e Duca di Calabria in occasione della sua visita alla citt\u00e0 di Casale Monferrato 18-19 maggio 1985. In essa compaiono unicamente gli stemmi delle famiglie senza alcuna descrizione.\nNomi delle famiglie riportate nel Blaxonarium.\nNella seguente tabella sono riportati i nomi associati ai blasoni famigliari presenti nel Blaxonarium e tradotti dal latino nella sua copia anastatica. Pertanto non \u00e8 escluso (fino a prova contraria) che la versione attuale italiana riportata non sia conforme in maniera assoluta alla dizione antica, soprattutto perch\u00e9 potrebbe non essere univoca. Ad esempio il cognome nella versione latina \"Cevalerius\" \u00e8 stato tradotto come \"Cevaleri\" ma non \u00e8 escluso che possa essere tradotto anche con il pi\u00f9 attuale \"Cavalleri\" o \"Cavaleri\" a seconda delle successive potenziali modificazioni. Per comodit\u00e0 e per la fiducia nei criteri adottati dal team accademico di esperti che ha curato la stessa ricerca (tra cui figura anche l'ex primo ministro italiano Giovanni Goria, al tempo Ministro del tesoro), si riporta la traduzione presente nella copia anastatica."}
{"id": "2941113", "revid": "287204", "url": "https://it.wikipedia.org/wiki?curid=2941113", "title": "Clayton (Michigan)", "text": ""}
{"id": "2941114", "revid": "16784", "url": "https://it.wikipedia.org/wiki?curid=2941114", "title": "Knockmealdown", "text": "Il Knockmealdown (in gaelico irlandese \"Cnoc Mhaoldomhnaigh\") \u00e8 un monte irlandese facente parte della catena dei Monti Knockmealdown, di cui rappresenta la cima pi\u00f9 elevata. Situato sul confine tra la contea di Tipperary e la contea di Waterford; la cima \u00e8 situata su quest'ultima, ed \u00e8 anche il punto pi\u00f9 alto di tale contea.\nGeneralmente si risale la montagna da Est, risalita che prevede tuttavia di passare anche per il Sugarloaf Hill. Si pu\u00f2 anche seguire il torrente Glannandaree dall'incrocio tra le strade R668 e R669."}
{"id": "2941115", "revid": "287204", "url": "https://it.wikipedia.org/wiki?curid=2941115", "title": "Clayton (Wisconsin)", "text": ""}
{"id": "2941117", "revid": "767487", "url": "https://it.wikipedia.org/wiki?curid=2941117", "title": "ASB Classic 1997", "text": "L'ASB Classic 1997 \u00e8 stato un torneo di tennis giocato sul cemento. \u00c8 stata la 12\u00aa edizione del ASB Classic, che fa parte della categoria Tier IV nell'ambito del WTA Tour 1997. Si \u00e8 giocato al ASB Tennis Centre di Auckland in Nuova Zelanda, dal 30 dicembre 1996 al 5 gennaio 1997.\nCampionesse.\nSingolare.\n Marion Maruska ha battuto in finale Judith Wiesner 6\u20133, 6\u20131\nDoppio.\n Janette Hus\u00e1rov\u00e1 / Dominique Van Roost hanno battuto in finale Aleksandra Olsza / Elena Wagner 6\u20132, 6\u20137, 6\u20133"}
{"id": "2941124", "revid": "1442080", "url": "https://it.wikipedia.org/wiki?curid=2941124", "title": "ASB Classic 1997 - Singolare", "text": "Il singolare dell'ASB Classic 1997 \u00e8 stato un torneo di tennis facente parte del WTA Tour 1997.\nSandra Cacic era la detentrice del titolo, ma ha perso nei quarti di finale contro Tamarine Tanasugarn.\nMarion Maruska ha battuto in finale 6\u20133, 6\u20131 Judith Wiesner."}
{"id": "2941125", "revid": "228587", "url": "https://it.wikipedia.org/wiki?curid=2941125", "title": "Clearwater", "text": ""}
{"id": "2941126", "revid": "838137", "url": "https://it.wikipedia.org/wiki?curid=2941126", "title": "ASB Classic 1997 - Doppio", "text": "Il doppio dell'ASB Classic 1997 \u00e8 stato un torneo di tennis facente parte del WTA Tour 1997.\nEls Callens e Julie Halard-Decugis erano le detentrici del titolo, ma quest'anno non hanno partecipato.\nJanette Hus\u00e1rov\u00e1 e Dominique Van Roost hanno battuto in finale 6\u20132, 6\u20137, 6\u20133 Aleksandra Olsza e Elena Pampoulova."}
{"id": "2941128", "revid": "767487", "url": "https://it.wikipedia.org/wiki?curid=2941128", "title": "Hugues Pagan", "text": ""}
{"id": "2941131", "revid": "287204", "url": "https://it.wikipedia.org/wiki?curid=2941131", "title": "Clement", "text": ""}
{"id": "2941132", "revid": "1305772", "url": "https://it.wikipedia.org/wiki?curid=2941132", "title": "Cleon", "text": ""}
{"id": "2941133", "revid": "1442080", "url": "https://it.wikipedia.org/wiki?curid=2941133", "title": "A Division 1947-1948 (Irlanda)", "text": "La stagione 1947-1948 \u00e8 stata la ventisettesima edizione della League of Ireland, massimo livello professionistico del calcio irlandese."}
{"id": "2941134", "revid": "767487", "url": "https://it.wikipedia.org/wiki?curid=2941134", "title": "Tasmanian International 1997", "text": "Il Tasmanian International 1997 \u00e8 stato un torneo di tennis giocato sul cemento. \n\u00c8 stata la 4\u00aa edizione del torneo, che fa parte della categoria Tier IV nell'ambito del WTA Tour 1997.\nSi \u00e8 giocato all'Hobart International Tennis Centre di Hobart in Australia, dal 6 al 12 gennaio 1997.\nCampionesse.\nSingolare.\n Dominique Van Roost ha battuto in finale Marianne Werdel-Witmeyer 6\u20133, 6\u20133\nDoppio.\n Naoko Kijimuta / Nana Miyagi hanno battuto in finale Barbara Rittner / Dominique Van Roost 6\u20133, 6\u20131"}
{"id": "2941137", "revid": "310575", "url": "https://it.wikipedia.org/wiki?curid=2941137", "title": "Blasonario Casalese", "text": ""}
{"id": "2941138", "revid": "1442080", "url": "https://it.wikipedia.org/wiki?curid=2941138", "title": "Tasmanian International 1997 - Singolare", "text": "Il singolare del Tasmanian International 1997 \u00e8 stato un torneo di tennis facente parte del WTA Tour 1997.\nJulie Halard-Decugis era la detentrice del titolo, ma quest'anno non ha partecipato.\nDominique Van Roost ha battuto in finale 6\u20133, 6\u20133 Marianne Werdel-Witmeyer."}
{"id": "2941139", "revid": "838137", "url": "https://it.wikipedia.org/wiki?curid=2941139", "title": "Tasmanian International 1997 - Doppio", "text": "Il doppio del Tasmanian International 1997 \u00e8 stato un torneo di tennis facente parte del WTA Tour 1997.\nYayuk Basuki e Ky\u014dko Nagatsuka erano le detentrici del titolo, ma quest'anno non hanno partecipato.\nNaoko Kijimuta e Nana Miyagi hanno battuto in finale 6\u20133, 6\u20131 Barbara Rittner e Dominique Van Roost."}
{"id": "2941140", "revid": "1543377", "url": "https://it.wikipedia.org/wiki?curid=2941140", "title": "Budapest Grand Prix 1997", "text": "Il Budapest Grand Prix 1997 \u00e8 un torneo di tennis giocato sulla terra battuta.\n\u00c8 la 3\u00aa edizione del Budapest Grand Prix, che fa parte della categoria Tier IV nell'ambito del WTA Tour 1997.\nSi \u00e8 giocato a Budapest in Ungheria, dal 22 al 27 aprile 1997.\nCampionesse.\nSingolare.\n Amanda Coetzer ha battuto in finale Sabine Appelmans 6\u20131, 6\u20133\nDoppio.\n Amanda Coetzer / Alexandra Fusai hanno battuto in finale Eva Martincov\u00e1 / Elena Wagner 6\u20133, 6\u20131"}
{"id": "2941142", "revid": "5695", "url": "https://it.wikipedia.org/wiki?curid=2941142", "title": "Corsa spaziale", "text": ""}
{"id": "2941143", "revid": "287204", "url": "https://it.wikipedia.org/wiki?curid=2941143", "title": "Budapest Grand Prix 1997 - Singolare", "text": "Il singolare del Budapest Grand Prix 1997 \u00e8 stato un torneo di tennis facente parte del WTA Tour 1997.\nRuxandra Dragomir era la detentrice del titolo, ma ha perso nel 2\u00ba turno contro Joannette Kruger.\nAmanda Coetzer ha battuto in finale 6\u20131, 6\u20133 Sabine Appelmans."}
{"id": "2941144", "revid": "110157", "url": "https://it.wikipedia.org/wiki?curid=2941144", "title": "Sugarloaf Hill", "text": "La Sugarloaf Hill (in gaelico irlandese \"Cnoc na Binne\") \u00e8 una montagna irlandese facente parte dei Monti Knockmealdown, che dividono le contee di Tipperary e Waterford. Il monte in questione \u00e8 interamente situato nella seconda delle due."}
{"id": "2941145", "revid": "838137", "url": "https://it.wikipedia.org/wiki?curid=2941145", "title": "Budapest Grand Prix 1997 - Doppio", "text": "Il doppio del Budapest Grand Prix 1997 \u00e8 stato un torneo di tennis facente parte del WTA Tour 1997.\nKatrina Adams e Debbie Graham erano le detentrici del titolo, ma quest'anno non hanno partecipato.\nAmanda Coetzer e Alexandra Fusai hanno battuto in finale 6\u20133, 6\u20131 Eva Martincov\u00e1 e Elena Wagner."}
{"id": "2941147", "revid": "767487", "url": "https://it.wikipedia.org/wiki?curid=2941147", "title": "Indonesia Open 1997", "text": "L'Indonesia Open 1997 \u00e8 un torneo di tennis giocato sul cemento. \u00c8 la 5\u00aa edizione del torneo, che fa parte della categoria Tier IV nell'ambito del WTA Tour 1997. Si \u00e8 giocato al Gelora Senayan Stadium di Giacarta in Indonesia, dal 22 al 27 aprile 1997.\nCampionesse.\nSingolare.\n Naoko Sawamatsu ha battuto in finale Yuka Yoshida 6\u20133, 6\u20132\nDoppio.\n Kerry-Anne Guse / Kristine Radford hanno battuto in finale Lenka N\u011bme\u010dkov\u00e1 / Yuka Yoshida 6\u20134, 5\u20137, 7\u20135"}
{"id": "2941155", "revid": "834", "url": "https://it.wikipedia.org/wiki?curid=2941155", "title": "Clinton County", "text": ""}
{"id": "2941157", "revid": "767487", "url": "https://it.wikipedia.org/wiki?curid=2941157", "title": "L'ultima fuga", "text": "L'ultima fuga (\"The Last Run\") \u00e8 un film statunitense del 1971 diretto da Richard Fleischer.\nTrama.\nUn ex autista per le rapine di Chicago si \u00e8 ritirato ad una vita tranquilla in un villaggio di pescatori in Portogallo. Gli viene chiesto di fare un ultimo lavoro, coinvolgendo la guida di un pericoloso truffatore e la sua ragazza in Francia. Tuttavia, il lavoro si rivela essere una trappola e il trio viene inseguito in Portogallo dove fanno un'ultima resistenza sulla costa mentre alcuni killer tentano di ucciderli."}
{"id": "2941158", "revid": "729019", "url": "https://it.wikipedia.org/wiki?curid=2941158", "title": "Assedio di Costantinopoli (1260)", "text": "L'assedio di Costantinopoli del 1260 fu un tentativo fallito da parte dell'impero di Nicea di riprendere Costantinopoli, sottratta dai Latini dopo la quarta crociata nel 1204, avendone fatto la loro capitale e portando la citt\u00e0 alla decadenza.\nAntefatto.\nDopo il sacco di Costantinopoli causato dalla quarta crociata nel 1204, l'impero bizantino fu diviso tra stati crociati latini, sudditi dell'imperatore latino, e tre stati bizantini che gareggiarono tra loro per riconquistare Costantinopoli e per cos\u00ec poter riprendere la corona dei basileis che rivendicavano, gli stati erano: l'impero di Nicea (in Asia Minore), il despotato d'Epiro (in Epiro) e l'impero di Trebisonda (nel Ponto). L'isolamento e la lontananza di Trebisonda, mise fuori gioco l'impero dei Mega Comneni a riprendersi Costantinopoli.\nL'assedio.\nL'assedio della citt\u00e0 fu pensato dall'imperatore niceano Michele VIII Paleologo (1259-1261), che era stato il pi\u00f9 brillante generale niceano di quell'epoca, il piano doveva svolgersi con due azioni: la prima azione era volta a prendere la colonia latina del Galata, cos\u00ec da poter togliere la catena che bloccava il Corno d'Oro e accerchiare la citt\u00e0 per mare. La seconda azione doveva essere che un nobile latino, Asel, aprisse le porte in cambio di un salvacondotto.\nNel gennaio del 1260, Michele conquist\u00f2 alcune citt\u00e0 latine nelle vicinanze di Costantinopoli, tra cui Selimbria e inizi\u00f2 ad assedio Costantinopoli e Galata. Tuttavia gli abitanti del Galata resistettero pi\u00f9 del previsto e Asel non apr\u00ec le porte. Incapace di fare qualche progresso, Michele ordin\u00f2 l'assedio interrotto in aprile.\nConseguenze.\nNell'agosto del 1260 fu firmato un armistizio tra Michele e Baldovino II, che prevedeva un anno di pace; Michele comunque continu\u00f2 a fare piani per un nuovo assedio. Nel marzo del 1261 Michele firm\u00f2 con i Genovesi il trattato di Ninfeo, che si allearono con lui fornendogli appoggio navale per riconquistare Costantinopoli, in cambio di diritti commerciali. Il trattato aveva anche una funzione squisitamente anti-veneziana, in quanto la Citt\u00e0 lagunare, acerrima rivale di Genova, era la principale sostenitrice dell'impero latino. Tuttavia i preparativi di Michele furono superflui, visto che il 25 luglio 1261, il generale Alessio Strategopulo con soli 800 uomini riconquist\u00f2 Costantinopoli."}
{"id": "2941159", "revid": "544909", "url": "https://it.wikipedia.org/wiki?curid=2941159", "title": "Oc\u00e9ans", "text": ""}
{"id": "2941161", "revid": "124123", "url": "https://it.wikipedia.org/wiki?curid=2941161", "title": "Jesse Livermore", "text": "Biografia.\nNato a Shrewsbury, Massachusetts, Jesse Lauriston Livermore inizi\u00f2 la sua carriera di trader all'et\u00e0 di quattordici anni. Egli scapp\u00f2 di casa con la benedizione di sua madre per sfuggire a una vita da coltivatore che il padre aveva in mente per lui. Inizi\u00f2 a lavorare per la societ\u00e0 di brokeraggio Paine Webber di Boston, ricopiando i prezzi dal nastro della telescrivente al tabellone delle quotazioni.\nSpos\u00f2 la prima moglie, Netit (Nettie) Jordan di Indianapolis, all'et\u00e0 di 23 anni nell'ottobre 1900. Meno di un anno dopo sub\u00ec il primo fallimento a causa di suoi investimenti andati male in borsa; per ricominciare le chiese di impegnare una grossa parte dei gioielli che le aveva regalato, ma lei si rifiut\u00f2, danneggiando definitivamente il loro rapporto. Si separarono e quindi divorziarono nell'ottobre 1917. La sua seconda moglie fu Dorthea (Dorothy) Wendt da cui ebbe due figli, Jesse Jr. e Paul; la terza moglie fu Harriett Metz Noble. Era il nonno della nota attrice pornografica statunitense Brandi Love.\nDopo la crisi del 1929 perse tutti i suoi averi e, in preda alla disperazione, si suicid\u00f2 il 28 novembre 1940. Lasci\u00f2 questo biglietto d'addio alla moglie, che egli chiamava affettuosamente \"Nina\":"}
{"id": "2941162", "revid": "709829", "url": "https://it.wikipedia.org/wiki?curid=2941162", "title": "Indonesia Open", "text": "L'Indonesia Open \u00e8 stato un torneo femminile di tennis che si giocava a Giacarta in Indonesia. La superficie utilizzata era il cemento.\nCollegamenti esterni.\nOpen di Zurigo "}
{"id": "2941164", "revid": "1543377", "url": "https://it.wikipedia.org/wiki?curid=2941164", "title": "Sergio Bernardini", "text": "Biografia.\nHa portato al successo internazionale, negli anni 1950, 1960, 1970, del night Bussola, locale che ha decisamente contribuito (ospitando anche i maggiori artisti del mondo dello spettacolo nazionale e internazionale, come: Frank Sinatra, Fabrizio De Andr\u00e9, Mina, Adriano Celentano, Luciano Tajoli, Fred Bongusto, Milva, Peppino di Capri, The Platters, Ray Charles, Wilson Pickett, Tom Jones, Jos\u00e9phine Baker, Shirley Bassey, Grace Jones ecc..) a far emergere la Riviera della Versilia come meta di vacanza di importanti personalit\u00e0 dello spettacolo.\nAccanto alla Bussola, Bernardini diede vita anche al Bussolotto, locale per \"vip\" dedicato alla musica jazz in cui si esibirono pi\u00f9 volte, tra gli altri, Romano Mussolini, Chet Baker, Jo\u00e3o Gilberto e Renato Sellani.\nUn ulteriore slancio dell'impresario fu per l'organizzazione del tendone di Bussoladomani, sempre in Versilia, in cui si voleva portare un pubblico pi\u00f9 giovane e pi\u00f9 ampio rispetto alla tradizionale Bussola.\nFu Bernardini, dopo molte insistenze e offerte principesche, che riusc\u00ec a portare il cantautore Fabrizio De Andr\u00e9 a esibirsi dal vivo, concordando un tour di 100 concerti in Italia e all'estero, che part\u00ec da \"La Bussola\" il 16 marzo 1975. Memorabili, poi, furono le serate che Mina tenne per i suoi ultimi concerti d'addio alle scene, nell'estate del 1978. Negli anni a seguire Bernardini port\u00f2 ad esibirsi nel tendone anche altre importanti artisti come Milva, Renato Zero e Gianna Nannini.\nBernardini \u00e8 stato presidente della squadra calcistica del Pietrasanta.\nHa fatto parte pi\u00f9 volte della commissione selezionatrice del Festival di Sanremo. Amava molto passare le sue poche ore libere giocando a carte con il suo fedele amico detto \"Coppo\" al bar \"Stipino\" a Pietrasanta.\nDato il suo importante contributo allo sviluppo della zona, e in sua memoria, l'amministrazione della Versilia ha voluto dedicare al celebre impresario, un lungo \"viale a mare\" sito nel comune di Lido di Camaiore, al confine con Marina di Pietrasanta, nella quale si trova anche l\u00ec una piazza a lui dedicata, proprio nei pressi della Bussola.\nIl \"Re della Bussola\", muore il 2 ottobre 1993, all'et\u00e0 di 68 anni, in un incidente stradale sull'Autostrada Torino-Piacenza all'altezza del comune di Baldichieri nei pressi di Asti a bordo della sua BMW 328, diretto a Torino per le nozze di un nipote. La macchina sbanda durante un sorpasso e finisce ad alta velocit\u00e0 contro il guard rail."}
{"id": "2941165", "revid": "599013", "url": "https://it.wikipedia.org/wiki?curid=2941165", "title": "Alduino Emidi", "text": "\"Zaraballe\" ha corso per ventidue volte del Palio di Siena nella prima parte del Novecento; ha trionfato in due occasioni: il 2 luglio 1903 per il Drago, ed il 17 agosto 1909 per l'Oca.\nIn realt\u00e0 il suo esordio in Piazza avvenne il 18 agosto 1901, in occasione di un Palio \"alla romana\" non assegnato a causa di incidenti e di un'invasione di pista durante la batteria finale. Tale Palio non viene per\u00f2 considerato nell'Albo delle vittorie del Palio di Siena.\n\"Zaraballe\" \u00e8 ancora oggi ricordato per le sue accese lotte a colpi di nerbate con Giulio Cerpi detto \"Testina\".\nPresenze al Palio di Siena.\n\"Le vittorie sono evidenziate ed indicate in neretto.\""}
{"id": "2941169", "revid": "1442080", "url": "https://it.wikipedia.org/wiki?curid=2941169", "title": "Indonesia Open 1997 - Singolare", "text": "Il singolare dell'Indonesia Open 1997 \u00e8 stato un torneo di tennis facente parte del WTA Tour 1997.\nLinda Wild era la detentrice del titolo, ma quest'anno non ha partecipato.\nNaoko Sawamatsu ha battuto in finale 6\u20133, 6\u20132 Yuka Yoshida."}
{"id": "2941171", "revid": "838137", "url": "https://it.wikipedia.org/wiki?curid=2941171", "title": "Indonesia Open 1997 - Doppio", "text": "Il doppio dell'Indonesia Open 1997 \u00e8 stato un torneo di tennis facente parte del WTA Tour 1997.\nRika Hiraki e Naoko Kijimuta erano le detentrici del titolo, ma hanno partecipato con partner differenti, la Hiraki con Alexia Dechaume-Balleret e la Kijimuta con Nana Miyagi.\nLa Hiraki e la Dechaume-Balleret hanno perso nel 1\u00ba turno contro Lenka N\u011bme\u010dkov\u00e1 e Yuka Yoshida.\nLa Kijimuta e la Miyagi hanno perso in semifinale contro Kerry-Anne Guse e Kristine Radford.\nKerry-Anne Guse e Kristine Radford hanno battuto in finale 6\u20134, 5\u20137, 7\u20135 Lenka N\u011bme\u010dkov\u00e1 e Yuka Yoshida."}
{"id": "2941173", "revid": "125002715", "url": "https://it.wikipedia.org/wiki?curid=2941173", "title": "Jessica Long", "text": "Biografia.\nNata in Siberia e priva fin dalla nascita di rotule, tibie e in generale tutta l'ossatura delle gambe, a 13 mesi fu data in adozione negli Stati Uniti a una famiglia di Baltimora (Maryland) e a 18 mesi sub\u00ec l'amputazione di entrambe le gambe all'altezza del ginocchio; gi\u00e0 in piscina fin dalla pi\u00f9 tenera et\u00e0, inizi\u00f2 l'attivit\u00e0 agonistica a sei anni.\nA 12 anni, ai Giochi paralimpici del 2004 tenutisi ad Atene, Long fu al contempo la pi\u00f9 giovane partecipante e la pi\u00f9 giovane atleta medagliata della squadra paralimpica statunitense: in tale edizione, infatti, si aggiudic\u00f2 tre medaglie d'oro, tutte nello stile libero (due individuali nei 100 e 400 metri e una in squadra nella staffetta 4x100); ai Giochi di Pechino del 2008 si aggiudic\u00f2 altre sei medaglie, quattro delle quali d'oro (100 metri farfalla, 100 metri stile libero, 400 metri stile libero e 200 misti), una d'argento (100 metri dorso) e una di bronzo (100 metri rana).\nOltre alle vittorie olimpiche vanta nove titoli mondiali conquistati nel 2006 a Durban, in Sudafrica, nel corso dei III Campionati mondiali Paralimpici di nuoto: 100 metri stile libero, farfalla, dorso e rana; 200 misti, 400 stile libero, staffetta 4x100 stile libero, 50 stile libero, staffetta 4x100 misti, stabilendo il record mondiale nei 100 stile libero e rana, 200 misti e 400 stile libero.. Dal 2006 la Long ha battuto complessivamente 18 record mondiali nelle varie specialit\u00e0 per le quali \u00e8 scesa in vasca."}
{"id": "2941177", "revid": "729019", "url": "https://it.wikipedia.org/wiki?curid=2941177", "title": "Battaglia di Con Thien", "text": "La battaglia di Con Thien fu una lunga battaglia, tra le pi\u00f9 cruente della guerra del Vietnam, che coinvolse numerosi battaglioni americani, tutti appartenenti alla III Marine Amphibious Force del Corpo dei Marines, impegnata nel difficile compito di fermare e schiacciare i tentativi delle forze nordvietnamite di infiltrarsi attraverso la cosiddetta DMZ (zona smilitarizzata) sul confine del 17\u00ba parallelo. La battaglia, proseguita con fasi alterne per quasi un anno (tra il marzo 1967 e il febbraio 1968), si concluse, dopo estenuanti combattimenti, numerose costose e infruttuose operazioni offensive americane e il logorante assedio nordvietnamita della stessa Con Thien, con pesanti perdite per le due parti e con risultati non decisivi.\nStoria.\nContesto strategico.\nAttraverso la DMZ sul 17\u00ba parallelo passava all'inizio del 1967 la cosiddetta \" Traccia\", inizio della progettata e mai completata Linea McNamara, una serie di avamposti allestiti dagli americani con il preciso scopo di tenere sotto controllo le infiltrazioni comuniste dal Vietnam del nord e di fungere da capisaldi di artiglieria a cui appoggiarsi come perni di manovra per le forze mobili dei Marines.\nCon Thien era appunto uno di questi avamposti. Per tutta l'estate del 1967 i marines l'avevano trasformata in un'autentica roccaforte, conducendo continui pattugliamenti sulle alture circostanti, riuscendo spesso a individuare a distanza il nemico senza per\u00f2 ingaggiare scontri a fuoco di rilievo. Il progetto della Linea McNamara, sulla carta sensato e adeguato alla minaccia rappresentata dalle infiltrazioni nemiche, si dimostr\u00f2 poi concretamente ineseguibile e irrealistico; inoltre le forze nordvietnamite riuscirono costantemente a penetrare nella zona smilitarizzata oppure aggirarono le postazioni americane infiltrandosi attraverso il confine del Laos o, pi\u00f9 a sud, quello della Cambogia, vanificando qualunque utilit\u00e0 degli sbarramenti americano sul 17\u00ba parallelo.\nViceversa i capisaldi americani a sud della zona smilitarizzata attirarono proprio i concentramenti nemici (in costante aumento nel 1967) che minacciarono o attaccarono in tempi successivi: il cosiddetto \"rockpile\" (un'importante postazione d'artiglieria statunitense), Khe Sanh (che sarebbe stata assediata nel gennaio 1968); Dak To, sul confine laotiano, e appunto Con Thien, attaccata nell'estate 1967.\nQueste rischiose offensive nordvietnamite sulla linea di confine contro la formidabile potenza di fuoco americana si conclusero costantemente con costosi fallimenti tattici e pesanti perdite (inducendo all'ottimismo il generale Westmoreland, entusiasmato dalla possibilit\u00e0 di impiegare in pieno le sue potenti forze finalmente contro cospicui concentramenti nemici), ma conseguirono importanti risultati anche per il Vietnam del Nord: scossero il morale dei marines statunitensi (a causa della inaspettata intraprendenza nemica), inflissero perdite pi\u00f9 elevate agli statunitensi; attrassero le forze principali americane a nord, favorendo in questo modo la sorpresa della successiva offensiva del T\u00eat.\nOffensive americane a sud della zona smilitarizzata.\nCosciente del crescente pericolo delle infiltrazioni massicce nordvietnamite da nord, il comando della III \"Marine Amphibious Force\" decise all'inizio del 1967 di rafforzare la 1\u00aa Divisione Marines, gi\u00e0 presente sulla linea smilitarizzata, con l'afflusso anche di gran parte della 3\u00aa Divisione Marines, prima schierata nella regione di \u0110\u00e0 N\u1eb5ng. Con queste notevoli forze, il generale Walt (comandante della III MAF) decise di intraprendere alcune grandi operazioni offensive per rastrellare la regione e schiacciare i reparti nordvietnamiti infiltratesi a sud, rafforzando contemporaneamente gli avamposti americani, tra cui l'importante base di Con Thien.\nNella primavera 1967, quindi, i Marines condussero le importanti \"battaglie delle colline\" intorno a Khe Sanh, che si conclusero dopo duri scontri con la conquista di tutte le alture dominanti intorno alla base americana (posizioni che sarebbero risultate di grande importanza strategica nel gennaio 1968); e le operazioni di \"individuazione e distruzione\" denominate in codice \"Buffalo\", \"Belt Tight\" e, soprattutto, \"Hickory\" che, sferrata nel maggio 1967, condusse a enormi rastrellamenti, allo sgombero di vasti territori e a duri scontri con il nemico.\nL'esercito nordvietnamita, tuttavia, non intimorito da queste operazioni americane, continu\u00f2 a organizzare le sue forze per un attacco a fondo contro i capisaldi nemici e soprattutto contro la base di Con Thien.\nAssedio a Con Thien.\nIl 2 luglio due compagnie di marines uscirono dal perimetro di Con Thien per rastrellare un tratto della Linea McNamara, finendo per\u00f2 sotto il tiro dei cecchini. Un'altra compagnia si mosse allora per portare aiuto ai marines, ma incapp\u00f2 in alcune mine anti-uomo e fu costretta a fermarsi. Il tiro dei mortai e dell'artiglieria dispersero i resti delle compagnie A e B e fu necessario richiedere l'intervento dell'aviazione d'appoggio tattico per respingere l'esercito nordvietnamita (NVA nella terminologia americana=North Vietnam Army) che caricava a ondate successive i reparti americani sopravvissuti.\nAl calar della sera, fu finalmente possibile rendere sicura l'area grazie anche all'appoggio dei carri armati. Tre nuove compagnie furono portate in volo per dare il cambio a quelle logorate dalla battaglia, mentre decine di feriti si accalcavano davanti ai portelloni degli elicotteri per essere evacuati. Il perimetro della nuova base improvvisata fu infine rinforzato con sacchetti di sabbia, reticolati e postazioni di mitragliatrici pesanti.\nPi\u00f9 a sud un'altra compagnia di marines viol\u00f2 la DMZ entrando in contatto con grosse formazioni dell'esercito regolare nord vietnamita. Alla nuova richiesta di attacco aereo il comando del reggimento rispose ordinandole di fare dietrofront: in quel momento tutti i battaglioni americani a est di Con Thien si trovavano presi sotto il fuoco micidiale dei mortai nord vietnamiti. Sporadici attacchi condotti dall'812\u00ba reggimento nord vietnamita il 4 e poi il 10 settembre furono bloccati grazie al senso del dovere e allo spirito di sacrificio dei marines, che mantennero il controllo delle posizioni con gravi perdite.\nLe condizioni di vita a Con Thien e sulla \"Collina degli Angeli\" (un'altura occupata dagli americani, che divenne teatro di violenti scontri, tanto da essere soprannominata \"il tritacarne\") erano arrivate al limite della tollerabilit\u00e0 umana. I piloti del \"medevac\" (reparti sanitari addetti all'evacuazione dei feriti) avevano grandi difficolt\u00e0 ad evitare il fuoco della contraerea proveniente dai bunker nord vietnamiti e mostrarono coraggio e abnegazione. \nPer un giorno e mezzo i marines dovettero persino fare a meno dell'acqua, perch\u00e9 i mortai pesanti dell'NVA tenevano sotto tiro le zone d'atterraggio degli elicotteri, impedendogli cos\u00ec di scaricare a terra i rifornimenti. Nel frattempo erano gi\u00e0 iniziate le piogge che di l\u00ec a poco avrebbero trasformato l'intero campo di battaglia in una palude. \nUna nuova puntata dell'NVA fu respinta il 13 settembre e per 7 giorni consecutivi la base fu tenuta sotto assedio con i razzi. Poi, a poco a poco, la battaglia si esaur\u00ec per via del maltempo e dello sfinimento generale, limitandosi a brevi scambi d'artiglieria tra le due parti in lotta. Il periodo pi\u00f9 difficile della battaglia era finito, ma gli scontri nell'area di Con Thien, interminabili e snervanti, sarebbero continuati fino al gennaio 1968.\nIl paesaggio era stato mutato irreparabilmente dai prolungati bombardamenti. Le poche macchie di vegetazione erano scomparse, al loro posto rimanevano solo parti di tronchi e arbusti sradicati, oltre ai crateri prodotti dall'artiglieria. \nLo devastazione subita dai corpi fu ancora peggiore e rese assai difficile l'identificazione dei cadaveri.\nBilancio.\nA Con Thien gli americani riuscirono a combattere quel tipo di guerra convenzionale che avevano sempre sognato e da cui speravano di uscire facilmente vittoriosi, grazie alla loro schiacciante potenza di fuoco. Ma non si tratt\u00f2 di battaglie caratterizzate da movimenti rapidi; fu piuttosto un sanguinoso duello d'artiglieria, che spesso degener\u00f2 in una vera e propria guerra di posizione. Non a caso la sindrome pi\u00f9 diffusa tra i reduci di quello scontro fu lo shock da proiettile o \"trauma da bombardamento\", una grave patologia gi\u00e0 riscontrata all'epoca della Grande guerra.\nI marines avevano resistito agli attacchi del nemico con grande tenacia, impedendogli di riversarsi in massa nella provincia di Quang Tri, subendo tuttavia gravi perdite e dopo un pesante logoramento fisico e anche morale nel corso dello sfibrante assedio."}
{"id": "2941180", "revid": "729019", "url": "https://it.wikipedia.org/wiki?curid=2941180", "title": "Ponzio Cominio", "text": "Biografia.\nSecondo la testimonianza di Plutarco presente in \"Vite parallele-Camillo\", dedicato a Marco Furio Camillo, Ponzio Cominio si distinse per un'impresa militare di grande rilevanza durante l'assedio gallico di Roma: incaricato di portare un messaggio al comandante romano, nuot\u00f2 nelle acque del Tevere con indosso la propria armatura (11\u00a0kg era il peso medio) tenuto a galla da quello che \u00e8 forse il primo \"salvagente\" di cui si ha testimonianza, indumento imbottito di sughero che limitava gli effetti del peso dell'armatura, permettendo al soldato di non affogare."}
{"id": "2941181", "revid": "767487", "url": "https://it.wikipedia.org/wiki?curid=2941181", "title": "Croatian Bol Ladies Open 1997", "text": "Il Croatian Bol Ladies Open 1997 \u00e8 stato un torneo di tennis giocato sulla terra battuta. \u00c8 stata la 4\u00aa edizione del torneo, che fa parte della categoria Tier IV nell'ambito del WTA Tour 1997. Si \u00e8 giocato a Bol in Croazia, dal 28 aprile al 4 maggio 1997.\nCampionesse.\nSingolare.\n Mirjana Lu\u010di\u0107 ha battuto in finale Corina Morariu 7\u20135, 6\u20137, 7\u20136\nDoppio.\n Laura Montalvo / Henrieta Nagyov\u00e1 hanno battuto in finale Mar\u00eda Jos\u00e9 Gaidano / Marion Maruska 6\u20133, 6\u20131"}
{"id": "2941182", "revid": "767487", "url": "https://it.wikipedia.org/wiki?curid=2941182", "title": "Firewater", "text": "I Firewater sono un gruppo musicale indie rock statunitense fondato da Tod A. nel 1995, dopo che quest'ultimo sciolse il suo gruppo precedente, i Cop Shoot Cop. I Firewater hanno pubblicato in tutto sei album che hanno raccolto un discreto successo specialmente in Europa e negli USA.\nStoria.\nIl gruppo nacque ai fini di esplorare e approfondire gli stili della musica che i Cop Shoot Cop avevano solo abbozzato e includendo cos\u00ec generi come la musica Klezmer, il Cabaret, il Jazz, lo Ska e la musica gitana. Alcune fonti descrivono i Firewater come un \"supergruppo indie rock\", costituito oltre che da Tod A., da: Duane Denison, chitarrista dei Jesus Lizard, Yuval Gabay, batterista dei Soul Coughing, Jennifer Charles degli Elysian Fields e Hahn Rowe dei Foetus. Successivamente negli anni la formazione ha subito delle variazioni, includendo molti altri artisti che appaiono nei vari album e nei vari tour. Tod A rimane il leader indiscusso, \u00e8 il cantante, il compositore, il bassista e il chitarrista del gruppo.\nIl loro stile \u00e8 assai prossimo a quello dei ben noti cantautori Tom Waits e Nick Cave. Inoltre, grazie a strumenti come violino, violoncello, tastiera, trombone, bouzouki e fisarmonica, la band ha contribuito a creare un grande caleidoscopio di sonorit\u00e0, principalmente costituite da melodie noir, che mescolano insieme jazz, circo, balli popolari balcanici, garage e blues tristi e malinconici.\nDopo la registrazione del quinto album, \"Songs We Should Have Written\" (2004), il cantante Tod A. prese una lunga pausa, viaggiando in Thailandia, India, Pakistan, Turchia ed Indonesia, raccontando poi le sue esperienze di viaggio sul blog \"Postcards from the Other Side of the World\". In questo periodo ha scritto e registrato l'album The Golden Hour che, un po' distante dai lavori precedenti, risente inevitabilmente delle atmosfere dei luoghi visitati. Il disco, registrato con i vari musicisti locali ed alcuni amici, compreso il produttore della band Tamir Muskat, \u00e8 stato pubblicato nel 2008 dalla Bloodshot records negli USA e dalla Noise-o-lution in Europa.\nIl settimo album, \"International Orange\", \u00e8 stato pubblicato a settembre 2012."}
{"id": "2941184", "revid": "1442080", "url": "https://it.wikipedia.org/wiki?curid=2941184", "title": "Croatian Bol Ladies Open 1997 - Singolare", "text": "Il singolare del Croatian Bol Ladies Open 1997 \u00e8 stato un torneo di tennis facente parte del WTA Tour 1997.\nGloria Pizzichini era la detentrice del titolo, ma ha perso nel 2\u00ba turno contro Sarah Pitkowski.\nMirjana Lu\u010di\u0107 ha battuto in finale 7\u20135, 6\u20137, 7\u20136 Corina Morariu."}
{"id": "2941187", "revid": "838137", "url": "https://it.wikipedia.org/wiki?curid=2941187", "title": "Croatian Bol Ladies Open 1997 - Doppio", "text": "Il doppio del Croatian Bol Ladies Open 1997 \u00e8 stato un torneo di tennis facente parte del WTA Tour 1997.\nLaura Montalvo e Paola Su\u00e1rez erano le detentrici del titolo, ma solo la Montalvo ha partecipato in coppia con Henrieta Nagyov\u00e1.\nLa Montalvo e la Nagyov\u00e1 hanno battuto in finale 6\u20133, 6\u20131 Mar\u00eda Jos\u00e9 Gaidano e Marion Maruska."}
{"id": "2941188", "revid": "1465670", "url": "https://it.wikipedia.org/wiki?curid=2941188", "title": "Rio Asinari", "text": "Il Rio Asinari \u00e8 un corso d'acqua della Provincia di Modena, che scorre nell'Appennino modenese nel comune di Pievepelago. \u00c8 un affluente del Torrente Scoltenna, importante corso d'acqua della zona.\nIl corso del Rio Asinari.\nIl Rio Asinari pone le sue sorgenti in prossimit\u00e0 della cima del Monte Sant'Andrea, a 1.475\u00a0m s.l.m. Per i primi 1,5 kilometri \u00e8 costituito da molti corsi secondari che si uniscono insieme presso la localit\u00e0 \"Ca de Guerri\", a 1184\u00a0m s.l.m. Il corso d'acqua scorre quindi verso sud a ovest di Sant'Andreapelago, una delle frazioni della sede comunale. A 900 metri d'altezza attraversa la Strada statale 12 dell'Abetone e del Brennero, poco dopo si unisce al Torrente Scoltenna a 753\u00a0m s.l.m., pochi metri dopo che questi abbia ricevuto il pi\u00f9 consistente in quanto a portata Rio Grosso. Il Rio Asinari non riceve affluenti significativi."}
{"id": "2941191", "revid": "74801", "url": "https://it.wikipedia.org/wiki?curid=2941191", "title": "Jimmy Rogers", "text": ""}
{"id": "2941192", "revid": "767487", "url": "https://it.wikipedia.org/wiki?curid=2941192", "title": "Kiruba", "text": "Kiruba era il nome di un gruppo musicale ecuadoriano formatosi attraverso la prima stagione del talent show \"Popstars\" in Ecuador.\nIl gruppo era formato da cinque giovani ragazze: Mar\u00eda Jos\u00e9 Blum, Diana Rueda, Mariela Nazareno, Cecilia Calle e Gabriela Villalba. Il gruppo si \u00e8 formato nel 2003 e si \u00e8 sciolto ufficialmente nel 2004, per poi riunirsi come quartetto nel 2008 sotto il nome di Hada 4. Le Kiruba hanno ottenuto notevole successo in patria e discreti successi anche a livello internazionale. Si tratta della girlband di maggior successo in Ecuador fino ad ora. Il loro album di debutto \"Kiruba\" \u00e8 stato triplo disco di platino in patria ottenendo successo anche a livello internazionale. Dopo lo scioglimento, Gabriela Villalba, ha lanciato una carriera solista e nel 2006 \u00e8 entrata anche nel gruppo cileno Kudai dopo averne aperto i concerti"}
{"id": "2941193", "revid": "416175", "url": "https://it.wikipedia.org/wiki?curid=2941193", "title": "Monte Sant'Andrea", "text": "Il Monte Sant'Andrea (1.577\u00a0m s.l.m.) \u00e8 una montagna dell'Appennino modenese nel comune di Pievepelago, che sovrasta la frazione comunale di Sant'Andreapelago; appartiene al massiccio dell'Alpesigola (1640\u00a0m s.l.m.).\nGeo-morfologia.\nIl Monte Sant'Andrea presenta una forma schiacciata: versanti con pendenze minime sono ricoperti quasi esclusivamente dai boschi, lasciando spazio a una vasta radura in cima. Per le sue caratteristiche morfologiche la montagna pu\u00f2 essere considerata un vero e proprio \"balcone\" verso i massicci vicini: Alpesigola, Sasso Tignoso, Monte Cimone e Monte Giovo. Dal Monte Sant'Andrea (e dal vicino Monte Rovinoso) nasce il Rio Asinari, affluente del Torrente Scoltenna, e il \"Rio Cavo\", affluente del Torrente Dragone.\nCome raggiungerlo.\nIl Monte Sant'Andrea non \u00e8 raggiunto da strade carrozzabili: le uniche vie d'accesso sono attraverso i sentieri numero 573 e 571, entrambi gestiti dal C.A.I., che partono rispettivamente da \"Ca Ferlari\" (sulla Via Vandelli) e da Sant'Andreapelago."}
{"id": "2941194", "revid": "767487", "url": "https://it.wikipedia.org/wiki?curid=2941194", "title": "Welsh International Open 1997", "text": "Il Welsh International Open 1997 \u00e8 un torneo di tennis giocato sulla terra battuta. \u00c8 la 2\u00aa edizione del torneo, che fa parte della categoria Tier IV nell'ambito del WTA Tour 1997. Si \u00e8 giocato a Cardiff in Galles, dal 12 al 18 maggio 1997.\nCampionesse.\nSingolare.\n Virginia Ruano Pascual ha battuto in finale Alexia Dechaume-Balleret 6\u20131, 3\u20136, 6\u20132\nDoppio.\n Debbie Graham / Kerry-Anne Guse hanno battuto in finale Julie Pullin / Lorna Woodroffe 6\u20133, 6\u20134"}
{"id": "2941195", "revid": "298229", "url": "https://it.wikipedia.org/wiki?curid=2941195", "title": "Skyrace Orsiera Rocciavr\u00e8", "text": "La Skyrace Orsiera Rocciavr\u00e8 era una competizione agonistica di skyrunning, che si svolgeva nella regione Piemonte, ogni anno nel mese di agosto. \u00c8 stata prova del Campionato italiano skyrunning nelle edizioni 2004 e 2005.\nPercorso.\nIl percorso, che misurava 21 chilometri di lunghezza per un dislivello di sola salita di 1800\u00a0m circa, si snodava all'interno dell'area protetta del Parco naturale Orsiera-Rocciavr\u00e8, a cavallo tra la Val Susa e la Val Chisone.\nLa partenza avveniva nei pressi del Rifugio Selleries (2030\u00a0m), si saliva fino al \"Colle del Sabbione\" (2569\u00a0m). per poi scendere al \"Piano del Balmerotto\" (2115\u00a0m.- ristoro); da qui, oltrepassato il rio (2100\u00a0m), la risalita portava al \"Colle del Villano\" (2507\u00a0m). e con la successiva discesa si arrivava a \"Pian delle Cavalle\" (2056\u00a0m. - ristoro).\nRaggiunto il bivio di \"Cassafrera\" (2020\u00a0m), si saliva nuovamente in direzione del \"Col del Vento\" (2231\u00a0m). quindi, in traversata, si arrivava al \"Colle delle Vallette\" (2303\u00a0m).; una \nripida discesa riportava gli atleti al bivio di \"Cassafrera\", li faceva risalire al \"Pian delle Cavalle\" (2056\u00a0m. - ristoro) per proseguire fino a \"Piazza Verde\" (2212\u00a0m).\nSeguendo il vallone si arrivava cos\u00ec al \"Colle di Malanotte\" (2587\u00a0m). E da qui, in traversata al \"Colle del Sabbione\" (2569\u00a0m). prima di far ritorno al \"Selleries\" sul percorso gi\u00e0 seguito in salita."}
{"id": "2941198", "revid": "110157", "url": "https://it.wikipedia.org/wiki?curid=2941198", "title": "Welsh International Open", "text": "Il Welsh International Open \u00e8 stato un torneo femminile di tennis che si giocava a Cardiff in Galles. La superficie utilizzata era la terra battuta."}
{"id": "2941201", "revid": "1442080", "url": "https://it.wikipedia.org/wiki?curid=2941201", "title": "Welsh International Open 1997 - Singolare", "text": "Il singolare del Welsh International Open 1997 \u00e8 stato un torneo di tennis facente parte del WTA Tour 1997.\nDominique Van Roost era la detentrice del titolo, ma ha perso nei quarti di finale contro Rita Grande.\nVirginia Ruano-Pascual ha battuto in finale 6\u20131, 3\u20136, 6\u20132 Alexia Dechaume-Balleret."}
{"id": "2941204", "revid": "838137", "url": "https://it.wikipedia.org/wiki?curid=2941204", "title": "Welsh International Open 1997 - Doppio", "text": "Il doppio del Welsh International Open 1997 \u00e8 stato un torneo di tennis facente parte del WTA Tour 1997.\nKatrina Adams e Mariaan de Swardt erano le detentrici del titolo, ma quest'anno non hanno partecipato.\nDebbie Graham e Kerry-Anne Guse hanno battuto in finale 6\u20133, 6\u20134 Julie Pullin e Lorna Woodroffe."}
{"id": "2941206", "revid": "287204", "url": "https://it.wikipedia.org/wiki?curid=2941206", "title": "Peter Schottel", "text": ""}
{"id": "2941209", "revid": "203463", "url": "https://it.wikipedia.org/wiki?curid=2941209", "title": "Cristoforo Marzaroli", "text": "Dopo aver studiato all'Accademia di Belle Arti di Parma si dedic\u00f2 all'attivit\u00e0 di scultore. Sua \u00e8 una figura allegorica di donna per Porta Nino Bixio, gi\u00e0 Porta San Francesco, a Parma, e il monumento funebre di Albertina Sanvitale nell'abbazia di San Giovanni Evangelista di Parma.\nNel 1867 scolp\u00ec la grande statua marmorea di Gian Domenico Romagnosi posta davanti alla chiesa di San Francesco a Piacenza. L'anno precedente aveva invece eseguito la scultura \"La strega\", ora conservata nel Museo d'Antichit\u00e0 di Parma. Presso il Liceo artistico Paolo Toschi di Parma \u00e8 conservata una sua statua in gesso del Parmigianino. \nMor\u00ec all'et\u00e0 di soli 35 anni per un attacco di tisi, malattia che da vari anni lo minava.\nAnche suo figlio Alessandro \u00e8 stato un valente scultore.\nA Pama gli \u00e8 intitolata una via del quartiere Lubiana."}
{"id": "2941213", "revid": "1305772", "url": "https://it.wikipedia.org/wiki?curid=2941213", "title": "Marzaroli", "text": ""}
{"id": "2941217", "revid": "466539", "url": "https://it.wikipedia.org/wiki?curid=2941217", "title": "Estoril Open 2010 - Doppio maschile", "text": "Il doppio maschile dell'Estoril Open 2010 \u00e8 stato un torneo di tennis facente parte dell'ATP World Tour 2010.\nI detentori del titolo erano Eric Butorac e Scott Lipsky, che hanno per\u00f2 preferito partecipare al BMW Open di Monaco di Baviera.\nMarc L\u00f3pez e David Marrero hanno battuto in finale Pablo Cuevas e Marcel Granollers 61-7, 6-4, 10-4."}
{"id": "2941219", "revid": "76963", "url": "https://it.wikipedia.org/wiki?curid=2941219", "title": "Merritt Wever", "text": "Biografia.\nWever si diploma alla Laguardia High School, per entrare in seguito al Sarah Lawrence College, sempre a New York. Qui studia recitazione e appare nell'opera teatrale di Brooke Berman \"Smashing\" e in \"Cavedweller\" con Deidre O'Connell, entrambi \"Off-Broadway\".\nWever ha recitato in diversi film, tra cui \"Into the Wild - Nelle terre selvagge\", \"Neal Cassady\", \"Michael Clayton\", \"Contenders - Serie 7\", \"Signs\", \"The Adventures of Sebastian Cole\", \"Bringing Rain\" e \"College femminile\". Appare come guest star nelle serie televisive \"Conviction\", \"Law &amp; Order - I due volti della giustizia\" e \"The Wire\".\nInoltre ha recitato nello sfortunato \"pilot\" televisivo di ABC intitolato \"1/4life\", con Rachel Blanchard, Austin Nichols e Shiri Appleby. Ha un ruolo ricorrente in \"Studio 60 on the Sunset Strip\" nel ruolo di Suzanne. Dal 2009 al 2015, \u00e8 stata tra gli interpreti principali nella serie televisiva di Showtime \"Nurse Jackie - Terapia d'urto\", nella quale ha interpretato il ruolo della neo-infermiera Zoey.\nDoppiatrici italiane.\nNelle versioni in italiano dei suoi film, Merritt Wever \u00e8 stata doppiata da:"}
{"id": "2941222", "revid": "118629346", "url": "https://it.wikipedia.org/wiki?curid=2941222", "title": "Heather Stephens", "text": ""}
{"id": "2941224", "revid": "767487", "url": "https://it.wikipedia.org/wiki?curid=2941224", "title": "Prague Open 1997", "text": "Il Prague Open 1997 \u00e8 stato un torneo di tennis giocato sulla terra battuta. \n\u00c8 stata la 6\u00aa edizione del torneo, che fa parte della categoria Tier IV nell'ambito del WTA Tour 1997 e della categoria ATP Challenger Series nell'ambito dell'ATP Challenger Series 1997.\nIl torneo maschile \u00e8 giocato dal 21 al 27 aprile, quello femminile dal 14 al 20 luglio 1997 a Praga in Repubblica Ceca\nVincitori.\nSingolare maschile.\n Albert Portas ha battuto in finale Fernando Vicente 6-1, 6-4\nSingolare.\n Joannette Kruger ha battuto in finale Marion Maruska 6\u20131, 6\u20131\nDoppio.\n Mahesh Bhupathi / Leander Paes hanno battuto in finale Devin Bowen / Tuomas Ketola 6-4, 6-0\nDoppio.\n Ruxandra Dragomir / Karina Hab\u0161udov\u00e1 hanno battuto in finale Eva Martincova / Helena Vildov\u00e1 6\u20131, 5\u20137, 6\u20132"}
{"id": "2941226", "revid": "31941326", "url": "https://it.wikipedia.org/wiki?curid=2941226", "title": "Sh\u014dnen Champion", "text": ""}
{"id": "2941228", "revid": "1442080", "url": "https://it.wikipedia.org/wiki?curid=2941228", "title": "Prague Open 1997 - Singolare femminile", "text": "Il singolare del Prague Open 1997 \u00e8 stato un torneo di tennis facente parte del WTA Tour 1997.\nRuxandra Dragomir era la detentrice del titolo, ma ha perso nel 2\u00ba turno contro Ludmila Richterov\u00e1.\nJoannette Kruger ha battuto in finale 6\u20131, 6\u20131 Marion Maruska."}
{"id": "2941231", "revid": "1272592", "url": "https://it.wikipedia.org/wiki?curid=2941231", "title": "Flavio Ermini", "text": "Dirige la rivista di ricerca letteraria \"Anterem\", fondata nel 1976 con Silvano Martini. Fa parte del comitato scientifico della rivista internazionale di poesia \"Osiris\" (Universit\u00e0 di Deerfield, Massachusetts) e della rivista di critica letteraria \"Testuale\". Dirige con Eugenio Borgna, Umberto Galimberti e Vincenzo Vitiello la collana \"Opera Prima\" (Cierre Grafica). Collabora all'attivit\u00e0 culturale degli \"Amici della Scala di Milano\". \u00c8 membro della giuria italiana del premio italo-russo Raduga. I suoi testi sono stati tradotti in francese, inglese, slavo, spagnolo e russo.\nIl compito che Ermini assegna al pensiero poetico non \u00e8 unicamente quello di confrontarsi con il pensiero filosofico sulla base della logica e della coerenza sistematica, quanto riunificare, in un solo luogo dell'anima, la domanda fondamentale di verit\u00e0 e senza la presunzione di possederla. A questo fine, Ermini muove su due fronti che stanno in rapporto di reciprocit\u00e0 e fusione, concependo la scrittura come \u00abtentativo di ripensare la domanda sul significato della vita\u00bb: su quello della poesia ricerca \u00abuna lingua inaugurale, che consenta di riguadagnare la continuit\u00e0 originaria tra parola e mondo\u00bb, su quello critico va nel senso di \u00abun \u201cpensare\u201d che possa strettamente coniugarsi con il \u201cpoetare\u201d\u00bb. Non a caso la sua \u00e8 stata definita \u00ablucida e nel contempo appassionata ricerca ontologica della parola, della poesia e quindi [...] della storia umana. Si annullano quindi le distinzioni di generi letterari per dar o perlomeno tentare, un cammino di continua tensione che ristabilisca la centralit\u00e0 responsabile della parola e consenta ad essa percorrenze di ricerca che creino poesia e non ego-poeti\u00bb. Su questa scia, vige anche in Ermini la \u00absperanza di poter giungere a \u201cguarire\u201d le parole dalla saccenza e dall'esaustivit\u00e0 di una significazione rigida\u00bb. \nIn raccolte come quella del 2010, \"Il compito terreno\", si leggeranno allora poesie paragonabili a \u00abilluminazioni improvvise: frammenti di pensiero sul sorgere della vita dal magma dell'inconscio, e sul destino dell'animale-uomo, consapevole di morte\u00bb, con un'attenzione alla vita e al destino umani che in altre opere, come nel saggio \"Il secondo bene\" (2012), sfociano nella concretezza del sogno, che si \u00abriveste del suo antico abito regale\u00bb, diventando \u00abuno dei tratti caratterizzanti l'esperienza poetica e di pensiero di Ermini\u00bb.\nDe Francesco precisa poi che \u00abla prosa e la poesia costituiscono, nella scrittura di Ermini, un unico dispositivo di espressione [...] in una prosa che non \u00e8 tanto una forma di prosa poetica o di poesia in prosa, quanto essa stessa forma di poesia; e, parallelamente, in un discorso poetico che non \u00e8 poesia filosofica ma \u00e8 esso stesso pensiero, e, sul piano stilistico, esso stesso saggio\u00bb, ribadendo che \u00abnella scrittura di Ermini prosa e poesia, poesia e pensiero, saggio e discorso poetico coesistono nel medesimo spazio linguistico e semantico\u00bb."}
{"id": "2941232", "revid": "838137", "url": "https://it.wikipedia.org/wiki?curid=2941232", "title": "Prague Open 1997 - Doppio femminile", "text": "Il doppio femminile del Prague Open 1997 \u00e8 stato un torneo di tennis facente parte del WTA Tour 1997.\nKarina Hab\u0161udov\u00e1 e Helena Sukov\u00e1 erano le detentrici del titolo, ma solo la Hab\u0161udov\u00e1 ha partecipato in coppia con Ruxandra Dragomir.\nLa Dragomir e la Hab\u0161udov\u00e1 hanno battuto in finale 6\u20131, 5\u20137, 6\u20132 Eva Martincova e Helena Vildov\u00e1."}
{"id": "2941235", "revid": "767487", "url": "https://it.wikipedia.org/wiki?curid=2941235", "title": "Fred Below", "text": "Nessuno pi\u00f9 di Fred Below influenz\u00f2 le basi ritmiche del blues di Chicago, in particolare per quanto riguarda il suo celebre backbeat.\nCarriera.\nNacque a Chicago, e inizi\u00f2 a suonare la batteria in una band jazz. Dopo essersi arruolato nella U.S. Army, entr\u00f2 a far parte della 427\u00aa banda militare, dove suon\u00f2 con Lester Young. Dopo il servizio militare, si esib\u00ec in vari nightclub in Germania prima di tornare negli Stati Uniti nel 1951.\nTornato a Chicago, Below entr\u00f2 a far parte dei The Aces, con Junior Wells e i fratelli Louis e Dave Myers. Little Walter aveva appena lasciato la band di Muddy Waters per iniziare una carriera da solista; Wells prende il posto di Walter nella band di Muddy Waters, mentre Little Walter, Below e i fratelli Myers, conosciuti come \"Little Walter and the Nightcats\" diventarono una delle maggiori band di blues elettrico di Chicago.\nNel 1955 Below si separ\u00f2 dalla band di Little Walter per lavorare come musicista presso Chess Records. In ogni caso continu\u00f2 a suonare con Little Walter, cos\u00ec come con molti altri artisti tra cui Muddy Waters, Chuck Berry, Bo Diddley, Jimmy Rogers, Elmore James, Otis Rush, Junior Wells, Howlin' Wolf e altri.\nFra i suoi maggiori successi vi \u00e8 il singolo di Chuck Berry del 1957, \"School Days\".\nFred Below mor\u00ec di cancro il 14 agosto 1988, all'et\u00e0 di 61 anni."}
{"id": "2941237", "revid": "767487", "url": "https://it.wikipedia.org/wiki?curid=2941237", "title": "Internazionali Femminili di Palermo 1997", "text": "Gli Internazionali Femminili di Palermo 1997 sono stati un torneo femminile di tennis giocato sulla terra battuta.\n\u00c8 la 10\u00aa edizione degli Internazionali Femminili di Palermo, che fa parte della categoria Tier IV nell'ambito del WTA Tour 1997.Si \u00e8 giocato a Palermo in Italia, dal 14 al 20 luglio 1997.\nCampionesse.\nSingolare.\n Sandrine Testud ha battuto in finale Elena Makarova 7\u20135, 6\u20133\nDoppio.\n Silvia Farina / Barbara Schett hanno battuto in finale Florencia Labat / Mercedes Paz 2\u20136, 6\u20131, 6\u20134"}
{"id": "2941238", "revid": "287204", "url": "https://it.wikipedia.org/wiki?curid=2941238", "title": "Alessandro Marzaroli", "text": "Figlio di Cristoforo, anch'egli scultore, rimase orfano del padre all'et\u00e0 di soli tre anni. Studi\u00f2 all'Accademia di Belle Arti di Parma, citt\u00e0 in cui svolse la sua attivit\u00e0 di scultore.\nLa sua opera pi\u00f9 significativa \u00e8 il grande monumento a Filippo Corridoni, che orna l'omonima piazza in Oltretorrente, al termine del Ponte di Mezzo. Diversi altri suoi lavori si trovano al cimitero della Villetta: il patriota garibaldino Pecchioni, le tombe Calvi, Bocchi, Varoli.\nScolp\u00ec anche alcune statue del Monumento a Verdi dello Ximenes, situato nei pressi della stazione ferroviaria, che fu gravemente danneggiato da un bombardamento aereo della 2\u00aa Guerra mondiale e poi demolito."}
{"id": "2941240", "revid": "125311346", "url": "https://it.wikipedia.org/wiki?curid=2941240", "title": "Marcel Granollers", "text": "Ha raggiunto il suo pi\u00f9 alto ranking nel singolo il 23 luglio 2012, con la 19\u00aa posizione, mentre in doppio il 25 febbraio 2013 ha raggiunto la 4\u00aa posizione. \u00c8 il secondo giocatore spagnolo pi\u00f9 giovane ad essere entrato nella ATP Top 100, dopo Rafael Nadal. Anche suo fratello Gerard \u00e8 un tennista.\nHa raggiunto quattro finali Slam in doppio, perdendole tutte: Roland Garros e US Open nel 2014 con Marc L\u00f3pez, US Open 2019 e Wimbledon 2021 con Horacio Zeballos."}
{"id": "2941241", "revid": "1442080", "url": "https://it.wikipedia.org/wiki?curid=2941241", "title": "Internazionali Femminili di Palermo 1997 - Singolare", "text": "Il singolare degli Internazionali Femminili di Palermo 1997 \u00e8 stato un torneo di tennis facente parte del WTA Tour 1997.\nBarbara Schett era la detentrice del titolo, ma ha perso in semifinale contro Sandrine Testud.\nSandrine Testud ha battuto in finale 7\u20135, 6\u20133 Elena Makarova."}
{"id": "2941244", "revid": "838137", "url": "https://it.wikipedia.org/wiki?curid=2941244", "title": "Internazionali Femminili di Palermo 1997 - Doppio", "text": "Il doppio degli Internazionali Femminili di Palermo 1997 \u00e8 stato un torneo di tennis facente parte del WTA Tour 1997.\nJanette Hus\u00e1rov\u00e1 e Barbara Schett erano le detentrici del titolo, ma solo la Schett ha partecipato in coppia con Silvia Farina.\nLa Farina e la Schett hanno battuto in finale 2\u20136, 6\u20131, 6\u20134 Florencia Labat e Mercedes Paz."}
{"id": "2941252", "revid": "2142040", "url": "https://it.wikipedia.org/wiki?curid=2941252", "title": "Battaglia di Valle Giulia", "text": "La battaglia di Valle Giulia (1\u00ba marzo 1968) \u00e8 il nome con cui \u00e8 noto uno scontro di piazza tra manifestanti universitari e polizia, nell'ambito delle manifestazioni legate al movimento sessantottino, in cui i primi tentarono di riconquistare la Facolt\u00e0 di Architettura dell'Universit\u00e0 di Roma attaccando la polizia, che la presidiava dopo averla sgomberata da un'occupazione studentesca.\nStoria.\nDopo che, nel mese di febbraio 1968, la facolt\u00e0 era stata sede di numerose iniziative politiche, molte coordinate da docenti, risoltesi nell'occupazione studentesca della facolt\u00e0, il 29 febbraio era stata sgomberata e presidiata dalla polizia, chiamata in causa dal rettore Pietro Agostino D'Avack.\nVenerd\u00ec 1\u00ba marzo, circa 4.000 persone si radunarono in Piazza di Spagna, animando un corteo che si divise in una parte diretta alla citt\u00e0 universitaria ed un'altra a Valle Giulia, nell'intenzione di riprendere l'occupazione della facolt\u00e0. Giunti sul posto, gli studenti si trovarono davanti ad un imponente cordone di forze dell'ordine, e durante il fronteggiamento che ne segu\u00ec, un piccolo gruppo di poliziotti si separ\u00f2 per affrontare con violenza uno studente isolato; il collettivo reag\u00ec con lancio di sassi ed oggetti contundenti.\nSolo gli ufficiali di presidio disponevano di armi cariche (la versione istituzionale afferm\u00f2 che ci\u00f2 fu ordinato gerarchicamente per evitare il degenerare della situazione che si prevedeva incandescente, mentre \"radio caserma\" afferm\u00f2 - ripresa da fonti giornalistiche della destra estrema - che questa era una condizione ordinaria delle forze di polizia, dovuta alla carenza di fondi per l'acquisto delle munizioni). Gli scontri presto degenerarono in tutta l'area universitaria e, sorprendentemente, gli studenti mostrarono di essere in grado di reggere l'urto con le cariche della polizia, a differenza di quanto accaduto in precedenti scontri. A guidare l'attacco contro la polizia furono, congiuntamente, gli esponenti del nascente movimento studentesco e del movimento di estrema destra Avanguardia Nazionale Giovanile, guidati da Stefano Delle Chiaie.. Avanguardia Nazionale era inoltre supportata da alcuni esponenti del FUAN-Caravella, di Primula Goliardica e del MSI..\nTra i partecipanti agli scontri di Valle Giulia vicini al movimento studentesco ritroviamo molte figure che avranno in seguito percorsi tra i pi\u00f9 svariati: il regista Paolo Pietrangeli (che all'episodio dedic\u00f2 la famosa canzone \"Valle Giulia\" divenuta un simbolo del movimento sessantottino), Giuliano Ferrara (che rimase ferito), Paolo Liguori, Aldo Brandirali, Ernesto Galli della Loggia, Oreste Scalzone. Tra i poliziotti invece il futuro attore Michele Placido.\nAl termine degli scontri, i militanti guidati da Delle Chiaie e il FUAN occuparono la facolt\u00e0 di Giurisprudenza, mentre gli studenti di sinistra occuparono Lettere. Si registrarono 148 feriti tra le forze dell'ordine e 478 tra gli studenti. Ci furono 4 arrestati e 228 fermati. Otto automezzi della polizia furono incendiati. Cinque pistole furono sottratte agli agenti..\nDa questo momento si cre\u00f2 una frattura tra i giovani di destra e il MSI che per bocca del segretario Arturo Michelini sconfess\u00f2 i propri militanti: \u00abA chi avesse per caso delle perplessit\u00e0 a questo proposito, diciamo francamente che non ha capito che cosa significa militare nel MSI\u00bb. La crisi, tutta interna alla destra, raggiunse l'apice il 16 marzo quando i Volontari Nazionali, inviati da Michelini e guidati da Giorgio Almirante e Massimo Anderson si recarono presso l'Universit\u00e0 occupata.\nIl tentativo di coinvolgere gli studenti di destra arroccati nella Facolt\u00e0 di Giurisprudenza non ebbe effetto, anzi alcuni militanti missini defezionarono quando ne constatarono la presenza all'interno della facolt\u00e0 occupata.\nIl successivo tentativo, effettuato dai Volontari Nazionali, di penetrare all'interno di Lettere provoc\u00f2 duri scontri con gli occupanti; alcuni studenti della destra sociale, tra cui i militanti di Primula Goliardica, si posero a scudo degli studenti di sinistra, mentre altri, tra cui gli studenti di Avanguardia Nazionale, uscirono dalla facolt\u00e0 di Giurisprudenza e si disposero sui gradini del Rettorato in segno di protesta. Ad essi si aggiunsero anche i militanti del FUAN.\nI missini furono rapidamente respinti dagli studenti, rafforzati dall'arrivo di attivisti comunisti, e furono costretti a ritirarsi rifugiandosi all'interno di Giurisprudenza. Fu travolta anche la squadra di Giulio Caradonna che era arrivata nel frattempo e che si rifugi\u00f2 anch'essa dentro Giurisprudenza. A questo punto furono coinvolti anche gli studenti del FUAN che, rimasti estranei agli scontri, si barricarono nella Facolt\u00e0. Qui, nonostante il momento di difficolt\u00e0, i missini non cessarono di difendersi con veemenza, tanto da utilizzare le suppellettili contro gli assedianti, tra i quali vi era Oreste Scalzone, guida degli studenti di sinistra, risultato poi tra i feriti della giornata. Nelle ore successive i militanti di destra riusciranno a guadagnare l'uscita grazie alle forze dell'ordine, intervenute a normalizzare la situazione.\nLa componente neofascista della contestazione si allontan\u00f2 dal movimento studentesco in seguito ai fatti di Valle Giulia, nel corso dell'assalto alla facolt\u00e0 di Lettere dell'Universit\u00e0 La Sapienza del 16 marzo da parte di un gruppo di militanti del Movimento Sociale Italiano, in controtendenza rispetto ai fatti dei giorni precedenti, che avevano visto attivisti del FUAN partecipare a numerose occupazioni universitarie a Genova, Messina e Modena.\nInfluenza culturale.\nSulla rivolta di Valle Giulia Pier Paolo Pasolini scrisse una famosa poesia, intitolata \"Il PCI ai giovani\"\u00a0, in cui afferm\u00f2 di simpatizzare con i poliziotti.\nQuesta presa di posizione cost\u00f2 allo scrittore un ulteriore isolamento all'interno del suo partito, il PCI, ma catalizz\u00f2 l'attenzione del mondo culturale italiano sul \"movimentismo\" che in questa fase storica stava nascendo con la battaglia. Pasolini colse per\u00f2 un aspetto che avrebbe distinto una particolarit\u00e0 di ci\u00f2 che si svolse e di ci\u00f2 che se ne sarebbe sviluppato: si trattava per la prima volta, almeno in Italia, di un contrasto politico in cui appartenenti a classi sociali privilegiate (come allora nella media degli studenti di quella particolare facolt\u00e0 romana) si trovavano a rappresentare istanze della sinistra estrema e comunque in rottura con le istituzioni."}
{"id": "2941253", "revid": "743200", "url": "https://it.wikipedia.org/wiki?curid=2941253", "title": "WTA Austrian Open 1997", "text": "Il WTA Austrian Open 1997 \u00e8 stato un torneo di tennis giocato sulla terra battuta. \u00c8 stata la 25\u00aa edizione del torneo, che fa parte della categoria Tier IV nell'ambito del WTA Tour 1997. Si \u00e8 giocato al Sportpark Piberstein di Maria Lankowitz in Austria, dal 28 luglio al 3 agosto 1997.\nCampionesse.\nSingolare.\n Barbara Schett ha battuto in finale Henrieta Nagyov\u00e1 3\u20136, 6\u20132, 6\u20133\nDoppio.\n Eva Melicharov\u00e1 / Helena Vildov\u00e1 hanno battuto in finale Radka Bobkov\u00e1 / Wiltrud Probst 6\u20132, 6\u20132"}
{"id": "2941255", "revid": "1442080", "url": "https://it.wikipedia.org/wiki?curid=2941255", "title": "WTA Austrian Open 1997 - Singolare", "text": "Il singolare del WTA Austrian Open 1997 \u00e8 stato un torneo di tennis facente parte del WTA Tour 1997.\nBarbara Paulus era la detentrice del titolo, ma hanno perso nei quarti di finale contro Mar\u00eda Antonia S\u00e1nchez Lorenzo.\nBarbara Schett ha battuto in finale 3\u20136, 6\u20132, 6\u20133 Henrieta Nagyov\u00e1."}
{"id": "2941256", "revid": "838137", "url": "https://it.wikipedia.org/wiki?curid=2941256", "title": "WTA Austrian Open 1997 - Doppio", "text": "Il doppio del WTA Austrian Open 1997 \u00e8 stato un torneo di tennis facente parte del WTA Tour 1997.\nJanette Hus\u00e1rov\u00e1 e Natal'ja Medvedeva erano le detentrici del titolo, ma quest'anno non hanno partecipato.\nEva Melicharov\u00e1 e Helena Vildov\u00e1 hanno battuto in finale 6\u20132, 6\u20132 Radka Bobkov\u00e1 e Wiltrud Probst."}
{"id": "2941258", "revid": "729019", "url": "https://it.wikipedia.org/wiki?curid=2941258", "title": "Commonwealth Bank Tennis Classic 1997", "text": "Il Commonwealth Bank Tennis Classic 1997 \u00e8 stato un torneo di tennis giocato sul cemento. \u00c8 stata la 4\u00aa edizione del Commonwealth Bank Tennis Classic, che fa parte della categoria Tier IV nell'ambito del WTA Tour 1997. Si \u00e8 giocato a Surabaya in Indonesia,dal 22 al 28 settembre 1997.\nCampionesse.\nSingolare.\n Dominique Van Roost ha battuto in finale Lenka N\u011bme\u010dkov\u00e1 6\u20131, 6\u20133\nDoppio.\n Kerry-Anne Guse / Rika Hiraki hanno battuto in finale Maureen Drake / Renata Kolbovic 6\u20131, 7\u20136"}
{"id": "2941260", "revid": "1442080", "url": "https://it.wikipedia.org/wiki?curid=2941260", "title": "Commonwealth Bank Tennis Classic 1997 - Singolare", "text": "Il singolare del Commonwealth Bank Tennis Classic 1997 \u00e8 stato un torneo di tennis facente parte del WTA Tour 1997.\nShi-Ting Wang era la detentrice del titolo, ma ha perso nel 1\u00ba turno contro Mar\u00eda Vento-Kabchi.\nDominique Van Roost ha battuto in finale 6\u20131, 6\u20133 Lenka N\u011bme\u010dkov\u00e1."}
{"id": "2941261", "revid": "838137", "url": "https://it.wikipedia.org/wiki?curid=2941261", "title": "Commonwealth Bank Tennis Classic 1997 - Doppio", "text": "Il doppio del Commonwealth Bank Tennis Classic 1997 \u00e8 stato un torneo di tennis facente parte del WTA Tour 1997.\nAlexandra Fusai e Kerry-Anne Guse erano le detentrici del titolo , ma solo la Guse ha partecipato in coppia con Rika Hiraki.\nLa Guse e la Hiraki hanno battuto in finale 6\u20131, 7\u20136 Maureen Drake e Renata Kolbovic."}
{"id": "2941268", "revid": "729019", "url": "https://it.wikipedia.org/wiki?curid=2941268", "title": "Pattaya Women's Open 1997", "text": "Il Pattaya Women's Open 1997 \u00e8 stato un torneo di tennis giocato sul cemento.\n\u00c8 stata la 7\u00aa edizione del Pattaya Women's Open, che fa parte della categoria Tier IV nell'ambito del WTA Tour 1997. \nSi \u00e8 giocato a Pattaya in Thailandia, dal 17 al 23 novembre 1997.\nCampionesse.\nSingolare.\n Henrieta Nagyov\u00e1 ha battuto in finale Dominique Van Roost 7\u20135, 6\u20137, 7\u20135\nDoppio.\n Kristine Kunce / Corina Morariu hanno battuto in finale Florencia Labat / Dominique Van Roost 6\u20133, 6\u20134"}
{"id": "2941272", "revid": "1442080", "url": "https://it.wikipedia.org/wiki?curid=2941272", "title": "Pattaya Women's Open 1997 - Singolare", "text": "Il singolare del Pattaya Women's Open 1997 \u00e8 stato un torneo di tennis facente parte del WTA Tour 1997.\nRuxandra Dragomir era la detentrice del titolo, ma ha perso in semifinale contro Henrieta Nagyov\u00e1.\nHenrieta Nagyov\u00e1 ha battuto in finale 7\u20135, 6\u20137, 7\u20135 Dominique Van Roost."}
{"id": "2941275", "revid": "838137", "url": "https://it.wikipedia.org/wiki?curid=2941275", "title": "Pattaya Women's Open 1997 - Doppio", "text": "Il doppio del Pattaya Women's Open 1997 \u00e8 stato un torneo di tennis facente parte del WTA Tour 1997.\nMiho Saeki e Yuka Yoshida erano le detentrici del titolo, ma hanno perso nei quarti di finale contro Kristine Kunce e Corina Morariu.\nLa Kunce e la Morariu hanno battuto in finale 6\u20133, 6\u20134 Florencia Labat e Dominique Van Roost."}
{"id": "2941278", "revid": "124751164", "url": "https://it.wikipedia.org/wiki?curid=2941278", "title": "Marc L\u00f3pez", "text": "Ha raggiunto il suo pi\u00f9 alto ranking nel singolo il 10 maggio 2004, con la 106\u00aa posizione, mentre nel doppio ha raggiunto la 3\u00aa posizione il 28 gennaio 2013.\n\u00c8 stato campione in doppio al Roland Garros 2016 con Feliciano L\u00f3pez e finalista agli US Open nel 2014 (con Marcel Granollers) e nel 2017 (con L\u00f3pez).\nNon \u00e8 parente di Feliciano L\u00f3pez.\nCarriera.\nFa il suo esordio nel circuito Atp alla Mercedes Cup 2001 dove, dopo aver superato le qualificazioni, arriva fino alle semifinali eliminando tra gli altri le teste di serie numero 8 (Coria) e 13 (Alberto Mart\u00edn).\nI migliori risultati li ottiene tuttavia nel doppio dove partecipa quasi sempre insieme a connazionali. Conquista cinque titoli con Rafael Nadal, due con David Marrero, tre con Feliciano L\u00f3pez e quattro con Marcel Granollers.\n2012: Olimpiadi a Londra.\nNel 2012, all'et\u00e0 di trent'anni, partecipa alle sue prime Olimpiadi, sostituendo l'infortunato connazionale Nadal nel doppio maschile.\n2014: Finale agli US Open.\nNel 2014 raggiunge la finale al Roland Garros e agli US Open insieme a Marcel Granollers, suo compagno di doppio da alcuni anni. A Parigi perdono da Julien Benneteau ed \u00c9douard Roger-Vasselin 6-3, 7-6 e a New York vengono sconfitti da Bob e Mike Bryan 6-3, 6-4.\n2016: Vittoria a Parigi e alle Olimpiadi.\nNel 2016 Marc Lopez conquista il Roland Garros, battendo insieme a Feliciano Lopez i gemelli Bryan 6-4, 6-7, 6-3 e le Olimpiadi di Rio con Rafael Nadal, superando Florin Mergea e Horia Tec\u0103u 6-2, 3-6, 6-4.\n2017: Finale agli US Open.\nNel 2017 non vince nessun titolo ATP ma raggiunge quattro finali. Agli US Open si spinge fino all'ultimo atto con Felciano Lopez, cedendo a Jean-Julien Rojer e Horia Tec\u0103u 6-4, 6-3. Un'altra finale importante \u00e8 quella di Monte-Carlo, sempre con Feliciano, sconfitti da Rohan Bopanna e Pablo Cuevas 6-3, 3-6, [10-4]\n2018: Semifinale al Roland Garros.\nNel 2018 vince Barcellone insieme a Felicano Lopez, battendo Aisam-ul-Haq Qureshi e Jean-Julien Rojer 7-6, 6-4. Raggiunge anche la semifinale del Roland Garros con l'omonimo connazionale.\n2019\u20132021: Declino.\nA partire dal 2019 non supera pi\u00f9 il primo turno negli Slam e cala notevolmente di rendimento. Nel 2020 esce dai primi 300 del mondo, nel 2021 dai primi 500."}
{"id": "2941279", "revid": "729019", "url": "https://it.wikipedia.org/wiki?curid=2941279", "title": "WTA Tour Championships 1997", "text": "Il WTA Tour Championships 1997 \u00e8 stato un torneo di tennis che si \u00e8 giocato al Madison Square Garden di New York negli USA dal 17 al 23 novembre su campi in sintetico indoor. \u00c8 stata la 26\u00aa edizione del torneo di fine anno di singolare, la 22\u00aa del torneo di doppio.\nCampionesse.\nSingolare.\n Jana Novotn\u00e1 ha battuto in finale Mary Pierce, 7\u20136, 6\u20132, 6\u20133\nDoppio.\n Lindsay Davenport / Jana Novotn\u00e1 hanno battuto in finale Alexandra Fusai / Nathalie Tauziat, 6\u20137, 6\u20133, 6\u20132"}
{"id": "2941281", "revid": "287204", "url": "https://it.wikipedia.org/wiki?curid=2941281", "title": "Marc Lopez", "text": ""}
{"id": "2941283", "revid": "767487", "url": "https://it.wikipedia.org/wiki?curid=2941283", "title": "I. liga 1974-1975", "text": "L'edizione 1974/75 del campionato cecoslovacco di calcio vide la vittoria finale del .\nCapocannoniere del torneo fu Ladislav Petr\u00e1\u0161 dell' con 20 reti."}
{"id": "2941285", "revid": "599013", "url": "https://it.wikipedia.org/wiki?curid=2941285", "title": "WTA Tour Championships 1997 - Singolare", "text": "Il singolare del WTA Tour Championships 1997 \u00e8 stato un torneo di tennis facente parte del WTA Tour 1997.\nSteffi Graf era la detentrice del titolo, ma quest'anno non ha partecipato.\nJana Novotn\u00e1 ha battuto in finale 7\u20136, 6\u20133, 6\u20132 Mary Pierce."}
{"id": "2941287", "revid": "901462", "url": "https://it.wikipedia.org/wiki?curid=2941287", "title": "Storia di Villa Torlonia", "text": "Villa Torlonia sita a Via Nomentana deve l'aspetto attuale alla famiglia da cui prende il nome che la ebbe in possesso dal 1797 fino al 1978 ma la sua storia ha origini pi\u00f9 antiche.\nPrima dei Torlonia.\nNel Seicento la via Nomentana era costeggiata da Vigne con qualche modesto fabbricato con una palude sita in localit\u00e0 \"Vignola\" che appartenne dal 1673 a Benedetto Pamphilj ed al momento del suo acquisto della villa era molto pi\u00f9 piccola dell'attuale e constava di un settore di rappresentanza e di un settore rurale. Benedetto affid\u00f2 a Giacomo Moraldo, a Mattia de Rossi e a Carlo Fontana dei lavori di arricchimento della propriet\u00e0, gli artisti su citati resero l'appezzamento di terreno pi\u00f9 confortevole e pi\u00f9 artistico. Il palazzo principale aveva delle stanze con dipinti paesaggistici, figure fitomorfe e zoomorfe e constava di quadri ed aveva una loggia con statue. Dal 1762 la villa fu propriet\u00e0 di Girolamo Colonna il quale ampli\u00f2 la villa comprando i confinanti \"Giardino Lana\" e la \"Vigna Abbati\".\nLa propriet\u00e0 Torlonia.\nIl 700 ed l'800.\nL'erede di Girolamo, Filippo Colonna, nel 1797, vendette la villa a Giovanni Torlonia, e una descrizione del podere attesta che era di carattere residenziale. Giovanni affid\u00f2 a Giuseppe Valadier l'incarico di arricchire ulteriormente la Villa. L'architetto lavor\u00f2 nella villa tra il 1802 ed il 1806, tuttavia il Valadier lavor\u00f2 con la famiglia Torlonia fino al 1828. Dello stesso anno \u00e8 l'ampliamento della villa con l'acquisto dell'adiacente Vigna Pozzi. I lavori del Valadier nella Villa sono:\nQuesti interventi sono documentati da alcuni schizzi suoi autografati. La pianta del Catasto Gregoriano attesta che i viali ideati dal Valadier erano simmetrici e perpendicolari alla cui intersezione vi era il Palazzo. Al palazzo si arrivava tramite un viale di lecci, attualmente ancora visibile. Il viale partiva dalle Scuderie Vecchie costeggiando il Casino dei Principi. Le facciate principali del Palazzo erano abbellite da fontane. La facciata nord constava di una fontana a due livelli con quattro sfingi in travertino, sul lato sud vi era un'altra fontana a vasca circolare con colonne alternate a statue. Inoltre, Giovanni Torlonia, oltre che ad intervenire con l'edificazione di vari palazzi, compr\u00f2 varie opere d'arte facendosi consigliare talora dal Valadier, da Vincenzo Pacetti e Bartolomeo Cavaceppi. Nel 1800 Giovanni compr\u00f2 tutte le opere dello studio di Cavaceppi. Le opere acquistate da Giovanni comprendevano 8000 disegni, 350 calchi di sculture; 200 modelli e bozzetti e studi in terracotta ed un migliaio di marmi. Nel 1829, alla morte di Giovanni, la villa fu spartita tra i tre figli maschi, mentre le due figlie femmine ebbero una cospicua dote. Marino eredit\u00f2 la parte economicamente pi\u00f9 grande, Carlo, essendo religioso, affid\u00f2 la sua parte al fratello pi\u00f9 piccolo, Alessandro che si ritrov\u00f2 con la parte pi\u00f9 grande, tra cui il palazzo di piazza Venezia oltre la Villa. Alessandro continu\u00f2 la campagna di acquisti iniziata dal padre, inoltre si ispir\u00f2 a Villa Borghese per la realizzazione di alcune opere di Villa Torlonia tra cui le false rovine (ispirato al tempio di Antonino e Faustina), il Tempio di Saturno (ispirato al Tempio di Esculapio) ed il campo dei Tornei ispirato a piazza di Siena. Tuttavia Alessandro gi\u00e0 prima della morte del padre aveva cominciato a prendersi cura della villa cominciando un sodalizio con Giovan Battista Caretti che si occuper\u00e0 della trasformazione del Casino Abbati in Casino dei Principi e della costruzione di elementi oggi non pi\u00f9 esistenti tra cui una Coffee house, della Cappella di e di un anfiteatro. Questo sodalizio si interruppe nel 1844 quando Alessandro non fu pi\u00f9 soddisfatto dell'operato del Caretti. Successivamente degli incarichi furono affidati a Quintiliano Raimondi che si occup\u00f2 della costruzione del teatro e dell'aranciera, mentre Giuseppe Jappelli si occup\u00f2 dell'area sud della villa lavorando nella Capanna Svizzera che poi diverr\u00e0 Casina delle Civette, ma anche della Serra moresca e del Campo da Tornei. Cos\u00ec il parco risult\u00f2 diviso in due parti, una di rappresentanza, ove erano posti gli edifici pi\u00f9 grandi, e una seconda pi\u00f9 articolata destinata agli abitanti della villa (i Torlonia) ed ai loro ospiti riservata pi\u00f9 che all'ambizione, al benessere. Alessandro aveva deciso i utilizzare un giardino allora moderno secondo le mode allora in voga nel regno Lombardo Veneto ed in Inghilterra. Jappelli cominci\u00f2 a sentire nostalgia del suo Veneto ed il suo soggiorno dur\u00f2 dal 1839 al 1840. Jappelli, tuttavia, nonostante la sua nostalgia per il Veneto, fu costretto in seguito a rimanere a Roma, a terminare le opere su elencate e ad utilizzare suo malgrado il marmo da lui definito da \"cani\". Un progetto conservato alla biblioteca civica di Padova attesta la complessit\u00e0 del progetto. Nel 1842 Alessandro fece costruire due grandi obelischi in onore dei genitori. Tuttavia, non mancarono degli avvenimenti funesti, tra cui l'infermit\u00e0 della moglie, la morte di una delle due figlie, del fratello Carlo e la mancanza di un erede maschio, questi avvenimenti fecero ritirare Alessandro sempre pi\u00f9 a vita privata facendogli fare cos\u00ec delle opere di beneficenza, tra cui il prosciugamento del lago del Fucino, la costruzione del Conservatorio di Sant'Onofrio e del restauro di varie chiese tra cui: la Chiesa del Ges\u00f9, la Chiesa di San Pantaleo e la Chiesa di San Paolo. Successivamente, nel 1872, gli venne confiscato il Banco. I lavori tuttavia ripresero nel 1872 dopo l'occupazione per la breccia di Porta Pia, in seguito alla ripresa dei lavori fu terminato anche il teatro, costruzione sospesa anche per la morte di Raimondi a cui era stata affidata la realizzazione. Ad Alessandro successe la figlia Anna Maria la quale mantenne il cognome Torlonia mediante una dispensa di Pio IX per poter assicurare la continuit\u00e0 dinastica, Anna Maria tuttavia amministr\u00f2 e mantenne il patrimonio dedicandosi inoltre alla beneficenza.\nDal 1900 all'apertura al pubblico.\nAlla morte di Anna Maria, avvenuta nel 1901, l'amministratore del patrimonio fu suo figlio Giovanni junior che fece costruire il Villino Medievale, un nuovo muro di cinta, un nuovo ingresso su via Nomentana, il Villino Rosso, ed il Villino del portiere sull'ingresso su via Spallanzani e la Capanna Svizzera fu trasformata nell'attuale Casina delle Civette. In questo periodo la facciata su Via Nomentana venne arretrata di 20 metri, arretramento che caus\u00f2 la distruzione tra l'altro della Coffee house e dell'anfiteatro. Man mano la villa perse le sue funzioni di rappresentanza. Giovanni non si spos\u00f2, passando la vita semplicemente con la servit\u00f9 nella Casina delle Civette arredata ossessivamente col tema delle civette, ossessione che foment\u00f2 voci di una possibile pazzia del principe. Nel 1919 fu trovato nella villa un cimitero ebraico sotterraneo, posto nell'area nord-ovest. Questo cimitero fu studiato dagli archeologi Paribeni e Gismondi che ne pubblicarono una prima pianta. Negli anni settanta un secondo studio fu effettuato da Padre Fasola che ha individuato una seconda catacomba unita alla precedente. La prima catacomba \u00e8 affrescata mentre la seconda consta di un'area absidata.\nNel 1925 Giovanni junior offr\u00ec a Benito Mussolini la residenza nella villa, il quale vi rest\u00f2 anche dopo la morte del principe, fino al 1943. Mussolini abit\u00f2 nel Palazzo, la Limonaia la utilizz\u00f2 come sala proiezioni cinematografiche e il campo da tornei come campo da tennis.. Dal 1929 al 1937 la Villa ospit\u00f2 anche l'Istituto internazionale per la cinematografia educativa, organismo collegato alla Societ\u00e0 delle Nazioni. Un ultimo intervento fu realizzato da Donna Rachele quando nel 1942 install\u00f2 nella villa i cosiddetti \"Orti di guerra\".\nDopo la morte di Giovanni junior, per la mancanza di eredi diretti, cominci\u00f2 una lunga trafila legale.\nL'apertura al pubblico.\nNel 1977, in seguito ad una sensibilizzazione della cittadinanza romana la villa \u00e8 stata acquistata dal Comune di Roma che, nel 1978 la apr\u00ec al pubblico senza tutelarne le strutture, tutela inerente ai fabbricati ed agli edifici interni alla villa che, invece, \u00e8 cominciata solamente nel 1993 cominciando dalla Casina delle Civette, poi con le Scuderie Nuove, il Villino Rosso, i propilei, il Casino dei Principi, il Casino Nobile e finendo col teatro e la serra moresca."}
{"id": "2941288", "revid": "838137", "url": "https://it.wikipedia.org/wiki?curid=2941288", "title": "WTA Tour Championships 1997 - Doppio", "text": "Il doppio del WTA Tour Championships 1997 \u00e8 stato un torneo di tennis facente parte del WTA Tour 1997.\nLindsay Davenport e Mary Joe Fern\u00e1ndez erano le detentrici del titolo, ma solo la Davenport ha partecipato in coppia con Jana Novotn\u00e1.\nLa Davenport e la Novotn\u00e1 hanno battuto in finale 6\u20137, 6\u20133, 6\u20132 Alexandra Fusai e Nathalie Tauziat."}
{"id": "2941292", "revid": "31942334", "url": "https://it.wikipedia.org/wiki?curid=2941292", "title": "Heinkel 111", "text": ""}
{"id": "2941295", "revid": "767487", "url": "https://it.wikipedia.org/wiki?curid=2941295", "title": "WTA Doubles Championships 1997", "text": "Il World Doubles Cup 1997 \u00e8 stato un torneo di tennis che si \u00e8 giocato al Craiglockhart Tennis Centre di Edimburgo in Scozia dal 21 al 24 maggio su campi in terra battuta. \u00c8 stata la 22\u00aa edizione del torneo.\nCampionesse.\nDoppio.\n Nicole Arendt / Manon Bollegraf hanno battuto in finale Rachel McQuillan / Nana Miyagi 6\u20131, 3\u20136, 7\u20135"}
{"id": "2941297", "revid": "122680092", "url": "https://it.wikipedia.org/wiki?curid=2941297", "title": "David Marrero", "text": "Si \u00e8 distinto essenzialmente nel doppio, specialit\u00e0 nella quale ha conquistato tredici tornei dell'ATP World Tour, conditi da altre sedici finali raggiunte, raggiungendo la 5\u00aa posizione del ranking nel novembre 2013. In singolare ha raccolto successi solamente in tornei inferiori con sette vittorie in tornei Futures e una in quelli Challenger."}
{"id": "2941301", "revid": "729019", "url": "https://it.wikipedia.org/wiki?curid=2941301", "title": "Stazione di H\u00f4ne-Bard", "text": "La stazione di H\u00f4ne-Bard (in francese: \"gare de H\u00f4ne-Bard\") \u00e8 una stazione ferroviaria nel comune di H\u00f4ne, in Valle d'Aosta.\nStrutture ed impianti.\nLa gestione degli impianti \u00e8 affidata a Rete Ferroviaria Italiana.\nLa stazione dispone di due binari: il primo binario \u00e8 di corsa mentre il secondo viene impiegato prevalentemente per gli incroci.\nLa stazione dispone di un fabbricato viaggiatori che si sviluppa su due piani sebbene esso risulti convertito in una struttura alberghiera.\n\u00c8 presente un piccolo scalo merci non pi\u00f9 utilizzato.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con la Regione Valle d'Aosta."}
{"id": "2941305", "revid": "1543377", "url": "https://it.wikipedia.org/wiki?curid=2941305", "title": "N'Gabacoro", "text": "N'Gabacoro \u00e8 un comune rurale del Mali facente parte del circondario di Kati, nella regione di Koulikoro."}
{"id": "2941306", "revid": "287204", "url": "https://it.wikipedia.org/wiki?curid=2941306", "title": "Martin Damm", "text": "Ha raggiunto il suo pi\u00f9 alto ranking nel singolare il 18 agosto 1997, con la 42\u00aa posizione, mentre nel doppio ha raggiunto il 5\u00ba posto il 30 aprile 2007.\nNel novembre 2010 ha comunicato il ritiro dall'attivit\u00e0 agonistica a causa dell'et\u00e0 e degli scarsi risultati ottenuti nell'ultimo periodo, tuttavia decide di rimanere nel mondo tennistico come allenatore dello statunitense Ryan Harrison, con cui per\u00f2 collaborer\u00e0 soltanto qualche mese."}
{"id": "2941308", "revid": "339392", "url": "https://it.wikipedia.org/wiki?curid=2941308", "title": "Stazione di Hone", "text": ""}
{"id": "2941310", "revid": "2730", "url": "https://it.wikipedia.org/wiki?curid=2941310", "title": "World Doubles Cup", "text": "Il WTA Doubles Cup \u00e8 stato un torneo femminile di tennis che si giocato dal 1975 al 1997. Si \u00e8 disputato a Tokyo in Giappone dal 1975 al 1977, dal 1979 al 1981, dal 1983 al 1985 e dal 1987 al 1989. A Salt Lake City negli USA nel 1978, a Fort Worth negli USA nel 1982, a Nashville negli USA nel 1986, a Orlando negli USA nel 1990, a Tarpon Springs negli USA nel 1991, a Wesley Chapel negli USA dal 1992 al 1994 e a Edimburgo nel Regno Unito dal 1995 al 1997. Si \u00e8 giocato sul sintetico indoor dal 1975 al 1981 e dal 1983 al 1990 e sulla terra battuta nel 1982 e dal 1991 al 1997."}
{"id": "2941311", "revid": "339392", "url": "https://it.wikipedia.org/wiki?curid=2941311", "title": "Stazione di Bard", "text": ""}
{"id": "2941316", "revid": "136801", "url": "https://it.wikipedia.org/wiki?curid=2941316", "title": "World Doubles Championships", "text": ""}
{"id": "2941318", "revid": "838137", "url": "https://it.wikipedia.org/wiki?curid=2941318", "title": "WTA Doubles Championships 1997 - Doppio", "text": "Il doppio del WTA Doubles Championships 1997 \u00e8 stato un torneo di tennis facente parte del WTA Tour 1997.\nNicole Arendt e Manon Bollegraf erano le detentrici del titolo e hanno battuto in finale 6\u20131, 3\u20136, 7\u20135 Rachel McQuillan e Nana Miyagi."}
{"id": "2941322", "revid": "889336", "url": "https://it.wikipedia.org/wiki?curid=2941322", "title": "Filip Pol\u00e1\u0161ek", "text": "Specialista nel doppio, ha vinto l'Australian Open 2021 in coppia con Ivan Dodig e vanta altri 14 titoli di specialit\u00e0 nel circuito maggiore, tra cui un torneo Masters 1000. In doppio ha raggiunto il 7\u00ba posto del ranking ATP il 3 febbraio 2020, mentre in singolare non \u00e8 andato oltre la 555\u00aa posizione del 26 novembre 2007.\nRisultati in progressione.\nSingolare.\n\"Nessuna Partecipazione\""}
{"id": "2941323", "revid": "342773", "url": "https://it.wikipedia.org/wiki?curid=2941323", "title": "D'Artagnan e i moschettieri del Re", "text": ""}
{"id": "2941325", "revid": "1543377", "url": "https://it.wikipedia.org/wiki?curid=2941325", "title": "N'Gouraba", "text": "N'Gouraba \u00e8 un comune rurale del Mali facente parte del circondario di Kati, nella regione di Koulikoro.\nIl comune \u00e8 composto da 13 nuclei abitati:"}
{"id": "2941326", "revid": "287204", "url": "https://it.wikipedia.org/wiki?curid=2941326", "title": "Filip Polasek", "text": ""}
{"id": "2941331", "revid": "1543377", "url": "https://it.wikipedia.org/wiki?curid=2941331", "title": "N'Tjiba", "text": "N'Tjiba \u00e8 un comune rurale del Mali facente parte del circondario di Kati, nella regione di Koulikoro."}
{"id": "2941332", "revid": "125674510", "url": "https://it.wikipedia.org/wiki?curid=2941332", "title": "Stefano D'Orazio", "text": "Batteria, voce e flauto traverso dei Pooh dal 1971 al 2009 e poi nel biennio 2015/2016 (in occasione della \"r\u00e9union\" per il cinquantennale del gruppo) \u00e8 stato un autore di parte dei testi delle canzoni del gruppo, del quale in seguito \u00e8 divenuto anche responsabile manageriale.\nBiografia.\nGli esordi.\nNato e cresciuto nel quartiere romano di Monteverde, inizia a suonare la batteria, acquistata di seconda mano, sin dagli anni del liceo con il proprio primo gruppo chiamato \"The Kings\", dal nome del complesso dal quale acquist\u00f2 la batteria, di ispirazione \"beat\". La band cambia poco dopo il nome in \"The Sunshines\" e inizia a esibirsi in un locale della periferia romana, suonando unicamente pezzi strumentali degli \"Shadows\", in quanto non avevano i mezzi per procurarsi un impianto voci; con questo gruppo, inoltre, Stefano esord\u00ec come paroliere, scrivendo il testo di \"Ballano male\".\nTerminata questa iniziale esperienza, D'Orazio si arrangi\u00f2 facendo, per un breve periodo, da colonna sonora allo spettacolo underground per percussioni e voci \"\"Osram\" di Carmelo Bene e Cosimo Cinieri, organizzato nel locale \"Beat '72\". Successivamente entra nel gruppo \"Italo e il suo complesso\", poi rinominato \"I Naufraghi\". Anche quell'esperienza fu di breve durata cosicch\u00e9 apr\u00ec a Roma due \"Cantine Club\", locali all'interno dei quali si esibivano i gruppi inglesi reduci dal \"Piper\"\". A tale attivit\u00e0 associ\u00f2 quella di turnista presso la RCA, potendo cos\u00ec pagare parte delle cambiali e l'acquisto della batteria Ludwig.\nPer autofinanziarsi e non pesare sul bilancio familiare D'Orazio fece la comparsa in vari film a Cinecitt\u00e0 grazie all'intercessione dell'attore Marcello di Falco: \"Rita la figlia americana\"; in \"Capriccio all'italiana,\" nell'episodio \"Il mostro della domenica\", recit\u00f2 letteralmente ai piedi di Tot\u00f2; \"Bill il taciturno\", \"Django spara per primo\", \"Due croci a Danger Pass\", \"Little Rita nel Far West\", \"L'et\u00e0 del malessere\", \"Pronto... c'\u00e8 una certa Giuliana per te\", \"Per 100.000 dollari t'ammazzo\".\nSuccessivamente fa parte prima dei \"The Planets\", poi del gruppo \"Pataxo and the Others\" e infine de \"Il Punto\", con il quale collabora alla colonna sonora del film \"Ettore lo fusto\", da cui viene estratto un 45 giri.\nPooh.\nL'8 settembre 1971, su suggerimento di Pino Tuccimei, entra a far parte dei Pooh, in seguito all'uscita di Valerio Negrini (che da l\u00ec in poi si occup\u00f2 solamente della scrittura dei testi delle canzoni). La band gi\u00e0 conosceva il batterista romano e nonostante le ritrosie del produttore Giancarlo Lucariello, lo accolse; dopo una settimana di prove al Vun Vun di Roma, dal successivo 20 settembre esordisce con una serie di serate di rodaggio in Sardegna. La prima canzone interpretata da solista nei concerti dal vivo \u00e8 stata \"Tutto alle tre\", ereditata dal suo predecessore Negrini.\nDal 1975 si affianca a Valerio Negrini come paroliere, in quanto firma il testo di \"Eleonora mia madre\", inclusa nell'lp \"Un po' del nostro tempo migliore\" e, nel successivo \"Forse ancora poesia,\" firma il testo di \"Peter jr.\" Nel 1976, con il brano \"Fare, sfare, dire, indovinare,\" incluso nell'album \"Poohlover\" (il primo prodotto dopo la collaborazione con Lucariello) approd\u00f2 alla prima esperienza come cantante solista su disco; nei precedenti dischi non aveva parti soliste ma cantava nelle parti corali, utilizzando spesso il falsetto nell'armonizzazione a quattro voci dei brani. Per questo album oltre a scrivere il testo della canzone sopra citata, scrive anche \"Storia di una lacrima.\"\nL'anno successivo scrive il testo di \"Che ne fai di te\", inclusa nell'album \"Rotolando respirando\", mentre l'anno seguente scrive i testi delle canzoni \"Pronto, buongiorno \u00e8 la sveglia\" e \"La leggenda di Mautoa,\" entrambe incluse nell'album \"Boomerang\"; nel 1979 scrive i testi delle canzoni \"Rubiamo un'isola\" e \"Cos\u00ec ti vorrei\", per l'album \"Viva\", poi nel successivo album \"Stop\" scrive i testi di \"Numero uno\" e \"Aria di mezzanotte.\"\nA partire dal 1981, con \"Buona fortuna\", da lui scritta per l'omonimo album insieme a \"Lascia che sia\", propone agli altri membri dei Pooh di cantare in ogni disco almeno un pezzo a quattro voci alternate; in questo modo s'interrompe il consolidato uso di lasciare le parti vocali soliste al duo Facchinetti-Battaglia; di conseguenza, l'anno successivo \u00e8 la volta di \"Anni senza fiato\", lato b del singolo omonimo. D'Orazio cura anche parte dell'area manageriale dei Pooh, e nel 1983 fonda l'etichetta First. Quello stesso anno interpreta, sempre con gli altri tre, il brano \"Tropico del nord\", da lui scritta insieme a \"Lettera da Berlino Est\", contenuta nell'album omonimo; inoltre lo stesso anno interpreta la cover \"Happy Christmas (War is Over)\", sempre con gli altri tre.\nL'anno successivo interpreta \"La mia donna\" e \"Il giorno prima\", entrambe inserite nell'album \"Aloha\" ed entrambe cantate a quattro voci alternate; inoltre per lo stesso album scrive i testi di \"Stella del sud\" e \"Canzone per Lilli\". Nel 1985 scrive e interpreta il brano \"Se c'\u00e8 un posto nel tuo cuore\", incluso nell'album \"Asia non Asia\", che rimarr\u00e0 negli anni la canzone pi\u00f9 significativa di questo disco e che viene puntualmente riproposta live: si tratta della prima canzone dei Pooh, tra quelle registrate in studio, interpretata interamente da Stefano. Questo brano venne utilizzato anche come sigla de \"Il processo del luned\u00ec\"; inoltre in quello stesso album interpreta \"Per noi che partiamo\", della quale scrive anche il testo, e \"Per chi merita di pi\u00f9\", entrambe cantate a quattro voci alternate.\nL'anno successivo, nell'album del ventennale, \"Giorni infiniti\", scrive i testi di \"Amore e dintorni\" e \"Goodbye\", brano che i Pooh interpretano a quattro voci alternate; sul finire dell'anno viene pubblicata la canzone \"Forse Natale\", interpretata a quattro voci alternate, della quale scrive il testo. La canzone, per la verit\u00e0, era stata registrata nel dicembre 1985, a Sidney, nel corso del tour promozionale dell'album \"Asia non Asia\", ma i Pooh decisero di tenerla nascosta per otto mesi.\nNell'album \"Il colore dei pensieri\" del 1987, interpreta la canzone \"Tu dov'eri\", insieme agli altri tre, ed il brano \"Non sei lei\", e scrive i testi di \"Io sto con te\" e \"Siamo ancora sulla strada\", mentre nel 1988, nell'album \"Oasi\", interpreta il brano \"Io da solo\", con gli altri tre, e inoltre scrive e interpreta la canzone autobiografica \"La ragazza con gli occhi di sole\"; a partire da questo album, in ogni successivo lavoro ci sar\u00e0 almeno una canzone interpretata interamente da lui; inoltre per questo album scrive il testo di \"Che vuoi che sia\".\nDue anni dopo interpreta le canzoni \"Uomini soli\", \"Donne italiane\" e \"Tu vivrai\", con gli altri tre, e interamente la canzone \"Giulia si sposa\" (scritta da Negrini e Facchinetti)\",\" contenute nell'album \"Uomini soli\"; inoltre per lo stesso album scrive i testi di \"Napoli per noi\" e \"Non solo musica\". Due anni dopo interpreta le canzoni \"Il cielo \u00e8 blu sopra le nuvole\" e \"In Italia si pu\u00f2\", insieme agli altri componenti, scrive il testo e interpreta da solista (su musica di Dodi Battaglia) \"50 primavere\", dedicata alle nozze d'oro dei genitori, contenute nell'album \"Il cielo \u00e8 blu sopra le nuvole,\" per il quale scrive anche i testi di \"Stare senza di te\" e \"La donna infinita\".\nNell'album successivo, \"Musicadentro\", pubblicato nel 1994, scrive e interpreta \"A cent'anni non si sbaglia pi\u00f9\", inoltre scrive il testo di \"Senza musica e senza parole\" e di \"E non serve che sia Natale\" che interpreta con gli altri tre.\nL'anno seguente viene pubblicato l'unico brano della storia del gruppo scritto da tutti e quattro i componenti: si tratta dell'inedito \"Buonanotte ai suonatori\", del quale D'Orazio scrive il testo e realizza l'interpretazione insieme con gli altri: il brano \u00e8 contenuto nel live omonimo. La canzone, per la verit\u00e0, era stata registrata nel 1987, a Zurigo, nel corso del tour promozionale dell'album \"Il colore dei pensieri\", ma fino ad allora non era mai stata pubblicata.\nNell'album del trentennale, \"Amici per sempre,\" (1996), interpreta, insieme agli altri tre, sia la canzone che d\u00e0 il titolo all'album (a Stefano toccano i primi due versi della frase di passaggio dalla terza strofa al secondo ritornello) sia \"C'\u00e8 bisogno di un piccolo aiuto\", da lui stesso scritta\".\" Preparando l'album Stefano inizialmente propone, su musica di Roby, un testo dal titolo \"Chiss\u00e0 se c'\u00e8 un prato l\u00e0 dove sei adesso\", dedicato alla memoria di suo padre, da poco scomparso, e che ovviamente avrebbe dovuto interpretare; ma gli altri componenti preferiscono non trattare il tema della morte quindi, oltre a stravolgere completamente il testo, diventato \"Innamorati sempre, innamorati mai,\" interpreta un'altra canzone, \"Le donne mi hanno detto\" (scritta da Valerio Negrini e Roby Facchinetti); sempre per il medesimo album scrive inoltre i testi dei brani \"La donna del mio amico\", che fu il brano di maggior successo del disco, e \"Cercando di te\".\nNel 1997 scrive il testo e interpreta la canzone \"Brava la vita\", contenuta nella raccolta \"The Best of Pooh\", insieme agli altri componenti del gruppo. Nel 1998 i Pooh pubblicarono un album in cui riarrangiarono e reinterpretarono le loro canzoni delle origini, dal titolo \"Un minuto prima dell'alba\", che altro non era che il primo cd del cofanetto celebrativo \"Poohbook\"; in questo album Stefano interpret\u00f2 la canzone \"La solita storia\", originariamente interpretata da Negrini, e che era contenuta nel loro album d'esordio \"Per quelli come noi\" del 1966; l'anno successivo Stefano interpreta le canzoni \"Se balla da sola\" e \"20.000 leghe sopra i cieli\" (della quale scrive anche il testo), insieme agli altri tre e scrive e interpreta la canzone pop-dance \"Dimmi di si\", che \u00e8 tuttora la canzone di maggior successo dell'album \"Un posto felice\"; inoltre per il medesimo album scrive i testi di \"Mi manchi\", \"Quando lui ti chieder\u00e0 di me\", \"Io ti aspetter\u00f2\" e \"Eravamo ragazzi\".\nL'anno successivo ha l'onore di aprire l'album \"Cento di queste vite\", con la canzone \"Un grande amore\" (scritta da Valerio Negrini e Roby Facchinetti), ancora un brano pop-dance, che nel testo e nella melodia \u00e8 l'ideale seguito della precedente \"Dimmi di s\u00ec\"; inoltre interpreta la canzone \"I respiri del mondo\", insieme agli altri membri del gruppo; per il medesimo album scrive poi i testi di \"Non dimenticarti di me\", \"Stai con me\", \"Ti sposerei domani\", \"Io ti vorrei di pi\u00f9\", \"Buona fortuna e buon viaggio\" e \"L'altra faccia dell'amore\".\nNel 2001 scrive il testo della canzone \"E arrivi tu\", contenuta nella raccolta \"Best of the Best\". Scrive poi la maggior parte dei testi del musical \"Pinocchio\" del gruppo, nel cui concept-album interpreta le canzoni \"Gatto &amp; Volpe S.p.A.\" (in coppia con Red), \"Che tempi bui\" (in coppia con Dodi), delle quali scrive anche i testi, e \"Galleggiando\"; inoltre scrive i testi di \"Vita\", \"Il paese dei balocchi\", \"Voglio andare via\" e \"Un vero amico\".\nDue anni dopo, nell'album \"Ascolta\", interpreta ben quattro brani: \"Capita quando capita\", insieme agli altri, e, per l'unica volta nella discografia del gruppo, interpreta interamente due brani: \"Per dimenticare te\" e \"Dove sono gli altri tre\", oltre a interpretare i finali dei ritornelli di \"La donna di cuori\" (canzone cantata all'unisono); per questo album, oltre a \"Capita quando capita\", \"La donna di cuori e Dove sono gli altri tre\", scrive anche i testi di \"Vivi\", \"Cosa sar\u00e0 di noi\", \"Io e te\" e \"335 - La posta del cuore.\"\nL'anno successivo, nella raccolta \"La grande festa\", scrive il testo e interpreta la canzone \"Destini\", con gli altri componenti del gruppo, mentre nel 2006 interpreta il ritornello finale della canzone \"L'amore costa\", uno dei due inediti inseriti nei due live \"Noi con voi\" e \"Noi con voi - Versione integrale,\" rispettivamente del 2006 e 2007. La sua ultima canzone cantata interamente da solo risale all'album di \"cover\" \"Beat ReGeneration\" del 2008, nel quale interpreta la canzone \"Un ragazzo di strada\" (canzone gi\u00e0 cantata dai Brogues, col titolo \"I Ain't No Miracle Worker\", poi cantata da I Corvi), la canzone \"Gioco di bimba\", con gli altri componenti del gruppo.\nIl 30 settembre 2009 D'Orazio lascia i Pooh, dopo un tour di 38 date conclusosi a Milano e dopo un'ultima canzone inedita cantata a quattro voci, \"Ancora una notte insieme\", contenuta nella raccolta omonima.\nNel 2015 rientra nel gruppo per la commemorazione del cinquantennale, in occasione del quale scrive gli ultimi suoi tre testi per il gruppo: \"Tante storie fa, Le cose che vorrei\", \"Ancora una canzone\", che sono anche le uniche canzoni di tutta la discografia del gruppo (se si esclude la canzone \"I cinque orsacchiotti\", registrata nel 1966, ma esclusa dall'album \"Per quelli come noi\") interpretate a cinque voci alternate (visto che oltre a lui, \u00e8 rientrato nel gruppo anche Riccardo Fogli).\nProgetti solisti.\nNel 1975 ingaggiato dal suo ex produttore Giancarlo Lucariello, \u00e8 autore di tutte le 11 tracce del disco di esordio di Alice \"La mia poca grande et\u00e0\". Nel 1977 insieme a Dodi Battaglia, Roby Facchinetti e al suo predecessore Valerio Negrini d\u00e0 vita al gruppo Mediterraneo System che incide un solo 45 giri. Nel 1978 sempre per Alice firma tre canzoni per il suo secondo album \"Cosa resta... un fiore\". Con la fondazione dell'etichetta First nel 1983, inizia a occuparsi di progetti collaterali ai Pooh. Produce il primo Lp solista di Roby Facchinetti, scrivendo inoltre il testo di \"Din Din Din\", interpretato dallo stesso Facchinetti insieme alla figlia dodicenne Alessandra. In seguito produce i dischi di Roberta Voltolini e di Lena Biolcati, per lungo tempo sua compagna. Nel 1986 scrive il testo della canzone \"Grande grande amore\" per Lena Biolcati, con il quale vince il Festival di Sanremo nella sezione Nuove Proposte. Dopo Il musical \"Pinocchio\" dei Pooh, collabora con Lena Biolcati sia nella realizzazione dei testi dei musical di Manuel Frattini, sia nella gestione di una scuola di musica.\nIn seguito alla fuoriuscita dai Pooh decide di dedicarsi alla scrittura dei musical. Nel febbraio 2010 annuncia l'uscita di \"Aladin\", musical da lui scritto e per il quale i suoi tre ex colleghi (Roby Facchinetti, Dodi Battaglia, Red Canzian) compongono le musiche; lo spettacolo debutta il 7 Agosto al Teatro La Versiliana di Pietrasanta e rimane in scena per i teatri di tutta Italia, con oltre 200 repliche sold out che valgono il biglietto d'oro come campione d'incassi della stagione 2010-2011. Dal 27 marzo al 29 maggio 2010 \u00e8 giudice nella terza edizione del programma \"Ti lascio una canzone\", presentato da Antonella Clerici. Sempre nel 2010 scrive i testi italiani del musical \"Mamma Mia\" su richiesta degli ABBA; lo spettacolo esordisce al Teatro Nazionale di Milano ed anche questo, come il precedente, rimane in scena per due anni tra Milano e Roma\nNell'ottobre 2010, Il musical \"Pinocchio\" di Saverio Marconi, di cui D'Orazio scrive i testi con Valerio Negrini, viene messo in scena a Broadway e poi al Danny Kaye Theatre, dopo 460 repliche in sette anni di programmazione. Per il suo impegno artistico e i suoi 40 anni di carriera, nel 2011 gli viene dedicata una statua al Museo delle cere di Roma. Nel dicembre 2011 lavora su \"W Zorro\", con le musiche di Roby Facchinetti, che esordisce al Teatro Sistina di Roma ed \u00e8 portato in tourn\u00e9e nella stagione teatrale 2012/2013. A novembre 2012 pubblica il libro autobiografico \"Confesso che ho stonato - Una vita da Pooh\" (Feltrinelli/Kowalsky).\nNell'estate 2013 affianca nuovamente Saverio Marconi, in questo caso nella scrittura del musical \"Cercasi Cenerentola\", rivisitazione in chiave moderna della nota favola scritta dai Fratelli Grimm; lo spettacolo ha come protagonisti Paolo Ruffini e Manuel Frattini, le musiche composte da Stefano Cenci; lo spettacolo debutta agli inizi del 2014 al Teatro Brancaccio di Roma ed \u00e8 portato in tourn\u00e9e nella stagione teatrale 2014/2015.\nNel 2017 scrive i testi delle canzoni \"Inseguendo la mia vita\" e \"Arianna\" per l'album Insieme, di Roby Facchinetti e Riccardo Fogli. A settembre 2018 pubblica il suo secondo libro \"Non mi sposer\u00f2 mai - Come organizzare il matrimonio perfetto senza avere alcuna voglia di sposarsi\" (Baldini+Castoldi). Ad aprile 2019 riprende in mano un progetto, intrapreso subito dopo la Reunion: un'opera tra il rock e il sinfonico, che rilegge la storia di \"Parsifal\", per la quale si avvale delle musiche di Roby Facchinetti. Nel frattempo scrive due romanzi; con Stefano Cenci, scrive delle canzoni per una commedia di Maurizio Micheli.\nTutti questi progetti sarebbero dovuti uscire nel 2020 ma, a causa della pandemia di COVID-19, \u00e8 costretto a rimandarli tutti a data da destinarsi. A marzo 2020 scrive il testo del singolo \"Rinascer\u00f2 rinascerai\", di Roby Facchinetti. La canzone, arrangiata da Danilo Ballo, in pochi giorni viene messa a disposizione sulle piattaforme digitali. Tanto SIAE quanto Sony Music devolveranno tutti i diritti in favore dell'Ospedale Papa Giovanni XXIII di Bergamo. Questo brano, in seguito, \u00e8 stato inserito nell'album solista di Roby, intitolato \"Inseguendo la mia musica\", per il quale scrive anche il testo del secondo singolo \"Fammi volare\", pubblicato nel settembre 2020, e di altri due brani: \"Invisibili\" e \"L'ultima parola\".\nVita privata e morte.\nIl 12 settembre 2017, giorno del suo sessantanovesimo compleanno, spos\u00f2 con rito civile la compagna Tiziana Giardoni, con la quale conviveva dal 2007. Non aveva figli, ma ha cresciuto e si considerava a tutti gli effetti padre di Silvia Di Stefano, figlia di Lena Biolcati.\nMuore la sera del 6 novembre 2020 presso il Policlinico Agostino Gemelli all'et\u00e0 di 72 anni per le complicanze causate dal COVID-19. L'annuncio della sua scomparsa \u00e8 stato dato poche ore dopo da Roby Facchinetti sui social, oltre che in diretta televisiva da Loretta Goggi, Giorgio Panariello e Vincenzo Salemme durante la trasmissione del programma Tale e Quale Show. Il 9 novembre si \u00e8 svolto il corteo funebre dal Campidoglio fino alla Basilica di Santa Maria in Montesanto, nota come la Chiesa degli artisti a Piazza del Popolo, dove si sono celebrate le esequie. \u00c8 sepolto nel cimitero di Maccarese, accanto ai genitori.\nIl 5 dicembre 2020 Rai 1 gli dedica \"Ciao Stefano, amico per sempre\", una serata speciale fatta di aneddoti e documenti inediti per raccontare la lunga carriera con i Pooh. Inoltre \u00e8 stata anche un'occasione per rivedere uno degli ultimi concerti che hanno tenuto allo Stadio di San Siro, nel 2016.\nA D'Orazio, dopo la morte, vengono dedicate diverse pubblicazioni dei vecchi compagni dei Pooh:\nOpere postume.\nIl 18 marzo 2021, per volont\u00e0 della moglie, viene pubblicato il suo primo romanzo \"Tsunami\" (La Corte Editore).\nProcedimenti giudiziari.\nA Trieste, nel 1973, poche ore prima di un concerto che i Pooh avevano in programma al castello San Giusto, Stefano not\u00f2 un'auto che aveva rischiato di investire una ragazza slovena che teneva un bambino in braccio e che lo stesso automobilista era sceso dalla macchina per strattonarla. Stefano decise di intervenire e l'automobilista si qualific\u00f2 come carabiniere. Stefano quindi pronunci\u00f2 le seguenti parole:\n\u201c\"Non creda di poter fare quello che vuole solo perch\u00e9 \u00e8 un carabiniere\"\u201c\nNe nacque un battibecco, e Stefano decise di chiamare il 112. La pattuglia che accorse sul posto, era formata da altri carabinieri che conoscevano quello coinvolto nell'alterco. Stefano fu quindi ammanettato e portato nel carcere di Coroneo. In tal modo soltanto gli altri tre componenti dei Pooh tennero il concerto in programma."}
{"id": "2941335", "revid": "287204", "url": "https://it.wikipedia.org/wiki?curid=2941335", "title": "Eric Butorac", "text": "\u00c8 stato uno specialista del doppio e ha raggiunto il suo pi\u00f9 alto ranking col 17\u00ba posto del 29 agosto 2011. Si \u00e8 ritirato dal tennis dopo gli US Open 2016.\nCarriera.\nNel 2006 raggiunge la sua prima finale ATP in coppia con Jamie Murray ma i due vengono sconfitti dai fratelli Bryan.\nNel 2007 vince il suo primo titolo ATP, sempre in coppia con Murray il SAP Open di San Jose. I due vincono inoltre altri due tornei l'RMK Championships e il Nottingham Open.\nNel 2008 in coppia con Rohan Bopanna conquista il Farmers Classic di Los Angeles.\nNel 2009 riesce a conquistare tre titoli, il Chennai Open e il Thailand Open in coppia con Rajeev Ram e l'Estoril Open in coppia con Scott Lipsky.\nNel 2010 dopo una finale persa in coppia con Michael Kohlmann a Monaco inizia la sua collaborazione con Jean-Julien Rojer che li porter\u00e0 a vincere cinque titoli e raggiungere tre finali nell'arco di due stagioni.\nNel 2012 in coppia con Bruno Soares vince il suo tredicesimo titolo al Brasil Open e raggiunge inoltre la finale del torneo di Bangkok in coppia con Paul Hanley.\nIl 2013 inizia con la sconfitta, in coppia con Hanley, in finale del Brisbane International e l'eliminazione al primo turno del torneo di Auckland sempre in coppia con Hanley."}
{"id": "2941339", "revid": "1543377", "url": "https://it.wikipedia.org/wiki?curid=2941339", "title": "Niagadina", "text": "Niagadina \u00e8 un comune rurale del Mali facente parte del circondario di Kati, nella regione di Koulikoro.\nIl comune \u00e8 composto da 5 nuclei abitati:"}
{"id": "2941347", "revid": "1543377", "url": "https://it.wikipedia.org/wiki?curid=2941347", "title": "Nioumamakana", "text": "Nioumamakana \u00e8 un comune rurale del Mali facente parte del circondario di Kati, nella regione di Koulikoro."}
{"id": "2941352", "revid": "1543377", "url": "https://it.wikipedia.org/wiki?curid=2941352", "title": "Ou\u00e9less\u00e9bougou", "text": "Ou\u00e9less\u00e9bougou \u00e8 un comune rurale del Mali facente parte del circondario di Kati, nella regione di Koulikoro."}
{"id": "2941354", "revid": "287204", "url": "https://it.wikipedia.org/wiki?curid=2941354", "title": "Ouelessebougou", "text": ""}
{"id": "2941357", "revid": "773636", "url": "https://it.wikipedia.org/wiki?curid=2941357", "title": "I. liga 1973-1974", "text": "L'edizione 1973/74 del campionato cecoslovacco di calcio vide la vittoria finale dello .\nCapocannonieri del torneo furono P\u0159emysl Bi\u010dovsk\u00fd del e Ladislav J\u00f3zsa del Lokomot\u00edva Ko\u0161ice con 17 reti."}
{"id": "2941365", "revid": "292162", "url": "https://it.wikipedia.org/wiki?curid=2941365", "title": "Grattacielo Alitalia", "text": ""}
{"id": "2941371", "revid": "729019", "url": "https://it.wikipedia.org/wiki?curid=2941371", "title": "Safo (Mali)", "text": "Safo \u00e8 un comune rurale del Mali facente parte del circondario di Kati, nella regione di Koulikoro.\nIl comune \u00e8 composto da 14 nuclei abitati:"}
{"id": "2941379", "revid": "729019", "url": "https://it.wikipedia.org/wiki?curid=2941379", "title": "Sanankoro Djitoumou", "text": "Sanankoro Djitoumou \u00e8 un comune rurale del Mali facente parte del circondario di Kati, nella regione di Koulikoro."}
{"id": "2941381", "revid": "767487", "url": "https://it.wikipedia.org/wiki?curid=2941381", "title": "I. liga 1972-1973", "text": "L'edizione 1972/73 del campionato cecoslovacco di calcio vide la vittoria finale dello .\nCapocannoniere del torneo fu Ladislav J\u00f3zsa del Lokomot\u00edva Ko\u0161ice con 21 reti."}
{"id": "2941391", "revid": "228587", "url": "https://it.wikipedia.org/wiki?curid=2941391", "title": "Cohasset", "text": ""}
{"id": "2941396", "revid": "1305772", "url": "https://it.wikipedia.org/wiki?curid=2941396", "title": "Coldwater", "text": "Luoghi.\nIn Canada:\nNegli Stati Uniti d'America:"}
{"id": "2941402", "revid": "1305772", "url": "https://it.wikipedia.org/wiki?curid=2941402", "title": "Colebrook", "text": ""}
{"id": "2941405", "revid": "599013", "url": "https://it.wikipedia.org/wiki?curid=2941405", "title": "Coleford", "text": "Coleford pu\u00f2 riferirsi a:"}
{"id": "2941410", "revid": "1305772", "url": "https://it.wikipedia.org/wiki?curid=2941410", "title": "Colesville", "text": ""}
{"id": "2941418", "revid": "125965381", "url": "https://it.wikipedia.org/wiki?curid=2941418", "title": "Taylor Rochestie", "text": "Carriera.\nHa frequentato la Tulane University dal 2004 al 2006 e la Washington State University dal 2006 al 2009.\nNel 2009, dopo aver finito l'universit\u00e0, ha firmato con i Santa Barbara Breakers, in WCBL; poco dopo ha disputato la Summer League con i Los Angeles Lakers.\nSempre nel 2009 ha firmato con il MEG G\u00f6ttingen, con cui ha disputato la Bundesliga l'EuroChallenge.\nNel 2010 firma con il Galatasaray, in TBL.\nNel febbraio 2011, dopo aver rescisso il suo contratto con il Galatasaray, ha firmato con l'Alba Berlino fino a fine stagione, facendo cos\u00ec ritorno in Bundesliga.\nNell'agosto 2011 ha firmato con il Le Mans, in Pro A, con cui ha avuto l'occasione di disputare anche l'Eurocup.\nNell'estate 2012 ha firmato con il Caja Laboral, in Liga ACB, con cui ha debuttato inoltre in Eurolega. Nel dicembre 2012 ha rescisso il suo contratto con la societ\u00e0 spagnola.\nNel gennaio 2013 ha firmato fino a fine stagione con l'Angelico Biella, in Serie A.\nNell'estate 2013 firma per la Mens Sana Siena. L'8 ottobre 2013 ha conquistato con la maglia di Siena la Supercoppa italiana.\nNel gennaio 2014 ha firmato fino a fine stagione con il Ni\u017enij Novgorod, club militante in PBL. Dopo un'ottima stagione in Russia, dove con la squadra bianconera vince l'Alphonso Ford Trophy, il 21 giugno 2015 passa al Maccabi Tel Aviv, con cui firma un contratto biennale con opzione per il terzo anno."}
{"id": "2941427", "revid": "767487", "url": "https://it.wikipedia.org/wiki?curid=2941427", "title": "Chris Oliver", "text": ""}
{"id": "2941433", "revid": "287204", "url": "https://it.wikipedia.org/wiki?curid=2941433", "title": "Carly Colon", "text": ""}
{"id": "2941438", "revid": "767487", "url": "https://it.wikipedia.org/wiki?curid=2941438", "title": "I. liga 1971-1972", "text": "L'edizione 1971/72 del campionato cecoslovacco di calcio vide la vittoria finale dello .\nCapocannoniere del torneo fu J\u00e1n \u010capkovi\u010d dello con 19 reti."}
{"id": "2941439", "revid": "767487", "url": "https://it.wikipedia.org/wiki?curid=2941439", "title": "Ben Jacobson", "text": ""}
{"id": "2941449", "revid": "121480512", "url": "https://it.wikipedia.org/wiki?curid=2941449", "title": "Vittoriosa Stars Football Club", "text": "Vittoriosa Stars Football Club \u00e8 una societ\u00e0 calcistica maltese con sede nella citt\u00e0 di Vittoriosa (o \"Birgu\"). \nStoria.\nIl primo club rappresentante la citt\u00e0 di Vittoriosa nel panorama calcistico nazionale era tale \"Melita-Vittoriosa\", che prese parte a 2 campionati nazionali, nel 1912-1913 e nel 1913-1914.\nNel 1914 il \"Vittoriosa Rovers\" prese il posto della precedente squadra. Questa partecip\u00f2 a 5 tornei nazionali (1914-1915, 1916-17, 1922-23, 1923-24, 1924-25) raggiungendo come miglior risultato il secondo posto nella loro penultima apparizione.\nNel 1934 comparve la squadra \"Vittoriosa Stars\". Questa conquist\u00f2 nel 1939 l'accesso alla seconda serie e nel 1954-55 la sua prima promozione in massima divisione. La prima apparizione non fu fortunata; con l'ottavo ed ultimo posto nel successivo torneo, la squadra retrocesse. Dopo 5 anni di militanza nella serie cadetta, gli Stars scesero ulteriormente di categoria nel 1960-61. Passarono dieci anni, prima che il club riuscisse a risalire; dopo un tentativo fallito nel 1964-65 (sconfitta agli spareggi promozione), la promozione riusc\u00ec nel 1970-71.\nNel 1975-76, dopo venti anni, il Vittoriosa Stars riusc\u00ec a conquistare nuovamente la promozione in massima divisione. La permanenza al primo livello nazionale dur\u00f2 due anni; dopo il sesto posto conquistato nel 1976-77, nel torneo successivo il club non riusc\u00ec ad evitare l'ultimo posto e la retrocessione.\nNella stagione 2008-09, con il secondo posto in First Division (secondo livello), la squadra di Birgu conquista, dopo 31 anni, la promozione in Premier League. A causa di un caso di corruzione per\u00f2, all'inizio della stagione 2009-10 la MFA decide di relegarla nuovamente in First Division, insieme al Marsaxlokk. Alla fine del torneo, un nuovo secondo posto consente agli Stars di centrare nuovamente la promozione.\nIl club ha disputato l'ultima stagione nella massima serie nel campionato 2013-14. Nella stagione 2019-20 milita nella seconda serie del campionato maltese."}
{"id": "2941451", "revid": "599013", "url": "https://it.wikipedia.org/wiki?curid=2941451", "title": "Chris McNaughton", "text": ""}
{"id": "2941458", "revid": "1305772", "url": "https://it.wikipedia.org/wiki?curid=2941458", "title": "Commerce", "text": ""}
{"id": "2941461", "revid": "773636", "url": "https://it.wikipedia.org/wiki?curid=2941461", "title": "I. liga 1970-1971", "text": "L'edizione 1970/71 del campionato cecoslovacco di calcio vide la vittoria finale dello .\nCapocannonieri del torneo furono Zden\u011bk Nehoda del e Jozef Adamec dello con 16 reti."}
{"id": "2941463", "revid": "124851323", "url": "https://it.wikipedia.org/wiki?curid=2941463", "title": "Ferrovie della Brianza Centrale", "text": "La Societ\u00e0 Anonima per le Ferrovie della Brianza Centrale (FBC) era una societ\u00e0 ferroviaria oggi non pi\u00f9 esistente, che costru\u00ec e gest\u00ec in regime di concessione la ferrovia Monza-Molteno.\nStoria.\nIntorno al 1900, nella zona di Besana in Brianza si costitu\u00ec un consorzio intercomunale che promosse la costruzione di una linea ferroviaria, in sostituzione dell'esistente tranvia Monza-Barzan\u00f2-Oggiono che offriva un servizio insoddisfacente.\nPresto il consorzio si tramut\u00f2 nella Societ\u00e0 Anonima per le Ferrovie della Brianza Centrale, che con il Regio Decreto 19 aprile 1907, n. 338, ottenne la concessione per la costruzione e l'esercizio della linea, che venne inaugurata nel 1911 e della sua diramazione Renate-Roman\u00f2 Fornaci, attivata il 28 novembre 1912.\nLa linea fu gestita inizialmente dalle Ferrovie Nord Milano, che detenevano una quota azionaria della FBC; la FBC subentr\u00f2 nel 1913.\nLa societ\u00e0 si trov\u00f2 presto in difficolt\u00e0 economiche, e dichiar\u00f2 fallimento il 27 aprile 1919. L'esercizio della ferrovia fu assunto dalla Societ\u00e0 per la Ferrovia Monza-Molteno-Oggiono (MMO).\nMateriale motore.\nLa FBC ebbe in servizio tre gruppi di locomotive a vapore:"}
{"id": "2941466", "revid": "287204", "url": "https://it.wikipedia.org/wiki?curid=2941466", "title": "Comstock", "text": ""}
{"id": "2941486", "revid": "7", "url": "https://it.wikipedia.org/wiki?curid=2941486", "title": "Bibliografia sull'olocausto", "text": ""}
{"id": "2941490", "revid": "149727", "url": "https://it.wikipedia.org/wiki?curid=2941490", "title": "Societ\u00e0 Anonima per le Ferrovie della Brianza Centrale", "text": ""}
{"id": "2941493", "revid": "767487", "url": "https://it.wikipedia.org/wiki?curid=2941493", "title": "I. liga 1969-1970", "text": "L'edizione 1969/70 del campionato cecoslovacco di calcio vide la vittoria finale dello .\nCapocannoniere del torneo fu Jozef Adamec dello Spartak Trnava con 16 reti."}
{"id": "2941512", "revid": "767487", "url": "https://it.wikipedia.org/wiki?curid=2941512", "title": "William Porter", "text": "Biografia.\nNato nel 1926 nel Michigan, William Porter in giovent\u00f9 frequenta la Western Michigan University. Nel 1945 si trasferisce alla Northwestern, facendo grandi progressi in atletica leggera. Dopo essere giunto secondo, dietro Harrison Dillard, ai campionati NCAA del 1947 sui 110 m ostacoli, Porter vince il suo primo e unico titolo AAU nel 1948.\nQuesta vittoria gli permette di qualificarsi per i Giochi olimpici di Londra, che si tengono nel corso dello stesso anno. Alle Olimpiadi, a cui non prende parte il favorito della vigilia Harrison Dillard, Porter ed i suoi connazionali Clyde Scott e Craig Dixon monopolizzano il podio dei 110 m ostacoli. Con il tempo di 13\"9 Porter riesce a conquistare la medaglia d'oro precedendo nell'ordine Scott e Dixon.\nDopo essersi ritirato dall'atletica, Porter lavora per la \"Northwestern Alumni Association Board\" e successivamente apre un'agenzia di vendita in California. Muore nel 2000 ad Irvine, California."}
{"id": "2941515", "revid": "767487", "url": "https://it.wikipedia.org/wiki?curid=2941515", "title": "Carcharhinus macloti", "text": "Carcharhinus macloti () \u00e8 una specie di squalo del genere Carcharhinus e della famiglia Carcharhinidae.\nAreale.\nVivono nell'oceano Indiano e nel Pacifico occidentale, in particolare in Kenya, Tanzania, Pakistan, India, Sri Lanka, nel Mare delle Andamane, in Myanmar, Vietnam, Cina, Taiwan, ad Hong Kong, presso le Filippine, in Nuova Guinea. Sono stati avvistati anche nel Mare degli Arafura e forse anche nel Golfo di Aden.\nHabitat.\nSono stati osservati a profondit\u00e0 massime di 170 metri. Abitano le piattaforme continentali ed insulari sia sotto costa che al largo.\nAspetto.\nLa lunghezza massima registrata \u00e8 di 110\u00a0cm. Si tratta di un animale piccolo e snello con muso lungo e arrotondato, ma comunque appuntito. Non sono presenti creste interdorsali, le pinne pettorali sono di dimensioni ridotte, la prima dorsale \u00e8 piccola, ma ha un prolungamento piuttosto lungo sul retro e la seconda dorsale \u00e8 piccola e bassa con a sua volta un prolungamento posteriore. Il dorso \u00e8 grigiastro o brunito, mentre il ventre \u00e8 bianco. Il margine posteriore delle pinne pettorali e il lobo ventrale della pinna caudale presentano bordi debolmente sbiancati. Il margine posteroventrale e quello dorsale della coda stessa sono neri.\nDieta.\nSi nutrono soprattutto di pesci, ma anche di cefalopodi e crostacei.\nRiproduzione.\nLa specie \u00e8 vivipara.\nInterazioni con l'uomo.\nPer via delle dimensioni limitate l'interesse commerciale della specie non \u00e8 eccezionale. La carne viene mangiata sia fresca che essiccata e sotto sale dall'uomo."}
{"id": "2941517", "revid": "287204", "url": "https://it.wikipedia.org/wiki?curid=2941517", "title": "Cornell", "text": ""}
{"id": "2941519", "revid": "486946", "url": "https://it.wikipedia.org/wiki?curid=2941519", "title": "Universit\u00e0 di Cornell", "text": ""}
{"id": "2941524", "revid": "1305772", "url": "https://it.wikipedia.org/wiki?curid=2941524", "title": "Corunna", "text": ""}
{"id": "2941525", "revid": "1305772", "url": "https://it.wikipedia.org/wiki?curid=2941525", "title": "Corvallis", "text": ""}
{"id": "2941526", "revid": "1147252", "url": "https://it.wikipedia.org/wiki?curid=2941526", "title": "Polittico dell'Annunziata", "text": "Il Polittico dell'Annunziata (Deposizione dalla croce e Assunta nei pannelli principali) \u00e8 un dipinto a olio su tavola (334x225 cm il pannello centrale) avviato da Filippino Lippi e completato, dopo la sua morte, da Pietro Perugino, datato 1504-1507 e conservato nella Galleria dell'Accademia a Firenze (\"Deposizione dalla croce\") e nella basilica della Santissima Annunziata (\"Assunta\").\nStoria.\nIl dipinto venne commissionato a Filippino per l'altare maggiore della basilica della Santissima Annunziata a Firenze. Alcuni anni prima, per la stessa destinazione, Filippino aveva ceduto l'incarico a Leonardo da Vinci, che complet\u00f2 un cartone con \"Sant'Anna, la Vergine, il Bambino e l'agnellino\" (perduto, gi\u00e0 indicati dubitativamente nel \"Cartone di Burlington House\" o nel dipinto del Louvre), prima di abbandonare l'opera partendo al servizio di Cesare Borgia (1502). La commissione ritorn\u00f2 quindi a Filippino, che per\u00f2 impost\u00f2 un'opera completamente diversa, partendo dalla \"Crocifissione\". Con la morte dell'artista, nel 1504, il lavoro, gi\u00e0 avviato nella pala centrale, venne affidato a Perugino, che lo complet\u00f2, compresi i pannelli minori, nel 1507. L'artista umbro si serv\u00ec di un aiuto, che secondo Adolfo Venturi potrebbe essere stato Andrea d'Assisi, e secondo il Gamba il giovane Raffaello (quest'ultima ipotesi non ha avuto seguito nella critica successiva).\nL'opera venne ferocemente criticata dai fiorentini per la ripetitivit\u00e0 della composizione. Il Vasari raccont\u00f2 che il pittore si difese cos\u00ec: \"Io ho messo in opera le figure altre volte lodate da voi e che vi sono infinitamente piaciute: se ora vi dispiacciono e non le lodate pi\u00f9 che ne posso io?\".\nIn effetti in quegli anni Perugino aveva accentuato l'uso e il riuso dei medesimi cartoni, impostando la qualit\u00e0 non tanto sull'invenzione quanto nell'esecuzione pittorica, almeno quando l'intervento di bottega era assente o limitato. Per\u00f2 col nuovo secolo la variet\u00e0 d'invenzione era diventata un elemento fondamentale, in grado di fare il discrimine tra gli artisti di primo piano e quelli secondari. Nei grandi centri italiani (Firenze, Roma e Venezia) le novit\u00e0 si manifestavano ormai una dietro l'altra a ritmo velocissimo e quelle opere che non portavano novit\u00e0 venivano respinte. Essendo quindi Perugino legato ancora a norme di comportamento quattrocentesche, venne presto superato, mentre si apriva la stagione dei grandiosi successi di Leonardo da Vinci e, di l\u00ec a poco, degli altri geni come Michelangelo e Raffaello Sanzio.\nLa \"Pala dell'Annuziata\" fu infatti l'ultima opera fiorentina del Perugino: dopo un breve soggiorno a Roma l'artista si ritir\u00f2 nella meno esigente provincia umbra.\nDescrizione e stile.\nOriginariamente la pala era dipinta su entrambi i lati e collocata sull'iconostasi, che esisteva prima dell'applicazione dei dettami del Concilio di Trento: la \"Deposizione\" rivolta verso i fedeli, e l'\"Assunzione della Vergine\" rivolta al presbiterio. Dopo la divisione in due delle facce, una fin\u00ec nelle collezioni granducali e quindi agli Uffizi, ma col riordino delle collezioni del 1954 non trov\u00f2 spazio nel percorso espositivo principale e venne destinata alla Galleria dell'Accademia; l'altra faccia rimase nella basilica, finendo nella cappella Rabatta.\nSei tavole completavano il complesso polittico, contenuto in una cornice lignea disegnata da Baccio d'Agnolo. Esse sono oggi nel Lindenau-Museum di Altenburg, nel Metropolitan Museum di New York, nella Galleria nazionale d'arte antica di Roma e in collezione privata in Sudafrica.\nLa \"Deposizione\" in particolare mostra il momento in cui il corpo morto di Cristo \u00e8 calato dalla croce, con quattro addetti che, tramite due scale legate ai bracci della croce, reggono il corpo nella discesa: due reggono le braccia, uno abbraccia il busto e un quarto regge gli stinchi aiutandosi con un drappo. A terra Maria sta svenendo, sorretta dalle altre Pie Donne, mentre la Maddalena \u00e8 inginocchiata in posizione orante ai piedi della croce. A destra, in un gesto di sorpresa, si trova san Giovanni apostolo, mentre davanti a lui, su un drappo rosso, sono poggiati i tre chiodi della crocifissione.\nL'analisi stilistica della \"Deposizione\" ha confermato la notizia riportata dal Vasari, secondo cui Filippino esegu\u00ec la parte alta del dipinto: qui infatti si vedono i tipici motivi dalle linee sinuose e dinamiche nei nastri svolazzanti che legano le scale alla Croce, mentre il corpo di Cristo, lasciato a met\u00e0, venne completato nel viso e nel volto dal Perugino. Al pittore umbro spetta inoltre tutta la parte inferiore, coi santi dal tipico aspetto composto e sognante, modellati morbidamente dal colore corposo, sullo sfondo di un paesaggio che digrada tonalmente in lontananza. Le espressioni piuttosto convenzionali e un certo impaccio nei personaggi ai piedi della croce rivelano l'intervento sostanziale di aiuti di bottega, ancora pi\u00f9 marcato nelle tavole laterali con \"Santi\".\nPredella.\nFacevano probabilmente parte della predella della \"pala dell'Annunziata\" le cinque tavolette oggi in musei americani. Esse rappresentano:\nPredella del \"Polittico dell'Annunziata\""}
{"id": "2941528", "revid": "36426", "url": "https://it.wikipedia.org/wiki?curid=2941528", "title": "Deposizione dalla croce (Perugino e Filippino Lippi)", "text": ""}
{"id": "2941530", "revid": "36426", "url": "https://it.wikipedia.org/wiki?curid=2941530", "title": "Deposizione (Filippino Lippi e Perugino)", "text": ""}
{"id": "2941532", "revid": "1305772", "url": "https://it.wikipedia.org/wiki?curid=2941532", "title": "Corwith", "text": ""}
{"id": "2941535", "revid": "1305772", "url": "https://it.wikipedia.org/wiki?curid=2941535", "title": "Covert", "text": ""}
{"id": "2941538", "revid": "1305772", "url": "https://it.wikipedia.org/wiki?curid=2941538", "title": "Crofton", "text": ""}
{"id": "2941539", "revid": "36426", "url": "https://it.wikipedia.org/wiki?curid=2941539", "title": "Deposizione dalla croce (Filippino Lippi)", "text": ""}
{"id": "2941545", "revid": "36426", "url": "https://it.wikipedia.org/wiki?curid=2941545", "title": "Assunzione (Perugino)", "text": ""}
{"id": "2941547", "revid": "124123", "url": "https://it.wikipedia.org/wiki?curid=2941547", "title": "Gu Yanwu", "text": "Biografia.\nFu il fondatore ed il maggior rappresentante del movimento letterario \"Han Hs\u00fceb\" o \u00abScuola degli Han\u00bb, che si oppose all'interpretazione neoconfuciana dei testi classici, prediligendo invece quella dell'et\u00e0 della dinastia Han (III secolo a.C.-III secolo d.C.). \nA causa delle influenze neoconfuciane della sua famiglia, pass\u00f2 la giovent\u00f9 in attivit\u00e0 anti-mancesi, non servendo mai la nuova dinastia Qing di etnia mancese. Viaggi\u00f2 attraverso tutta la Cina, dedicandosi totalmente allo studio dei classici, soprattutto di Confucio.\nIspirato dal filologo e stratega di epoca Ming Chen Di, che aveva dimostrato che il cinese antico aveva un proprio sistema fonologico diverso, Gu fu il primo a dividere le rime sillabiche del cinese antico in dieci gruppi.\nTra le sue opere pi\u00f9 importanti, ricordiamo lo \"Yinxue Wushu\" (\u97f3\u5b78\u4e94\u66f8), il \"Ri Zhi Lu\" (\u65e5\u77e5\u9304) e il \"Zhao Yu Zhi\" (\u8087\u57df\u5fd7).\nSi dedic\u00f2 e approfond\u00ec numerose discipline, come quelle politiche, economiche, etiche, storiche, filologiche, geografiche, archeologiche, epigrafiche, letterarie, poetiche."}
{"id": "2941549", "revid": "1305772", "url": "https://it.wikipedia.org/wiki?curid=2941549", "title": "Crowle", "text": ""}
{"id": "2941551", "revid": "147489", "url": "https://it.wikipedia.org/wiki?curid=2941551", "title": "Asgardian", "text": ""}
{"id": "2941554", "revid": "88740", "url": "https://it.wikipedia.org/wiki?curid=2941554", "title": "Crown Point", "text": ""}
{"id": "2941557", "revid": "695564", "url": "https://it.wikipedia.org/wiki?curid=2941557", "title": "Crystal Lake", "text": ""}
{"id": "2941563", "revid": "1305772", "url": "https://it.wikipedia.org/wiki?curid=2941563", "title": "Cumming", "text": ""}
{"id": "2941567", "revid": "767487", "url": "https://it.wikipedia.org/wiki?curid=2941567", "title": "I. liga 1968-1969", "text": "L'edizione 1968/69 del campionato cecoslovacco di calcio vide la vittoria finale dello .\nCapocannoniere del torneo fu Ladislav Petr\u00e1\u0161 del Dukla Banska Bystrica con 20 reti."}
{"id": "2941568", "revid": "4175", "url": "https://it.wikipedia.org/wiki?curid=2941568", "title": "G.S. Fiamme Gialle", "text": ""}
{"id": "2941569", "revid": "287204", "url": "https://it.wikipedia.org/wiki?curid=2941569", "title": "Custer", "text": ""}
{"id": "2941575", "revid": "287204", "url": "https://it.wikipedia.org/wiki?curid=2941575", "title": "12160 Karelwakker", "text": "12160 Karelwakker \u00e8 un asteroide della fascia principale. Scoperto nel 1973, presenta un'orbita caratterizzata da un semiasse maggiore pari a 2,4082962\u00a0UA e da un'eccentricit\u00e0 di 0,1968046, inclinata di 4,87815\u00b0 rispetto all'eclittica."}
{"id": "2941582", "revid": "767487", "url": "https://it.wikipedia.org/wiki?curid=2941582", "title": "I. liga 1967-1968", "text": "L'edizione 1967/68 del campionato cecoslovacco di calcio vide la vittoria finale dello , che conquista il suo primo titolo.\nCapocannoniere del torneo fu Jozef Adamec dello Spartak Trnava con 18 reti."}
{"id": "2941587", "revid": "287204", "url": "https://it.wikipedia.org/wiki?curid=2941587", "title": "Ride (Ciara)", "text": "Ride \u00e8 una canzone della cantante statunitense Ciara, cantata in collaborazione con il gi\u00e0 visto rapper Ludacris. Prodotta da Tricky Stewart e co-scritta da The-Dream e la cantante stessa, la canzone \u00e8 stata pubblicata il 27 aprile 2010 negli Stati Uniti e Canada, proveniente dal suo quarto album \"Basic Instict\".\nVideo musicale.\nLa clip del video \u00e8 stata girata il 30 marzo 2010 a Los Angeles, insieme a Diane Martel, che aveva gi\u00e0 registrato suoi precedenti video come \"Promise\", \"Like a Boy\" e la sua ultima hit \"Love Sex Magic\". Il video vede anche la partecipazione del rapper Ludacris.\nIl video \u00e8 stato diffuso il 21 aprile 2010 tramite VEVO. Ha una durata di 4:38, differente dalla versione del singolo, e all'interno del video \u00e8 stata usata una versione leggermente differente rispetto alla canzone pubblicata. Il video \u00e8 stato definito \"semplice, con pochi cambi d'abito, ma efficace\". Si nota la cantante effettuare alcune coreografie in un abbigliamento sportivo; in seguito con abiti succinti vicino ad un'auto sportiva insieme a Ludacris, mentre nella parte finale Ciara si trova a \"cavalcare\" un toro meccanico.\nClassifiche.\nNegli Stati Uniti la canzone ha debuttato alla posizione 93 nella settimana del 29 aprile 2010, ha raggiunto il suo picco massimo alla posizione 42."}
{"id": "2941590", "revid": "228587", "url": "https://it.wikipedia.org/wiki?curid=2941590", "title": "Black Butterfly", "text": ""}
{"id": "2941592", "revid": "1543377", "url": "https://it.wikipedia.org/wiki?curid=2941592", "title": "Prove della relativit\u00e0 generale", "text": "Con la sua introduzione nel 1915, la teoria della relativit\u00e0 generale non aveva una solida base empirica. Si sapeva che essa valutava correttamente l'\"anomala\" precessione del perielio dell\u2019orbita di Mercurio e secondo motivi filosofici era ritenuta soddisfacente per il fatto che fosse stata in grado di unificare la legge di gravitazione universale di Newton con la relativit\u00e0 ristretta. Il fatto che la luce sembrasse curvarsi in prossimit\u00e0 dei campi gravitazionali, in linea con le previsioni della relativit\u00e0 generale, venne scoperto nel 1919 da Eddington, ma fu soltanto con un programma di test di precisione avviato nel 1959 che le varie previsioni della relativit\u00e0 generale vennero verificate per ogni ulteriore grado di accuratezza nel debole limite del campo gravitazionale, limitando fortemente possibili deviazioni dalla teoria.\nA partire dal 1974, Hulse, Taylor e altri hanno studiato il comportamento delle pulsar binarie sperimentando campi gravitazionali molto pi\u00f9 forti di quelli che si trovano nel nostro sistema solare. Sia nel limite del campo debole (come nel nostro sistema solare) che nei campi pi\u00f9 forti presenti nei sistemi delle pulsar binarie le previsioni della relativit\u00e0 generale sono state molto ben testate a livello locale.\nAlcuni hanno interpretato le osservazioni che sostenevano la presenza di materia oscura ed energia oscura come un fallimento della relativit\u00e0 generale per grandi distanze, minime accelerazioni o piccole curvature. I campi gravitazionali molto forti che devono essere presenti in prossimit\u00e0 dei buchi neri, specialmente quelli supermassivi che si ipotizza alimentino i nuclei galattici attivi e le pi\u00f9 attive quasar, appartengono a un campo di intensa e laboriosa ricerca. Le osservazioni di questi quasar e nuclei galattici attivi sono difficili e l'interpretazione delle osservazioni dipendono fortemente dai modelli astrofisici diversi dalla relativit\u00e0 generale o da fondamentali teorie di gravitazione alternative, ma sono qualitativamente coerenti con il concetto di buco nero come modellato nella relativit\u00e0 generale.\nProve classiche.\nEinstein propose tre prove della relativit\u00e0 generale, successivamente chiamate prove classiche della relativit\u00e0 generale, nel 1916: \nPrecessione del perielio di Mercurio.\nNella fisica newtoniana, in base agli assunti standard di astrodinamica un sistema a due corpi costituito da un solo oggetto in orbita intorno ad una massa sferica traccerebbe con questa un'ellisse in un fuoco. Il punto di massimo avvicinamento, chiamato periapside (e per il nostro sistema solare in particolare, perielio), \u00e8 fisso. Ci sono per\u00f2 un certo numero di fattori nel nostro sistema solare che causano lo spostamento del perielio dei pianeti. Tale spostamento, detto precessione, \u00e8 dovuto principalmente all'attrazione gravitazionale degli altri pianeti; \u00e8 inoltre dovuto, in misura minore, allo schiacciamento polare.\nIl tasso anomalo di precessione del perielio dell'orbita di Mercurio fu riconosciuto nel 1859 come un problema della meccanica celeste da Urbain Le Verrier. La sua ri-analisi sulle osservazioni calcolate in base al tempo utile del transito di Mercurio sul disco del Sole dal 1697 al 1848 ha mostrato che il tasso reale della precessione \u00e8 in disaccordo con quello che viene calcolato tramite la teoria di Newton, di una quantit\u00e0 stimata inizialmente di 38\" (arcosecondi) per secolo (successivamente ri-stimata a 43\"). Un certo numero di soluzioni \"ad hoc\" (soprattutto quella della presenza del fantomatico pianeta Vulcano), e in definitiva infruttuose, sono state proposte, le quali tendevano a introdurre pi\u00f9 problemi, invece che risolverli. Nella relativit\u00e0 generale, questa precessione residua, o mutamento dell'orientazione dell'ellisse orbitale dentro il suo piano orbitale, viene spiegata per mezzo della gravitazione mediata dalla curvatura dello spazio-tempo. Einstein dimostr\u00f2 che la relativit\u00e0 generale prevede esattamente una quantit\u00e0 osservata di spostamento di perielio. Questo \u00e8 stato un potente fattore che ha motivato l'adozione della relativit\u00e0 generale.\nAnche se le misurazioni precedenti delle orbite planetarie sono state effettuate con telescopi convenzionali, la maggior parte di quelle pi\u00f9 accurate vengono adesso realizzate con i radar. La precessione complessiva osservata di Mercurio \u00e8 di 5600 arcosecondi per secolo per quanto riguarda la posizione dell'equinozio invernale del Sole. Questa precessione \u00e8 dovuta alle seguenti cause (i numeri citati sono valori moderni):\nPertanto, le previsioni della relativit\u00e0 generale tengono in conto la precessione mancante (la restante differenza rientra nell'errore di osservazione). Anche tutti gli altri pianeti sperimentano spostamenti del perielio ma, dato che sono pi\u00f9 lontani dal Sole e hanno velocit\u00e0 inferiori, i loro spostamenti sono minori e pi\u00f9 difficili da osservare. Ad esempio, lo spostamento del perielio dell'orbita terrestre dovuto agli effetti della relativit\u00e0 generale \u00e8 di circa 5 secondi d'arco per secolo. Lo spostamento del periapside \u00e8 stato osservato anche tramite misurazioni effettuate con radiotelescopi di sistemi di pulsar binarie, le quali di nuovo confermano la relativit\u00e0 generale.\nDeflessione della luce dal Sole.\nHenry Cavendish nel 1784 (in un manoscritto inedito) e Johann Georg von Soldner nel 1801 (in una pubblicazione del 1804) avevano sottolineato il fatto che la gravit\u00e0 newtoniana prevedeva che la luce delle stelle si curvasse attorno ad un oggetto massiccio. Lo stesso valore di Soldner venne calcolato da Einstein nel 1911 in base soltanto al principio di equivalenza. Tuttavia, Einstein notava nel 1915 mentre veniva completata la relativit\u00e0 generale, che il suo (e quindi di Soldner) risultato del 1911 era solo la met\u00e0 del valore esatto. Einstein fu il primo a calcolare il valore corretto per la curvatura della luce.\nLa prima osservazione di deflessione della luce venne effettuata per vedere il mutamento nella posizione delle stelle quando si trovavano a passare in prossimit\u00e0 del Sole sulla sfera celeste. Le osservazioni vennero eseguite nel 1919 da Arthur Eddington e suoi collaboratori durante un'eclissi solare totale, in modo da poter vedere le stelle vicine al Sole. Le osservazioni vennero effettuate simultaneamente nelle citt\u00e0 di Sobral (Brasile) e a S\u00e3o Tom\u00e9 e Pr\u00edncipe sulla costa centro-occidentale dell'Africa. Il risultato fu considerato una notizia straordinaria e fin\u00ec sulle prime pagine di tutti i giornali pi\u00f9 importanti, dando risonanza ad Einstein e alla sua teoria della relativit\u00e0 in tutto il mondo. Quando il suo assistente gli chiese quale sarebbe stata la sua reazione se la relativit\u00e0 generale non fosse stata confermata da Eddington e Dyson nel 1919, Einstein rispose con la famosa battuta: \"Mi sarebbe dunque dispiaciuto per il caro signore, ma la teoria \u00e8 corretta comunque\".\nInizialmente, per\u00f2, la precisione era piuttosto scadente. I risultati furono criticati da alcuni per essere affetti da errori sistematici e possibilmente da bias di conferma, sebbene le moderne ri-analisi della quantit\u00e0 dei dati suggeriscono che l'analisi effettuata da Eddington fosse precisa. Le misurazioni furono ripetute da una squadra del Lick Observatory nell'eclissi del 1922, con risultati che concordano con quelli del 1919 e vennero ripetute pi\u00f9 volte, in particolare nel 1973 da un gruppo dell'Universit\u00e0 del Texas. Una indeterminazione notevole \u00e8 rimasta in queste misurazioni per quasi cinquanta anni, fino a quando le osservazioni iniziarono ad essere effettuate per mezzo delle radiofrequenze. Solo alla fine degli anni '60 venne definitivamente dimostrato che la quantit\u00e0 di deflessione \u00e8 l'esatto valore completo previsto dalla relativit\u00e0 generale, e non met\u00e0 di quel numero. L'anello di Einstein \u00e8 un esempio della deflessione della luce proveniente da galassie lontane da parte di oggetti pi\u00f9 vicini.\nSpostamento verso il rosso gravitazionale della luce.\nEinstein ha previsto nel 1907 lo spostamento verso il rosso gravitazionale della luce deducendolo dal principio di equivalenza, ma molto difficile da misurare astrofisicamente (vedi la discussione alla sezione sottostante \"Principio di equivalenza\"). Sebbene fosse stato misurato da Walter Sydney Adams nel 1925, esso fu definitivamente verificato soltanto quando nel 1959 l'esperimento di Pound-Rebka misur\u00f2 il relativo spostamento verso il rosso di due sorgenti situate in cima e alla base della torre Jefferson alla Harvard University utilizzando un fenomeno estremamente sensibile chiamato effetto M\u00f6ssbauer. Il risultato era in ottimo accordo con la relativit\u00e0 generale. Questo \u00e8 stato uno dei primi esperimenti di precisione di verifica della relativit\u00e0 generale.\nVerifiche moderne.\nL'era moderna in merito alla verifica della relativit\u00e0 generale \u00e8 stata introdotta in gran parte sotto la spinta di Dicke e Schiff i quali hanno definito un quadro per la verifica della relativit\u00e0 generale. Essi hanno sottolineato l'importanza non solo delle prove classiche, ma degli esperimenti nulli, valutando gli effetti che in linea di principio potrebbero verificarsi in una teoria della gravitazione, ma non nella relativit\u00e0 generale. Altri sviluppi importanti teorici, comprendevano il principio di teorie alternative alla relativit\u00e0 generale, in particolare, le teorie scalare-tensore come quella di Brans-Dicke; il formalismo parametrizzato post-newtoniano in cui possono essere quantificate le deviazioni dalla relativit\u00e0 generale; e il sistema del principio di equivalenza.\nSperimentalmente, con i nuovi sviluppi nel campo dell'esplorazione spaziale, elettronica e fisica della materia condensata sono stati effettuati esperimenti precisi, come quello di Pound-Rebka, l'interferometria laser e la possibile telemetria lunare.\nVerifiche post-newtoniane della gravit\u00e0.\nI primi test sulla relativit\u00e0 generale vennero ostacolati dalla mancanza di concorrenti valide per la teoria: non era chiaro quali tipi di test la distinguessero da queste. La relativit\u00e0 generale \u00e8 stata l'unica teoria relativitistica conosciuta della gravit\u00e0 compatibile con la relativit\u00e0 ristretta e le osservazioni. Inoltre, \u00e8 una teoria estremamente semplice ed elegante. La situazione \u00e8 cambiata con l'introduzione nel 1960 della teoria di Brans-Dicke. Si pu\u00f2 affermare che questa teoria sia pi\u00f9 semplice, dato che non contiene nessuna costante pienamente dimensionale, ed \u00e8 compatibile con una versione del principio di Mach e l'ipotesi dei grandi numeri di Dirac, due idee filosofiche che sono state influenzate dalla storia della relativit\u00e0. Alla fine, ci\u00f2 port\u00f2 allo sviluppo del formalismo post-newtoniano parametrizzato di Nordtvedt e Will, il quale parametrizza, in termini di dieci parametri regolabili, tutte le possibili deviazioni dalla legge di Newton riguardante la gravitazione universale di primo ordine della velocit\u00e0 di oggetti in movimento, (\"i.e.\" il primo ordine in formula_1, dove \"v\" \u00e8 la velocit\u00e0 di un oggetto e \"c\" \u00e8 la velocit\u00e0 della luce). Questa approssimazione permette alle possibili deviazioni dalla relativit\u00e0 generale, per gli oggetti che si muovono lentamente in deboli campi gravitazionali, di essere sistematicamente analizzate. Molti sforzi sono stati impiegati per limitare i parametri post-newtoniani e le deviazioni dalla relativit\u00e0 generale sono oggi fortemente limitate.\nGli esperimenti di verifica sulle lenti gravitazionali e il ritardo temporale della luce limitano lo stesso parametro post-newtoniano, il cosiddetto parametro \u03b3 di Eddington, che \u00e8 una parametrizzazione lineare della quantit\u00e0 di deflessione della luce da una sorgente gravitazionale. Esso \u00e8 uguale a uno per la relativit\u00e0 generale, e assume valori diversi in altre teorie (come la teoria di Brans-Dicke). \u00c8 il meglio limitato dei dieci parametri post-newtoniani, ma ci sono altri esperimenti pianificati per limitare gli altri. Osservazioni precise sullo spostamento del perielio di Mercurio vincolano altri parametri, come fanno i test basati sul principio di equivalenza forte.\nLente gravitazionale.\nUna delle prove pi\u00f9 importanti \u00e8 il fenomeno delle lenti gravitazionali osservato nelle lontane sorgenti astrofisiche, ma queste sono scarsamente controllate ed \u00e8 incerto il modo in cui limitano la relativit\u00e0 generale. Le prove pi\u00f9 precise sono analoghe a quelle dell'esperimento di Eddington del 1919: misurando la deflessione della radiazione di sorgenti lontane dal sole, tra cui quelle che possono essere pi\u00f9 precisamente analizzate sono le lontane radiosorgenti. In particolare, alcune quasar sono radiosorgenti molto forti. La risoluzione direzionale di ogni telescopio \u00e8 in linea di principio limitata dalla diffrazione; per i radiotelescopi questo \u00e8 anche un limite pratico. Un importante miglioramento per ottenere una precisione posizionale elevata (dal milli-arcosecondo al micro-arcosecondo) \u00e8 stata ottenuta dalla combinazione di radiotelescopi sparsi per la Terra. La tecnica \u00e8 chiamata interferometria a base molto lunga (VLBI, \"Very Long Baseline Interferometry\"). Con questa radio-tecnica le osservazioni accoppiano le informazioni provenienti dai segnali radio osservati in telescopi separati da grandi distanze. Recentemente, questi telescopi hanno misurato la deflessione delle onde radio dal Sole con altissima precisione, confermando la quantit\u00e0 di deflessione prevista dalla relativit\u00e0 generale al livello di 0,04%. A questo livello di precisione gli effetti sistematici devono essere attentamente presi in considerazione per determinare l'esatta posizione dei telescopi sulla Terra. Alcuni effetti importanti sono la nutazione della Terra, la rotazione, la rifrazione atmosferica, gli spostamenti tettonici e le ondate di marea. Un altro effetto importante \u00e8 la rifrazione delle onde radio dalla corona solare. Fortunatamente, questo effetto ha uno spettro caratteristico, dal momento che la distorsione gravitazionale \u00e8 indipendente dalla lunghezza d'onda. Pertanto, un'attenta analisi, utilizzando misurazioni a varie frequenze, pu\u00f2 eliminare questa possibile fonte di errore.\nL'intero cielo \u00e8 leggermente distorto a causa della deflessione gravitazionale della luce causata dal Sole (eccetto la direzione opposta al Sole). Questo effetto \u00e8 stato osservato dal satellite astrometrico Hipparcos dell'Agenzia Spaziale Europea che ha misurato la posizione di circa 105 stelle. Durante l'intera missione sono state determinate circa 3,5 \u00d7 106 posizioni relative, ciascuna con una precisione in genere di 3 milliarcosecondi (la precisione per una stella di magnitudine 8-9). Dal momento che la deflessione gravitazionale perpendicolare alla direzione Terra-Sole \u00e8 gi\u00e0 di 4,07\u00a0mas, si rendono necessarie correzioni praticamente per tutte le stelle. Senza effetti sistematici, l'errore in una singola osservazione di 3 milliarcosecondi, potrebbe essere ridotto tramite la radice quadrata del numero di posizioni, portando a una precisione di 0,0016 mas. Gli effetti sistematici, tuttavia, limitano la precisione della determinazione allo 0,3% (Froeschl\u00e9, 1997).\nVerifica del ritardo temporale del viaggio della luce.\nShapiro propose un'altra prova, oltre ai test classici, che potrebbe essere effettuata dentro il sistema solare. A volte \u00e8 chiamata la quarta verifica \"classica\" della relativit\u00e0 generale. Egli previde un ritardo di tempo relativistico (ritardo di Shapiro) nel tempo di viaggio di andata e ritorno per i segnali radar riflessi da altri pianeti. La semplice curvatura del percorso di un fotone che passa in prossimit\u00e0 del Sole \u00e8 troppo piccola per avere un effetto di ritardo osservabile (quando il viaggio di andata e ritorno viene confrontato con il tempo occorso se il fotone avesse seguito un cammino rettilineo), ma la relativit\u00e0 generale prevede un ritardo di tempo che diventa via via sempre pi\u00f9 grande quanto pi\u00f9 il fotone passa vicino al Sole a causa della dilatazione temporale nel potenziale gravitazionale del sole. L'osservazione delle riflessioni radar da Mercurio e Venere appena prima e poco dopo che vengono eclissati dal Sole fornisce una concordanza con la teoria della relativit\u00e0 generale a un livello del 5%. Pi\u00f9 recentemente, la sonda Cassini ha intrapreso un esperimento simile che concorda con la relativit\u00e0 generale a un livello di 0,002%. L'\"interferometria a base molto lunga\" ha misurato le correzioni dipendenti dalla velocit\u00e0 per il ritardo temporale di Shapiro nel campo in cui si muove Giove.\nPrincipio di equivalenza.\nIl principio di equivalenza, nella sua forma pi\u00f9 semplice, asserisce che le traiettorie dei corpi che cadono in un campo gravitazionale devono essere indipendenti dalla loro massa e struttura interna, a condizione che siano sufficientemente piccoli da non disturbare l'ambiente o essere influenzati da forze mareali. Questa idea \u00e8 stata verificata con precisione incredibile negli esperimenti con la bilancia a torsione di E\u00f6tv\u00f6s, che cercano una accelerazione differenziale tra le due masse sottoposte a prova. I vincoli su questo, e sull'esistenza di una quinta forza dipendente dalla composizione o dall'interazione di Yukawa gravitazionale sono molto forti, e sono trattati nella quinta forza e nel principio di equivalenza debole\nUna versione del principio di equivalenza, chiamata principio di equivalenza forte, afferma che i corpi che cadono in auto-gravitazione, come le stelle, i pianeti o i buchi neri (tenuti insieme dalla loro attrazione gravitazionale) dovrebbero seguire la stessa traiettoria in un campo gravitazionale, a patto che le stesse condizioni siano soddisfatte. Questo viene chiamato effetto Nordtvedt ed \u00e8 pi\u00f9 precisamente testato dal riflettore lunare. Dal 1969, si \u00e8 continuamente misurata la distanza tra diverse stazioni di telemetria sulla Terra ai riflettori sulla Luna con una precisione di circa un centimetro. Questi hanno fornito un vincolo forte su diversi altri parametri post-newtoniani.\nUn'altra parte del principio di equivalenza forte \u00e8 l'esigenza che la costante gravitazionale universale di Newton sia costante nel tempo, e abbia lo stesso valore in tutto l'universo. Ci sono molte osservazioni indipendenti che limitano la possibile variazione della costante gravitazionale di Newton, ma una delle migliori proviene dalla telemetria lunare la quale suggerisce che la costante di gravitazione universale non varia oltre una parte su 1011 per anno. La costanza delle altre costanti viene trattata nella sezione riguardante il principio di equivalenza di Einstein nell'articolo sul principio di equivalenza.\nSpostamento verso il rosso gravitazionale.\nLa prima delle prove classiche discusse precedentemente, lo spostamento verso il rosso gravitazionale, \u00e8 una semplice conseguenza del principio di equivalenza previsto da Einstein nel 1907. Come tale, non \u00e8 una prova della relativit\u00e0 generale allo stesso modo dei test post-newtoniani, perch\u00e9 ogni teoria che concerne la gravit\u00e0, obbedendo al principio di equivalenza, dovrebbe anche includere il redshift gravitazionale. Ci\u00f2 nonostante, la conferma dell'esistenza dell'effetto \u00e8 stata un'importante prova della gravit\u00e0 relativistica, poich\u00e9 l'assenza di redshift gravitazionale avrebbe fortemente contraddetto la relativit\u00e0. La prima osservazione del redshift gravitazionale fu la misurazione dello spostamento delle linee spettrali della nana bianca Sirio B fatta da Adams nel 1925. Sebbene questa misurazione, nonch\u00e9 le misurazioni successive dello spostamento spettrale su altre nane bianche, fossero in accordo con la previsione della relativit\u00e0, si potrebbe sostenere che lo spostamento potrebbe forse derivare da altra causa, e quindi sarebbe stato preferibile la verifica sperimentale utilizzando una fonte nota terrestre.\nLa verifica sperimentale dello spostamento verso il rosso gravitazionale utilizzando sorgenti terrestri dur\u00f2 diversi decenni, vista la difficolt\u00e0 di reperire orologi (per misurare la dilatazione del tempo) o sorgenti di radiazione elettromagnetica (per misurare lo spostamento verso il rosso) con una frequenza nota abbastanza per poter misurare esattamente l'effetto. La conferma sperimentale avvenne per la prima volta nel 1960 utilizzando le misurazioni della variazione di lunghezza d'onda dei fotoni dei raggi gamma generati con l'effetto M\u00f6ssbauer, il quale genera radiazione con una larghezza di linea molto stretta. L'esperimento, effettuato da Pound e Rebka e in seguito migliorato da Pound e Snyder, \u00e8 chiamato esperimento di Pound-Rebka. La precisione delle misurazioni dei raggi gamma era in genere dell'1%. Il blueshift di un fotone che cade pu\u00f2 essere trovato ipotizzando che abbia una massa equivalente in base alla sua frequenza formula_2 (dove \"h\" \u00e8 la costante di Planck) insieme a formula_3, un risultato della relativit\u00e0 ristretta. Tali semplici derivazioni ignorano il fatto che nella relativit\u00e0 generale l'esperimento mette a confronto velocit\u00e0 (\"rates\") di orologi, invece di energie. In altre parole, l'\"energia pi\u00f9 alta\" del fotone dopo che cade pu\u00f2 essere in modo equivalente attribuita all'andamento pi\u00f9 lento degli orologi pi\u00f9 in profondit\u00e0 nel pozzo di potenziale gravitazionale. Per convalidare pienamente la relativit\u00e0 generale, \u00e8 importante dimostrare anche che la velocit\u00e0 (\"rate\") di arrivo dei fotoni \u00e8 superiore alla velocit\u00e0 con cui vengono emessi. Un esperimento molto preciso di redshift gravitazionale, che si occupa di questo problema \u00e8 stato eseguito nel 1976, dove un orologio maser a idrogeno su un razzo venne lanciato a un'altezza di 10.000\u00a0km, e la sua velocit\u00e0 (\"rate\") confrontata con un orologio identico sulla terra, verificando cos\u00ec il redshift gravitazionale a 0,007%.\nSebbene il Global Positioning System (GPS) non sia progettato come una prova di fisica fondamentale, esso deve tenere in conto il redshift gravitazionale nel suo sistema di sincronizzazione e i fisici devono analizzare i dati di tempo dal GPS per confermare altre prove. Quando il primo satellite venne lanciato, alcuni ingegneri erano restii a credere alla previsione riguardo a una dilatazione notevole del tempo gravitazionale, cos\u00ec il primo satellite venne lanciato senza regolarne l'orologio, cosa che venne poi fatta nei satelliti successivi. Esso mostrava lo spostamento previsto di 38 microsecondi al giorno. Questa percentuale di discrepanza \u00e8 sufficiente ad alterare sensibilmente la funzione del GPS nel giro di poche ore se non viene \"aggiustata\". Un resoconto eccellente del ruolo svolto dalla relativit\u00e0 generale nella progettazione di GPS pu\u00f2 essere trovato in Ashby 2003.\nAltri test di precisione riguardo alla relativit\u00e0 generale, non trattati qui, sono il satellite Gravity Probe A, lanciato nel 1976, il quale dimostr\u00f2 che la gravit\u00e0 e la velocit\u00e0 influenzano la capacit\u00e0 di sincronizzare i ritmi di orologi orbitanti una massa centrale; l'esperimento di Hafele-Keating che utilizzava orologi atomici che circumnavigavano a bordo di un aereo per verificare la relativit\u00e0 generale e la relativit\u00e0 ristretta; e il prossimo test satellitare del principio di equivalenza (\"Satellite Test of the Equivalence Principle\").\nSpostamento verso il rosso nel rotore di Mossbauer\nNasce dall'idea di Einstein che un osservatore rotante sia equivalente a un osservatore in un campo gravitazionale. Gli esperimenti sul rotore di M\u00f6ssbauer consentono una conferma precisa dell'effetto Doppler relativistico. I raggi gamma vengono inviati da una sorgente al centro di un disco rotante ad un assorbitore sul bordo del disco (in alcune varianti questo schema \u00e8 stato invertito), mentre un contatore viene posizionato al di l\u00e0 dell'assorbitore. Secondo la relativit\u00e0 speciale, la frequenza di assorbimento della risonanza caratteristica dell'assorbitore mobile misurata al bordo del disco dovrebbe diminuire a causa della dilatazione del tempo, quindi aumenta la trasmissione dei raggi gamma attraverso l'assorbitore, che viene successivamente misurata dal contatore stazionario al di l\u00e0 dell'assorbitore. Questo effetto \u00e8 stato effettivamente osservato utilizzando l'effetto M\u00f6ssbauer. Il principio di equivalenza permette di interpretare questa dilatazione temporale dovuta alla rotazione in termini di dilatazione temporale gravitazionale, come originariamente suggerito da Einstein. Tali esperimenti sono stati effettuati pioneeristicamente da Hay et al. (1960), Champeney et al. (1965) e K\u00fcndig (1963). I moderni esperimenti sul rotore di Mossbauer hanno permesso di trovare un effetto aggiuntivo dovuto alla sincronizzazione dell'orologio dell'osservatore fisso con quello dell'osservatore rotante e la loro corretta interpretazione fisica \u00e8 stata riconosciuta come una nuova prova della Relativit\u00e0 Generale nel 2018 dalla Gravity Research Foundation.\nVerifiche per l'effetto di trascinamento (\"frame-dragging\").\nIl satellite Gravity Probe B, lanciato nel 2004 e operante fino al 2005, ha tentato di rilevare l'effetto di trascinamento (l'effetto di Lense-Thirring). L'analisi dei dati continua a partire dall'ottobre 2008; i risultati finali sono stati ritardati, soprattutto a causa dei livelli di rumore elevati e per la difficolt\u00e0 nella modellazione accurata del rumore in modo da consentire di trovare un segnale utile. Le verifiche dell'effetto di Lense-Thirring (che consiste in piccole precessioni secolari dell'orbita di una particella in movimento sottoposta in prova attorno a una massa centrale rotante come, ad esempio, un pianeta o una stella) sono stati effettuati con i satelliti LAGEOS.\nVerifiche del campo forte.\nLe pulsar sono stelle di neutroni che ruotando rapidamente emettono pulsazioni radio regolari. In quanto tali si comportano come orologi che consentono un monitoraggio molto preciso dei loro moti orbitali. Le osservazioni effettuate sulle pulsar in orbita attorno ad altre stelle hanno tutte dimostrato consistenti precessioni del periapside e non possono essere valutate classicamente, ma secondo la relativit\u00e0 generale. Per esempio, la pulsar binaria PSR B1913+16 di Hulse-Taylor (una coppia di stelle di neutroni in cui una si \u00e8 rivelata essere una pulsar) ha una precessione osservata di oltre 4\u00b0 di arco per anno. Questa precessione \u00e8 stata utilizzata per calcolare le masse delle componenti.\nAnalogamente al modo in cui gli atomi e le molecole emettono radiazioni elettromagnetiche, una massa gravitazionale che si trova in un tipo di quadripolo o vibrazione di ordine pi\u00f9 elevato, o \u00e8 asimmetrica e in rotazione, pu\u00f2 emettere onde gravitazionali. Queste onde gravitazionali si prevede viaggino alla velocit\u00e0 della luce. Per esempio, i pianeti che orbitano il Sole perdono costantemente energia tramite la radiazione gravitazionale, ma questo effetto \u00e8 cos\u00ec piccolo che \u00e8 improbabile che si osserver\u00e0 nel prossimo futuro (la Terra irradia circa 200 watt - vedi onde gravitazionali - della radiazione gravitazionale). Le onde gravitazionali sono state indirettamente rilevate dalla binaria Hulse-Taylor. La sincronizzazione (\"timing\") precisa degli impulsi mostra che le stelle orbitano solo approssimativamente secondo le leggi di Keplero, \u2013 nel corso del tempo gradualmente gireranno a spirale l'una verso l'altra, rivelando in tal modo l'energia perduta in stretto accordo con l'energia irradiata prevista per le onde gravitazionali. Cos\u00ec, anche se le onde non vengono misurate direttamente, il loro effetto sembra necessario per spiegare le orbite. Per questo lavoro Hulse e Taylor vinsero il Premio Nobel.\nUna \"doppia pulsar\" scoperta nel 2003, PSR J0737-3039, ha una precessione del perielio di 16,90\u00b0 per anno; diversamente dalla binaria di Hulse-Taylor, entrambe le stelle di neutroni sono rilevate come pulsar, permettendo una sincronizzazione (\"timing\") di precisione di entrambi i membri del sistema. A causa di questo, l'orbita stretta, il fatto che il sistema \u00e8 quasi al limite, e la velocit\u00e0 trasversale molto bassa del sistema cos\u00ec come visto dalla Terra, J0737-3039 fornisce di gran lunga il miglior sistema conosciuto finora per le verifiche del campo forte della relativit\u00e0 generale. Molti effetti relativistici diversi vengono osservati, compreso il decadimento orbitale, come nel sistema di Hulse-Taylor. Dopo aver osservato il sistema per due anni e mezzo, furono possibili quattro verifiche indipendenti della relativit\u00e0 generale, confermando la pi\u00f9 precisa (il ritardo di Shapiro) che convalida la previsione della relativit\u00e0 generale dello 0,05%.\nOnde gravitazionali.\nSono stati fabbricati un certo numero di rivelatori di onde gravitazionali, con l'intento di rivelare direttamente le onde gravitazionali emanate da tali eventi astronomici come la fusione di due stelle di neutroni. Attualmente, il pi\u00f9 sensibile di questi \u00e8 LIGO (\"Laser Interferometer Gravitational-Wave Observatory\", ovvero \"Osservatorio interferometrico laser per onde gravitazionali\"), il quale \u00e8 stato operativo fin dal 2002. La prima osservazione di onde gravitazionali \u00e8 avvenuta nel settembre 2015. L'importanza delle onde gravitazionali quale potenziale test della relativit\u00e0 generale venne enfatizzata prima della loro effettiva rivelazione.\nVerifiche cosmologiche.\nLe verifiche della relativit\u00e0 generale su scala pi\u00f9 grande, non sono affatto cos\u00ec precise come quelle effettuate sul sistema solare. La prima di queste prove \u00e8 stata la previsione e la scoperta dell'espansione dell'universo. Nel 1922 Fridman scopr\u00ec che le equazioni di Einstein hanno soluzioni \"non stazionarie\" (anche in presenza della costante cosmologica). Nel 1927 Lema\u00eetre dimostr\u00f2 che le soluzioni statiche delle equazioni di Einstein, che sono possibili in presenza della costante cosmologica, sono instabili, e perci\u00f2 l'universo statico immaginato da Einstein non potrebbe esistere (esso deve o espandersi o contrarsi). Lema\u00eetre fece un'esplicita previsione riguardo al fatto che l'universo si espanderebbe. Egli ha ricavato anche una relazione tra redshift e distanza, che ora \u00e8 nota come legge di Hubble. Successivamente, nel 1931, Einstein stesso si trov\u00f2 d'accordo con i risultati di Friedmann e Lema\u00eetre. L'espansione dell'universo scoperta da Hubble nel 1929 venne allora considerata da molti (e continua adesso ad essere considerata da alcuni) come una conferma diretta della relativit\u00e0 generale. Negli anni '30, in gran parte dovuto al lavoro di Milne, ci si rese conto che il rapporto lineare tra redshift e distanza deriva dall'ipotesi generale di uniformit\u00e0 e isotropia, e non specificamente dalla relativit\u00e0 generale. Tuttavia la previsione di un universo \"non statico\" non \u00e8 stata banale, ma anzi drammatica, e soprattutto motivata dalla relativit\u00e0 generale.\nAlcuni altri test cosmologici comprendono la ricerca di onde gravitazionali primordiali generate durante l'inflazione cosmica, che possono essere rilevate nella polarizzazione delle microonde cosmiche di fondo o tramite un interferometro (proposto) spaziale di onde gravitazionali chiamato Osservatore del Big Bang (\"Big Bang Observer\"). Altri test ad alto redshift sono vincoli per altre teorie della gravit\u00e0 e per la variazione della costante gravitazionale fin dalla nucleosintesi del Big Bang (essa variava allora non pi\u00f9 del 40%).\nAlcuni fisici pensano che l'energia oscura sia forse dovuta all'effetto di vivere in un mondo-brana o ad altre correzioni per le equazioni di campo di Einstein."}
{"id": "2941595", "revid": "647919", "url": "https://it.wikipedia.org/wiki?curid=2941595", "title": "Un homme de trop", "text": ""}
{"id": "2941600", "revid": "287204", "url": "https://it.wikipedia.org/wiki?curid=2941600", "title": "12171 Johannink", "text": "12171 Johannink \u00e8 un asteroide della fascia principale. Scoperto nel 1977, presenta un'orbita caratterizzata da un semiasse maggiore pari a 2,7380757\u00a0UA e da un'eccentricit\u00e0 di 0,0596033, inclinata di 2,37651\u00b0 rispetto all'eclittica."}
{"id": "2941601", "revid": "287204", "url": "https://it.wikipedia.org/wiki?curid=2941601", "title": "13004 Aldaz", "text": "13004 Aldaz \u00e8 un asteroide della fascia principale. Scoperto nel 1982, presenta un'orbita caratterizzata da un semiasse maggiore pari a 2,5890199\u00a0UA e da un'eccentricit\u00e0 di 0,2987912, inclinata di 14,23367\u00b0 rispetto all'eclittica."}
{"id": "2941602", "revid": "287204", "url": "https://it.wikipedia.org/wiki?curid=2941602", "title": "12935 Zhengzhemin", "text": "12935 Zhengzhemin \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3131150\u00a0UA e da un'eccentricit\u00e0 di 0,0994175, inclinata di 5,82397\u00b0 rispetto all'eclittica."}
{"id": "2941606", "revid": "1566286", "url": "https://it.wikipedia.org/wiki?curid=2941606", "title": "Rosel Zech", "text": "Biografia.\nDebutta in teatro nel 1970. La sua interpretazione di Hedda in \"Hedda Gabler\" di Ibsen le frutta il premio come migliore attrice tedesca nel 1977. Debutta nel cinema nel 1973 diretta da Ulli Lommel in \"La tenerezza del lupo\" e si distingue nel 1975 in \"Ice age\" di Zadeck per l'interpretazione di un'infermiera amica dell'ex collaboratore nazista Knut Hamsum. Negli anni ottanta arriva la notoriet\u00e0 internazionale: \u00e8 diretta, infatti, da Rainer Werner Fassbinder dapprima in \"Lola\" nel 1981 e poi, da protagonista, in \"Veronika Voss\" (1982), ritratto di una celebre attrice dell'UFA.\nL'attrice ha continuato a lavorare nel cinema tedesco, in \"Odds and Ends\" di Alexander Kluge del 1987, \"The Blind Director\" del 1985 e \"The Assault of Present on the Rest of Time\", cos\u00ec come in \"A Runaway Horse\" di Peter Beauvais del 1986. \u00c8 stato con \"Salmonberries\" di Percy Adlon (1993) che, per\u00f2, il pubblico statunitense ha conosciuto Rosel Zech. Il tema della Germania nazista ritorna nel 1995 nel film \"Ade\" diretto da Herbert Achternbusch, in cui il ricordo personale e il senso di colpa riaprono le ferite di quel capitolo buio nella storia dell'umanit\u00e0. In seguito la Zech \u00e8 apparsa in \"Aim\u00e9e e Jaguar\" del 2000, diretta da Max F\u00e4rberb\u00f6ck. Ambientata durante l'Olocausto, la storia \u00e8 incentrata sulla storia d'amore impossibile tra due donne durante la seconda guerra mondiale.\nRosel Zech \u00e8 morta per tumore osseo a Berlino il 31 agosto 2011 a 71 anni; \u00e8 sepolta nel cimitero della citt\u00e0."}
{"id": "2941609", "revid": "287204", "url": "https://it.wikipedia.org/wiki?curid=2941609", "title": "12311 Ingemyr", "text": "12311 Ingemyr \u00e8 un asteroide della fascia principale. Scoperto nel 1992, presenta un'orbita caratterizzata da un semiasse maggiore pari a 2,6508028\u00a0UA e da un'eccentricit\u00e0 di 0,1972461, inclinata di 5,42912\u00b0 rispetto all'eclittica.\n\u00c8 dedicato all'astronomo svedese Mikael Ingemyr."}
{"id": "2941611", "revid": "287204", "url": "https://it.wikipedia.org/wiki?curid=2941611", "title": "14339 Knorre", "text": "14339 Knorre \u00e8 un asteroide della fascia principale. Scoperto nel 1983, presenta un'orbita caratterizzata da un semiasse maggiore pari a 2,5988545\u00a0UA e da un'eccentricit\u00e0 di 0,1768680, inclinata di 14,41851\u00b0 rispetto all'eclittica.\nL'asteroide \u00e8 dedicato ai tre astronomi della dinastia Knorre: Ernst Friedrich, Karl Friedrich e Viktor Karlovi\u010d."}
{"id": "2941612", "revid": "729019", "url": "https://it.wikipedia.org/wiki?curid=2941612", "title": "Anabolic Video", "text": "Anabolic Video \u00e8 un'agenzia di casting pornografica con sede a Chatsworth, in California. L'agenzia fu un pioniere nella pornografia gonzo ed \u00e8 considerata una delle migliori produttrici di gonzo.\nSerie cinematografiche.\nLa compagnia ha avuto maggior successo nelle serie: \"Anabolic Penetrations\", \"Balls Deep\", \"Sweet Cheeks\", \"Nasty Nymphos\", \"The Gangbang Girl\", \"Gangbang Auditions\", \"Down the Hatch\", \"Initiations\" e \"World Sex Tour\".\nAttrici.\nPornstars come Shelby Bell iniziarono la loro carriera con l'Anabolic Video. Nel 1999 Vivian Valentine si ritrov\u00f2 con un occhio nero dopo essere stata colpita da Jon Dough durante le riprese di \"Sesso rude\", ma disse al riguardo: \"Non ho rimpianti o risentimenti al riguardo\". Nel giugno 2004 Alexis Amore firm\u00f2 un accordo di recitazione e regia nel quale avrebbe diretto otto o dieci film e star in sei film all'anno. Questo fece di lei la prima \"contract girl\" di Anabolic."}
{"id": "2941623", "revid": "599013", "url": "https://it.wikipedia.org/wiki?curid=2941623", "title": "Ky\u00f4ko Fukada", "text": ""}
{"id": "2941634", "revid": "729019", "url": "https://it.wikipedia.org/wiki?curid=2941634", "title": "Jon Dough", "text": "Infanzia.\nJon Dough crebbe nella citt\u00e0 del mulino d'acciaio nella Pennsylvania occidentale. All'et\u00e0 di 8 anni, lui e suo fratello pi\u00f9 piccolo subirono abusi sessuali da parte del fidanzato della madre. All'et\u00e0 di 15 anni, Jon fu mandato a vivere con un ricco zio. Dough frequent\u00f2 l'Albright College a Reading, Pennsylvania, laureandosi in biologia nel 1985.\nMorte.\nDough mor\u00ec il 27 agosto 2006, a Chatsworth, California per suicidio per impiccagione. Aveva 43 anni. Il suo corpo fu ritrovato dalla donna che fu sua moglie per dodici anni, Monique DeMoan, con la quale ebbe una figlia, che aveva quattro anni all'epoca della morte."}
{"id": "2941640", "revid": "330270", "url": "https://it.wikipedia.org/wiki?curid=2941640", "title": "Annamaria Ortese", "text": ""}
{"id": "2941649", "revid": "767487", "url": "https://it.wikipedia.org/wiki?curid=2941649", "title": "Lorenzo Panattoni", "text": "Inizi\u00f2 l'attivit\u00e0 (accanto a Giuseppe Panattoni) come deputato di Lari, dove ancora oggi \u00e8 possibile visitare il palazzo di famiglia, al Parlamento toscano riunitosi col nome di \"Assemblea Costituente Toscana\" dal 25 marzo 1849 al 12 aprile 1849.\nLo troviamo quindi, sempre insieme a Giuseppe Panattoni, all\"'Assemblea dei Rappresentanti della Toscana\", creata l'11 agosto 1859 e riunitasi per l'ultima volta il 20 marzo 1860 per sancire l'unificazione della Toscana al Piemonte.\nDurante i plebisciti di annessione al Piemonte del marzo 1860 fu molto attivo nel perorare la causa unionista, anche se i risultati a Lari furono molto pi\u00f9 bassi che altrove (con circa mille astenuti su poco pi\u00f9 di 3000 votanti).\nMembro del partito liberale (guidato da Bettino Ricasoli, l'inventore del vino Chianti), vedeva nell'unione (paritetica) del suo paese al Regno di Sardegna il modo migliore per osteggiare il rafforzamento del potere statale perorato dai granduchi lorenesi e difendere le prerogative della classe dominante (aristocratica) toscana.\nA Lari fece varie attivit\u00e0 di propaganda politica. Per esempio nell'estate del 1849 tenne un comizio contro il Granduca, \"istigando il popolo ad andare in guerra contro i tedeschi\", che gli cost\u00f2 problemi con la giustizia granducale"}
{"id": "2941651", "revid": "73843", "url": "https://it.wikipedia.org/wiki?curid=2941651", "title": "Giovanni Cultrone", "text": "Biografia.\nDisput\u00f2 la prima gara internazionale il 4 ottobre 1947 all'Arena di Milano, dove fu quarto sui 5000 metri nell'incontro internazionale Italia-Ungheria con il tempo di 15'33\"2. Fu due volte campione italiano assoluto nel 1941, con i colori del Gruppo Sportivo Baracca di Milano, vincendo nei 3000 metri siepi con il tempo di 9'36\"6 e nei 10000 metri piani con il tempo di 32'08\"1.\nOttenne poi anche altri piazzamenti ai campionati italiani assoluti:\nNel dopoguerra gareggi\u00f2 per i colori del G.S. Vigili del Fuoco e, ritornato nella sua citt\u00e0 di nascita, per il Gruppo Sportivo Fiamma di Vittoria.\nNel 1947, 1949, 1950 e 1955 vinse il Giro podistico internazionale di Castelbuono."}
{"id": "2941653", "revid": "1573940", "url": "https://it.wikipedia.org/wiki?curid=2941653", "title": "Carlo Italo Panattoni", "text": "Nato a Lari, studi\u00f2 diritto, lettere e filosofia. In giovent\u00f9 si dedic\u00f2 alla letteratura. Nel 1860 pubblic\u00f2 \"Il voto dei popoli\". \nAvvocato di grido, godette di fama in tutta Italia.\nEra specializzato in cause di propriet\u00e0 letteraria.\nDifese la Ricordi contro l'editore Sonzogno, che dichiarava decaduti i diritti della Ricordi su alcune opere di Bellini, Rossini, Donizetti e Meyerbeer. \nCon la sentenza favorevole ai Ricordi, la Sonzogno fu obbligata a pagare i danni.\nSu questo processo Carlo Italo Panattoni pubblic\u00f2 un libro intitolato \"La lotta per il diritto\", pubblicato a Milano nel 1889.\nEntr\u00f2 alla camera nel 1874, sedette prima all'estrema sinistra, passando successivamente nelle file della sinistra costituzionale. \nTramite i Ricordi ebbe anche alcuni autografi di Giuseppe Verdi.\nA Roma esiste una via intitolata a Italo Panattoni."}
{"id": "2941654", "revid": "287204", "url": "https://it.wikipedia.org/wiki?curid=2941654", "title": "Pala di Vallombrosa", "text": "La Pala di Vallombrosa \u00e8 un dipinto a olio su tavola (415x246 cm il pannello centrale) di Pietro Perugino, datato 1500 e conservato nella Galleria dell'Accademia a Firenze.\nStoria.\nIl dipinto venne commissionato al Perugino per l'altare maggiore dell'abbazia di Vallombrosa nei dintorni di Firenze nel 1498 e consegnato entro il luglio 1500. Con la soppressione napoleonica del 1810 la pala venne trasportata a Parigi nell'antenato del Museo del Louvre, ma con la Restaurazione, nel 1817, fu riportata in Italia, venendo destinata alla galleria fiorentina.\nLa forma originaria della pala e le vicende della committenza sono testimoniate dalla biografia di don Biagio Milanesi (1445-1523), abate di Vallombrosa e generale dell'Ordine dal 1480, scritta da don Bernardo del Serra all'inizio del XVI secolo.\nLa critica si espresse in maniera contrastante sull'opera: Adolfo Venturi la consider\u00f2 un'opera di scarsa originalit\u00e0, con uno schema simile a molte altre opere peruginesche, mentre Cavalcaselle vi lesse un influsso del giovane Raffaello che avrebbe provocato un \"ringiovanimento\" nell'arte del maestro; Becherucci addirittura ipotizz\u00f2 che le figure di san Benedetto, san Michele e alcuni angeli fossero di mano dell'illustre allievo. In ogni caso la luminosit\u00e0 e la chiarezza degli incarnati avvicina l'opera ad altre uscite dalla bottega fiorentina di Perugino in quegli anni, quali il \"Compianto\" della Galleria Palatina e la \"Piet\u00e0\" agli Uffizi.\nQuanto alla fortuna della pala, si pu\u00f2 citare l'opera \"Incoronazione della Vergine e i santi Benedetto, Mercuriale, Giovanni Gualberto e Bernardo Uberti\" di Baldassarre Carrari, che direttamente le si ispira.\nDescrizione e stile.\nLa pala era originariamente dotata di una struttura a tabernacolo che comprendeva anche una perduta predella, della quale si conoscono i soli due pannelli agli estremi, con i ritratti alla base di quelli che dovevano essere i pilastri, di Biagio Milanesi e del monaco Baldassarre, opere di grande intensit\u00e0, oggi agli Uffizi.\nLe condizioni di conservazione non sono ottimali. Lo schema diviso in due registri principali, uno celeste e uno terreno con i santi, completamente staccato dal primo, deriva dal prototipo della perduta \"Assunzione\" di Perugino nella Cappella Sistina, poi replicata in numerose altre tavole. Maria sta ascendendo in cielo entro una mandorla di cherubini, con angeli disposti simmetricamente ai lati che aiutano questa miracolosa dipartita: due volanti in basso e quattro musicanti fermi su una fascia di nuvole accanto a Maria. La mandorla si interrompe curiosamente sul bordo superiore della tela, dove inizia la lunetta in cui si trova il Dio Padre entro un nimbo dorato, a cui guarda estasiata la Vergine, circondato da altri angeli e cherubini. La mandorla un tempo si univa al nimbo divino, ma trattandosi di una ridipintura \u00e8 stato eliminato il tratto superiore durante un restauro.\nIn basso assistono alla scena quattro santi immersi in un dolce paesaggio di colline sfumate in lontananza: da sinistra Bernardo degli Uberti, Giovanni Gualberto, Benedetto e Michele arcangelo.\nPerugino ricorse a schemi e disegni gi\u00e0 sperimentati in altre opere, disegnando con sicurezza con la sua tecnica gi\u00e0 ormai consolidata, fatta da schemi misurati e piacevoli, un uso del colore brillante ma sfumato con dolcezza, un'attenzione ai particolari decorativi, come si coglie soprattutto nell'elegante armatura e nello scudo \"all'antica\" di san Michele.\nLungo il margine inferiore della tavola si legge la firma: ."}
{"id": "2941656", "revid": "254401", "url": "https://it.wikipedia.org/wiki?curid=2941656", "title": "Basilica di Nostra Signora Assunta", "text": "La basilica di Nostra Signora Assunta \u00e8 un edificio religioso del quartiere genovese di Sestri Ponente, sito in piazza Francesco Baracca. La sua comunit\u00e0 parrocchiale fa parte del vicariato di Sestri Ponente dell'arcidiocesi di Genova.\nStoria.\nEdificata a partire dal 1610 (il 4 ottobre l'inizio della costruzione, dopo tre anni dalla richiesta al governo della Repubblica di Genova), venne completata nel 1618 e consacrata due anni dopo, nel 1620. Nel 1624 venne aggiunta la struttura della torre campanaria.\nNel primo anno di vita vi furono diversi attriti con la vicina e precedente (sede parrocchiale a partire dal 1132) chiesa dedicata a San Giovanni Battista: la chiesa di Nostra Signora dell'Assunta venne prima eletta a parrocchia (il 22 dicembre 1620), degradando San Giovanni Battista, successivamente la decisione venne invertita, fino a quando, il 3 febbraio 1623, vennero rese parrocchie indipendenti. La situazione di attrito si trascin\u00f2 tuttavia per alcuni anni ancora, fino ad una decisione ultima della Congregazione del Concilio datata 15 novembre 1631. Il 10 ottobre 1629 venne consacrata dal vescovo di Brugnato Vincenzo Giovanni Spinola.\nNel 1951 Pio XII la dichiar\u00f2 Basilica minore.\nDescrizione.\nL'ingresso principale dell'edificio, orientato verso Nord, \u00e8 posto nella piazza intestata all'aviatore della Prima guerra mondiale Francesco Baracca. La facciata, realizzata nel 1932, \u00e8 opera dell'architetto Piero de Barbieri e dello scultore sestrese Luigi Venzano. I due lati della facciata sono sovrastati da due statue in calcestruzzo dedicate a San Giovanni Battista e San Giuseppe, mentre nella parte centrale (di maggiore altezza) vi \u00e8 un altorilievo (6 m per 5 m) dedicato alla Madonna, realizzato in un misto di bronzo e cemento.\nLa struttura interna \u00e8 composta da una sola navata, con una larghezza di 18 m ed una lunghezza di 38 m. Gli affreschi, gli stucchi e i marmi che ne decorano gli interni sono stati in tempi diversi; tra gli autori delle opere vi sono i genovesi Giulio Benso, Domenico Piola e Nicol\u00f2 Barabino, oltre al sestrese Gian Stefano Rossi.\nGli interni della chiesa sono stati restaurati recentemente: i lavori di restauro sono durati tre anni, dal 2003 al 2006."}
{"id": "2941660", "revid": "1035751", "url": "https://it.wikipedia.org/wiki?curid=2941660", "title": "Ritratto di Biagio Milanesi", "text": "Il Ritratto di Biagio Milanesi \u00e8 un dipinto a olio su tavola (28x26 cm) di Pietro Perugino, datato 1500 e conservato nella Galleria dell'Accademia a Firenze.\nStoria.\nIl pannello fa parte della \"Pala di Vallombrosa\" (Galleria dell'Accademia, inv. 1890, n. 8366), alla quale \u00e8 stato riunito nel 2013 dopo essere stata a lungo alla Galleria degli Uffizi. Il dipinto \u00e8 posto nella sua posizione originale, alla base del pilastrino sinistro, all'altezza della perduta predella. Insieme alla pala citata, il ritratto venne commissionato al Perugino per l'altare maggiore dell'abbazia di Vallombrosa nei dintorni di Firenze nel 1498 e consegnato entro il luglio 1500. Con la soppressione napoleonica del 1810 la pala venne trasportata a Parigi nell'antenato del Museo del Louvre, ma con la Restaurazione, nel 1817, fu riportata in Italia, ormai senza pi\u00f9 predella.\nDescrizione e stile.\nIl monaco ritratto \u00e8 Biagio Milanesi (1445-1523), committente dell'opera nonch\u00e9 abate di Vallombrosa e Generale dei Vallombrosani dal 1480. Egli \u00e8 raffigurato di profilo su fondo scuro, guardante in alto a destra verso la scena dell\"'Assunzione\", che si svolge al centro della pala.\nIl ritratto mostra una notevole intensit\u00e0, con una forte individuazione fisionomica data da alcuni particolari come il mento pronunciato, il naso affilato, la testa rasata per la condizione monacale, la fronte corrugata per il naturale gesto di alzare le sopracciglia nel guardare verso l'alto. Si tratta di un tipico esempio di come il Perugino, nel campo del ritratto, fosse capace di grande intensit\u00e0 fisiognomica e psicologica, a differenza di quando creava personaggi di fantasia, idealizzati e vacui.\nIn alto e a destra si legge l'iscrizione dedicata alla Vergine in lettere dorate: \"Blasio Gen. Servo Tvo / Svccvrre\"."}
{"id": "2941661", "revid": "1035751", "url": "https://it.wikipedia.org/wiki?curid=2941661", "title": "Ritratto del monaco Baldassarre", "text": "Il Ritratto del monaco Baldassarre \u00e8 un dipinto a olio su tavola (26x27 cm) di Pietro Perugino, datato 1500 e conservato nella Galleria dell'Accademia a Firenze.\nStoria.\nIl pannello fa parte della \"Pala di Vallombrosa\" (Galleria dell'Accademia, inv. 1890, n. 8366), alla quale \u00e8 stato riunito nel 2013 dopo essere stata a lungo alla Galleria degli Uffizi. Il dipinto \u00e8 posto nella sua posizione originale, alla base del pilastrino destro, all'altezza della perduta predella. Insieme alla pala citata, il ritratto venne commissionato al Perugino per l'altare maggiore dell'abbazia di Vallombrosa nei dintorni di Firenze nel 1498 e consegnato entro il luglio 1500. Con la soppressione napoleonica del 1810 la pala venne trasportata a Parigi nell'antenato del Museo del Louvre, ma con la Restaurazione, nel 1817, fu riportata in Italia, ormai senza pi\u00f9 predella.\nDescrizione e stile.\nIl monaco ritratto \u00e8 un certo Baldassarre, committente dell'opera assieme all'abate Biagio Milanesi, sindaco e procuratore dell'Abbazia di Vallombrosa nel 1500. Egli \u00e8 raffigurato di profilo su fondo scuro, guardante in alto a sinistra, verso la scena dell\"'Assunzione\", che si svolge al centro della pala.\nIl ritratto mostra una notevole intensit\u00e0, con una forte individuazione fisionomica data da alcuni particolari come il naso pronunciato, le labbra sottili, il piccolo mento, la chierica ritratta con grande verosimiglianza, la fronte corrugata per il naturale gesto di alzare le sopracciglia nel guardare verso l'alto. Si tratta di un tipico esempio di come il Perugino, nel campo del ritratto, fosse capace di grande intensit\u00e0 fisiognomica e psicologica, a differenza di quando creava personaggi di fantasia, idealizzati e vacui.\nIn alto e a sinistra si legge l'iscrizione dedicata alla Vergine in lettere dorate: \"D. Baltasar Monaco / S[ervo] Tvo Svccvrre\"."}
{"id": "2941665", "revid": "287204", "url": "https://it.wikipedia.org/wiki?curid=2941665", "title": "13686 Kongozan", "text": "13686 Kongozan \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 3,1105434\u00a0UA e da un'eccentricit\u00e0 di 0,1841220, inclinata di 1,24817\u00b0 rispetto all'eclittica."}
{"id": "2941666", "revid": "287204", "url": "https://it.wikipedia.org/wiki?curid=2941666", "title": "13787 Nagaishi", "text": "13787 Nagaishi \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 3,1989753\u00a0UA e da un'eccentricit\u00e0 di 0,1320707, inclinata di 2,12634\u00b0 rispetto all'eclittica."}
{"id": "2941669", "revid": "287204", "url": "https://it.wikipedia.org/wiki?curid=2941669", "title": "10829 Matsuobasho", "text": "10829 Matsuobasho \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 2,2624261\u00a0UA e da un'eccentricit\u00e0 di 0,1978297, inclinata di 7,84357\u00b0 rispetto all'eclittica."}
{"id": "2941670", "revid": "287204", "url": "https://it.wikipedia.org/wiki?curid=2941670", "title": "11288 Okunohosomichi", "text": "11288 Okunohosomichi \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 2,9977245\u00a0UA e da un'eccentricit\u00e0 di 0,1166673, inclinata di 10,76845\u00b0 rispetto all'eclittica."}
{"id": "2941671", "revid": "287204", "url": "https://it.wikipedia.org/wiki?curid=2941671", "title": "11361 Orbinskij", "text": "11361 Orbinskij \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,4439168\u00a0UA e da un'eccentricit\u00e0 di 0,1861827, inclinata di 6,09916\u00b0 rispetto all'eclittica."}
{"id": "2941673", "revid": "106054173", "url": "https://it.wikipedia.org/wiki?curid=2941673", "title": "Pizzo Ferr\u00e9", "text": "Il Pizzo Ferr\u00e9 (3.103\u00a0) \u00e8 una montagna delle Alpi dell'Adula nelle Alpi Lepontine. Si trova in provincia di Sondrio (Lombardia) non lontano dal confine con la Svizzera.\nDescrizione.\nLa montagna \u00e8 collocata nella Catena Mesolcina tra l'italiana Valle Spluga (nelle sue vallate laterali Val Loga e Val Schisarolo) e la svizzera Val Curciusa. Si pu\u00f2 salire sulla vetta partendo da Montespluga e passando per il Bivacco Cecchini (2.773\u00a0m s.l.m.)."}
{"id": "2941674", "revid": "287204", "url": "https://it.wikipedia.org/wiki?curid=2941674", "title": "49698 V\u00e1chal", "text": "49698 V\u00e1chal \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3856836\u00a0UA e da un'eccentricit\u00e0 di 0,0667810, inclinata di 7,20955\u00b0 rispetto all'eclittica."}
{"id": "2941676", "revid": "287204", "url": "https://it.wikipedia.org/wiki?curid=2941676", "title": "52665 Brianmay", "text": "52665 Brianmay \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,9985737\u00a0UA e da un'eccentricit\u00e0 di 0,1351444, inclinata di 8,61651\u00b0 rispetto all'eclittica.\nL'asteroide \u00e8 dedicato al chitarrista dei Queen Brian Harold May che ha conseguito a 60 anni il dottorato in astrofisica."}
{"id": "2941677", "revid": "287204", "url": "https://it.wikipedia.org/wiki?curid=2941677", "title": "49698 Vachal", "text": ""}
{"id": "2941679", "revid": "287204", "url": "https://it.wikipedia.org/wiki?curid=2941679", "title": "58664 IYAMMIX", "text": "58664 IYAMMIX \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,3710887\u00a0UA e da un'eccentricit\u00e0 di 0,2451941, inclinata di 4,12646\u00b0 rispetto all'eclittica."}
{"id": "2941681", "revid": "287204", "url": "https://it.wikipedia.org/wiki?curid=2941681", "title": "58682 Alena\u0161olcov\u00e1", "text": "58682 Alena\u0161olcov\u00e1 \u00e8 un asteroide della fascia principale. Scoperto nel 1998, presenta un'orbita caratterizzata da un semiasse maggiore pari a 2,6555438\u00a0UA e da un'eccentricit\u00e0 di 0,1613230, inclinata di 2,00816\u00b0 rispetto all'eclittica."}
{"id": "2941682", "revid": "287204", "url": "https://it.wikipedia.org/wiki?curid=2941682", "title": "58682 Alenasolcova", "text": ""}
{"id": "2941683", "revid": "287204", "url": "https://it.wikipedia.org/wiki?curid=2941683", "title": "61208 Stona\u0159ov", "text": "61208 Stona\u0159ov \u00e8 un asteroide della fascia principale. Scoperto nel 2000, presenta un'orbita caratterizzata da un semiasse maggiore pari a 2,2878878\u00a0UA e da un'eccentricit\u00e0 di 0,1894252, inclinata di 5,44140\u00b0 rispetto all'eclittica."}
{"id": "2941684", "revid": "287204", "url": "https://it.wikipedia.org/wiki?curid=2941684", "title": "61208 Stonarov", "text": ""}
{"id": "2941685", "revid": "287204", "url": "https://it.wikipedia.org/wiki?curid=2941685", "title": "13576 Gotoyoshi", "text": "13576 Gotoyoshi \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 2,3713477\u00a0UA e da un'eccentricit\u00e0 di 0,1841178, inclinata di 3,03155\u00b0 rispetto all'eclittica."}
{"id": "2941686", "revid": "287204", "url": "https://it.wikipedia.org/wiki?curid=2941686", "title": "13577 Ukawa", "text": "13577 Ukawa \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 2,4026085\u00a0UA e da un'eccentricit\u00e0 di 0,1701165, inclinata di 3,04411\u00b0 rispetto all'eclittica."}
{"id": "2941687", "revid": "1318658", "url": "https://it.wikipedia.org/wiki?curid=2941687", "title": "Qasr-e Shirin", "text": "Qasr-e Sh\u012br\u012bn (farsi \u0642\u0635\u0631 \u0634\u06cc\u0631\u06cc\u0646) \u00e8 il capoluogo dello shahrest\u0101n di Qasr-e-Shirin, circoscrizione Centrale, nella provincia di Kermanshah. Aveva, nel 2006, una popolazione di 15.437 abitanti.\nLa citt\u00e0 con i suoi caravanserragli era un punto di sosta sulla strada verso Baghdad e presenta molte rovine dell'epoca sasanide con i resti del palazzo attribuito a Cosroe II. Il sito \u00e8 inserito nella lista provvisoria del Patrimonio dell'umanit\u00e0 dell'UNESCO."}
{"id": "2941688", "revid": "287204", "url": "https://it.wikipedia.org/wiki?curid=2941688", "title": "13582 Tominari", "text": "13582 Tominari \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 2,5884732\u00a0UA e da un'eccentricit\u00e0 di 0,1403431, inclinata di 14,12258\u00b0 rispetto all'eclittica."}
{"id": "2941689", "revid": "309289", "url": "https://it.wikipedia.org/wiki?curid=2941689", "title": "Qasr-e-Shirin", "text": ""}
{"id": "2941690", "revid": "287204", "url": "https://it.wikipedia.org/wiki?curid=2941690", "title": "14491 Hitachiomiya", "text": "14491 Hitachiomiya \u00e8 un asteroide della fascia principale. Scoperto nel 1994, presenta un'orbita caratterizzata da un semiasse maggiore pari a 2,6731785\u00a0UA e da un'eccentricit\u00e0 di 0,3585320, inclinata di 5,65281\u00b0 rispetto all'eclittica."}
{"id": "2941691", "revid": "287204", "url": "https://it.wikipedia.org/wiki?curid=2941691", "title": "14492 Bistar", "text": "14492 Bistar \u00e8 un asteroide della fascia principale. Scoperto nel 1994, presenta un'orbita caratterizzata da un semiasse maggiore pari a 2,7449269\u00a0UA e da un'eccentricit\u00e0 di 0,2461203, inclinata di 7,30070\u00b0 rispetto all'eclittica."}
{"id": "2941692", "revid": "287204", "url": "https://it.wikipedia.org/wiki?curid=2941692", "title": "13053 Bertrandrussell", "text": "13053 Bertrandrussell \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 2,5975505\u00a0UA e da un'eccentricit\u00e0 di 0,2940898, inclinata di 5,43387\u00b0 rispetto all'eclittica."}
{"id": "2941693", "revid": "287204", "url": "https://it.wikipedia.org/wiki?curid=2941693", "title": "13058 Alfredstevens", "text": "13058 Alfredstevens \u00e8 un asteroide della fascia principale. Scoperto nel 1990, presenta un'orbita caratterizzata da un semiasse maggiore pari a 2,3582901\u00a0UA e da un'eccentricit\u00e0 di 0,1155820, inclinata di 6,10696\u00b0 rispetto all'eclittica."}
{"id": "2941694", "revid": "287204", "url": "https://it.wikipedia.org/wiki?curid=2941694", "title": "13113 Williamyeats", "text": "13113 Williamyeats \u00e8 un asteroide della fascia principale. Scoperto nel 1993, presenta un'orbita caratterizzata da un semiasse maggiore pari a 2,6997402\u00a0UA e da un'eccentricit\u00e0 di 0,0519694, inclinata di 7,06799\u00b0 rispetto all'eclittica."}
{"id": "2941695", "revid": "287204", "url": "https://it.wikipedia.org/wiki?curid=2941695", "title": "13178 Catalan", "text": "13178 Catalan \u00e8 un asteroide della fascia principale. Scoperto nel 1996, presenta un'orbita caratterizzata da un semiasse maggiore pari a 3,1303782\u00a0UA e da un'eccentricit\u00e0 di 0,1483687, inclinata di 3,42410\u00b0 rispetto all'eclittica."}
{"id": "2941696", "revid": "287204", "url": "https://it.wikipedia.org/wiki?curid=2941696", "title": "13213 Maclaurin", "text": "13213 Maclaurin \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,2502590\u00a0UA e da un'eccentricit\u00e0 di 0,0921919, inclinata di 3,72500\u00b0 rispetto all'eclittica."}
{"id": "2941697", "revid": "1442080", "url": "https://it.wikipedia.org/wiki?curid=2941697", "title": "Internazionali BNL d'Italia 2010 - Singolare femminile", "text": "Il singolare femminile dell'Internazionali BNL d'Italia 2010 \u00e8 stato un torneo di tennis facente parte del WTA Tour 2010.\nLa campionessa uscente era Dinara Safina, ma \u00e8 stata sconfitta al secondo turno da Alexandra Dulgheru.\nMar\u00eda Jos\u00e9 Mart\u00ednez S\u00e1nchez ha battuto in finale Jelena Jankovi\u0107 7-6(5), 7-5.\nTeste di serie.\nLe prime otto teste di serie passano direttamente al secondo turno. "}
{"id": "2941698", "revid": "287204", "url": "https://it.wikipedia.org/wiki?curid=2941698", "title": "13214 Chirikov", "text": "13214 Chirikov \u00e8 un asteroide della fascia principale. Scoperto nel 1997, presenta un'orbita caratterizzata da un semiasse maggiore pari a 2,4771365\u00a0UA e da un'eccentricit\u00e0 di 0,1230076, inclinata di 2,30684\u00b0 rispetto all'eclittica."}
{"id": "2941699", "revid": "767487", "url": "https://it.wikipedia.org/wiki?curid=2941699", "title": "13650 Perimedes", "text": "13650 Perimedes \u00e8 un asteroide troiano di Giove del campo greco. Scoperto nel 1996, presenta un'orbita caratterizzata da un semiasse maggiore pari a 5,2130082\u00a0UA e da un'eccentricit\u00e0 di 0,0969548, inclinata di 10,71110\u00b0 rispetto all'eclittica.\nL'asteroide \u00e8 dedicato a Perimede, il padre di Schedio, il capitano dei Focesi nella guerra di Troia."}
{"id": "2941702", "revid": "729019", "url": "https://it.wikipedia.org/wiki?curid=2941702", "title": "Internazionali BNL d'Italia 2010 - Doppio femminile", "text": "Il doppio femminile degli Internazionali BNL d'Italia 2010 sono stati un torneo di tennis facente parte del WTA Tour 2010.\nLe campionesse uscenti erano Hsieh Su-wei e Peng Shuai, ma Hsieh non ha gareggiato quest'anno, e Peng ha partecipato all'Open di Estoril.\nGisela Dulko e Flavia Pennetta hanno battuto in finale Nuria Llagostera Vives e Mar\u00eda Jos\u00e9 Mart\u00ednez S\u00e1nchez 6-4, 6-2.\nTeste di serie.\nLe prime quattro teste di serie passano direttamente al secondo turno."}
{"id": "2941703", "revid": "287204", "url": "https://it.wikipedia.org/wiki?curid=2941703", "title": "Mondo (singolo)", "text": ""}
{"id": "2941709", "revid": "729019", "url": "https://it.wikipedia.org/wiki?curid=2941709", "title": "OTO/Ansaldo 320/44", "text": "Il cannone da 320\u00a0mm/44 \u00e8 un'arma di costruzione italiana ottenuta dalla ritubazione del cannone da 305/46 Mod. 1909 che costituiva l'armamento principale delle navi da battaglia Dante Alighieri e quelle delle classi Cavour e Duilio, costruite all'inizio della prima guerra mondiale o negli anni immediatamente precedenti. Il ricalibramento dei cannoni, consentito dal largo margine di resistenza dell'arma originale, permise di dotare le unit\u00e0 di armi pi\u00f9 potenti del 30% dei cannoni originali; i nuovi impianti, inoltre, ebbero la manovra elettrica in sostituzione di quella idraulica originale. I cannoni avevano l'anima sostituibile a freddo, che a causa dell'elevato consumo andava sostituita ogni 200 colpi. Altro inconveniente era la notevole dispersione di tiro , superiore ai cannoni originali, dovuta sia al peggior rendimento termodinamico dell'arma che ai proiettili. La cadenza di fuoco era di due colpi al minuto. I cannoni originali di costruzione Elswick furono ricalibrati dall'Ansaldo di Genova, mentre quelli di costruzione Vickers dalla OTO di La Spezia.\n320 mm/44 Modello 1934.\nNel corso degli anni trenta con la decisione da parte della Regia Marina di ricostruire le navi da battaglia della classe Cavour fu decisa anche la modifica dei cannoni originali. Il progetto di modifica dei cannoni delle Cavour \u00e8 del 1934 e le navi, la cui ricostruzione fu avviata nel 1933, rientrarono in servizio nel 1937.\nL'armamento principale delle Cavour era costituito da tredici cannoni da 305/46mm ripartiti in cinque torri di cui tre trinate, disposte una a poppa, una a prua ed una a centro nave, e due binate sopraelevate rispetto alle due torri di poppa e di prua.\nNei lavori di ricostruzione fu eliminata la torre a centronave e si effettu\u00f2 la ritubazione delle altre torri. L'elevazione pass\u00f2 da 20\u00b0 a 27\u00b0 gradi e la gittata massima da 24\u00a0000 a 28\u00a0600 metri; le torri binate pesavano 539 tonnellate, e quelle trinate 733 tonnellate, con una velocit\u00e0 di brandeggio di 5\u00b0 gradi al secondo; tali miglioramenti furono in parte annullati poich\u00e9 alla maggior gittata corrispose una minore precisione del tiro.\nIl cannone \u00e8 stato in uso nella Marina Sovietica dal 1949 al 1955, periodo nel quale i sovietici, in seguito al trattato di pace ebbero in servizio nella loro marina militare con il nome di Novorossijsk l'ex corazzata italiana Giulio Cesare.\n320 mm/44 Modello 1936.\nCon la decisione di ricostruire anche le navi da battaglia della Classe Duilio si decise anche qui di ricalibrare l'armamento principale e il progetto originale del 1934 fu rielaborato nel 1936, con alcune modifiche che ne migliorarono leggermente le prestazioni; l'elevazione da 27\u00b0 raggiunse 30\u00b0 e la gittata fu aumentata di circa 800 metri rispetto al modello del 1934.\nLa ricostruzione delle Duilio fu effettuata tra il 1937 e il 1940 e le l'armamento principale delle due unit\u00e0 della classe che, come quello delle Cavour, era costituito da tredici cannoni da 305/46mm ripartiti in cinque torri di cui tre trinate, disposte una a poppa, una a prua ed una a cento nave, fu riconfigurato come sulle Cavour con eliminazione della torre centrale e la ritubazione delle altre torri.\nAl termine della seconda guerra mondiale le due unit\u00e0 operarono nella Marina Militare Italiana fino al 1956; con il loro disarmo anche il cannone and\u00f2 definitivamente in pensione."}
{"id": "2941717", "revid": "1305772", "url": "https://it.wikipedia.org/wiki?curid=2941717", "title": "Mr. Do!", "text": "Mr. Do! \u00e8 un videogioco d'azione sviluppato da Universal Entertainment e pubblicato anche da Taito nel 1982, inizialmente come arcade e poi convertito per altri formati. \u00c8 il primo di una serie di quattro titoli con protagonista Mr. Do.\nModalit\u00e0 di gioco.\nScopo di \"Mr. Do!\" \u00e8 quello di totalizzare il maggiore punteggio possibile, scavando tunnel orizzontali e verticali nel terreno visto in sezione e raccogliendo ciliegie. Il protagonista titolare, un clown circense, \u00e8 costantemente inseguito da creature ostili, che si aggirano nei cunicoli ma occasionalmente sono anche in grado di cambiare colore e scavare.\nLe creature possono essere sconfitte in due modi: colpendole con una \"palla magica\" lanciata dalle mani di Mr. Do, che pu\u00f2 seguire anche le curve dei tunnel; oppure schiacciandole con delle mele, liberate scavando un tunnel sotto di esse, nello stile delle rocce di \"Dig Dug\", ma in pi\u00f9 le mele possono anche essere spinte orizzontalmente.\nLa palla, se viene lanciata senza colpire nessun nemico, deve essere raccolta manualmente; in caso contrario ritorna automaticamente nelle mani del protagonista dopo un certo tempo di ricarica. Un livello \u00e8 completato quando tutte le ciliegie sono state raccolte, oppure quando tutti i mostri sono stati sconfitti.\nI nemici entrano in gioco da una tana circa al centro dello schermo; dopo che tutti sono apparsi, qui compare un bonus da raccogliere, e se si riesce a raccoglierlo i nemici si paralizzano temporaneamente e entra in gioco una creatura con una lettera della scritta EXTRA, accompagnata da altre creature temporanee, che va eliminata per ottenere la lettera. Ogni 5000 punti appare anche una lettera senza scorta.\nSi vince una vita ogni volta che si completa la scritta EXTRA, e in quel caso viene visualizzata una scenetta accompagnata da un jingle ricavato dalla sigla originale giapponese di Tetsuwan Atom. \nDopo la scena 10, si ricomincia con uno schema di colori diverso. Il ciclo dei colori riprende dalla scena 31.\nVersioni e seguiti.\n\"Mr. Do!\" \u00e8 stato convertito per diverse piattaforme dell'epoca, sia home computer come Apple II e alcuni Atari a 8-bit, che console come ColecoVision e Atari 2600. Sono state in seguito realizzate versioni migliorate per Game Boy e Super Nintendo Entertainment System, e una versione dedicata con schermo a cristalli liquidi prodotta da Tomy. Una versione rinnovata, intitolata \"Neo Mr. Do!\", \u00e8 stata pubblicata nel 1996 per Neo Geo..\nMolte sono anche le imitazioni e varianti non ufficiali, come \"Fruity Frank\" per Amstrad CPC e \"Digger\" per DOS, quest'ultimo con una modalit\u00e0 a due giocatori in contemporanea.\nLa serie arcade \u00e8 composta da altri titoli:"}
{"id": "2941721", "revid": "767487", "url": "https://it.wikipedia.org/wiki?curid=2941721", "title": "Acqua di cocco", "text": "L'acqua di cocco \u00e8 il liquido presente all'interno della noce di cocco. L'acqua di cocco ha un sapore dolce e terroso ed \u00e8 ricca di magnesio, fosforo e potassio. Non va confusa con il latte di cocco, ottenuto mescolando l'acqua di cocco con le fibre della noce di cocco."}
{"id": "2941723", "revid": "767487", "url": "https://it.wikipedia.org/wiki?curid=2941723", "title": "Caterina Sforza, la leonessa di Romagna", "text": "Caterina Sforza, la leonessa di Romagna \u00e8 un film italiano del 1959, diretto dal regista Giorgio Walter Chili, qui al suo ultimo film.\nIn Francia, dove usc\u00ec nel 1961, \u00e8 noto come \"Seule contre Borgia\".\nIl titolo spagnolo, invece, suona \"Caterina Sforza, la castellana indomable\".\nTrama.\nL'ormai morente Caterina Sforza racconta al figlio Giovanni che l'assiste tutta la sua storia."}
{"id": "2941728", "revid": "767487", "url": "https://it.wikipedia.org/wiki?curid=2941728", "title": "Lorraine 12 D", "text": "Il Lorraine 12 D, indicato anche come Lorraine-Dietrich 12 D, fu un motore aeronautico 12 cilindri a V di 60\u00b0 raffreddato ad acqua, prodotto dall'azienda francese Lorraine-Dietrich tra la fine degli anni dieci e l'inizio degli anni venti del XX secolo.\nSviluppato per equipaggiare velivoli militari pesanti nella fase finale della prima guerra mondiale, ricopr\u00ec un ruolo importante nello sviluppo dell'aviazione commerciale del primo dopoguerra venendo costruito, oltre che in Francia, su licenza dall'italiana Isotta Fraschini.\nStoria del progetto.\nLo sviluppo dell'aviazione nei primi anni del XX secolo venne pesantemente influenzata dalle esigenze belliche su entrambi i fronti della prima guerra mondiale. Oltre al perfezionamento della tecnica nella realizzazione delle cellule dei nuovi velivoli le aziende meccaniche furono esortate a realizzare motori aeronautici sempre pi\u00f9 potenti per poter equilibrare il livello tecnico dei modelli nemici.\nIn quest'ambito, nel 1916 l'ingegnere francese Marius Barbarou, responsabile dello sviluppo motoristico dell'azienda, decise di realizzare un nuovo progetto sfruttando le caratteristiche e l'esperienza acquisita sui precedenti Lorraine-Dietrich 8 ad 8 cilindri a V. La possibilit\u00e0 di riutilizzare numerose parti meccaniche del precedente modello avrebbe determinato un pi\u00f9 veloce avvio alla produzione in serie, requisito essenziale nelle fasi del conflitto.\nLa nuova unit\u00e0 era realizzata allungando il basamento ed affiancando altri 4 cilindri, due per bancata, mantenendo l'architettura a V di 60\u00b0 e l'alesaggio pari a 120 mm.\nLa prima versione, che assunse la designazione 12 D, venne omologata nel gennaio 1917 ed era in grado di esprimere gi\u00e0 una potenza pari a 350 CV (257,5 kW). La produzione in serie venne avviata negli stabilimenti di Argenteuil su pressioni della Marine nationale che intendeva utilizzare la nuova unit\u00e0 sui propri idrovolanti. Furono realizzati cos\u00ec i primi 50 esemplari ma nel frattempo il 12 D fu subito oggetto di sviluppi che riuscirono ad elevare la potenza a 400 CV (294 kW) gi\u00e0 l'anno successivo, nel 1918, creando la nuova versione D 12a che divent\u00f2 il motore pi\u00f9 potente fino ad allora realizzato in Francia; questa fu prodotta in 400 esemplari complessivi.\nLe vicende belliche, favorevoli alle potenze della Triplice intesa, misero fine al conflitto e la necessit\u00e0 di avere a disposizione nuovi motori venne a mancare cos\u00ec che la produzione dovette necessariamente rivolgersi al nascente mercato dell'aviazione civile.\nGli esemplari danneggiati e alla fine della loro vita operativa vennero ricondizionati riutilizzando le parti delle unit\u00e0 non pi\u00f9 recuperabili. Il successo commerciale in campo civile giustific\u00f2 un ulteriore sviluppo del motore introducendo, nel 1921, il 12 Db che verr\u00e0 realizzato in 850 esemplari.\nNel 1924 l'azienda italiana Isotta Fraschini acquist\u00f2 i diritti per la costruzione su licenza della sua ultima versione, la 12 Db, che venne commercializzata anche con il proprio nome aziendale. Gli Isotta Fraschini 12 Db vennero utilizzati per motorizzare alcuni modelli di produzione italiana dell'epoca.\nL'ultimo sviluppo venne introdotto nel 1925 con il 12 Dc."}
{"id": "2941729", "revid": "110157", "url": "https://it.wikipedia.org/wiki?curid=2941729", "title": "Hekal", "text": "Hekal \u00e8 una frazione del comune di Mallakast\u00ebr in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Aranitas, Ballsh, Fratar, Greshic\u00eb, Kut\u00eb, Ngra\u00e7an, Qend\u00ebr e Selit\u00eb a costituire la municipalit\u00e0 di Mallakast\u00ebr.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2941730", "revid": "31953461", "url": "https://it.wikipedia.org/wiki?curid=2941730", "title": "Calore radiante", "text": ""}
{"id": "2941731", "revid": "339392", "url": "https://it.wikipedia.org/wiki?curid=2941731", "title": "Lorraine-Dietrich 12", "text": ""}
{"id": "2941732", "revid": "113528636", "url": "https://it.wikipedia.org/wiki?curid=2941732", "title": "Kut\u00eb", "text": "Kut\u00eb \u00e8 una frazione del comune di Mallakast\u00ebr in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Aranitas, Ballsh, Fratar, Greshic\u00eb, Hekal, Ngra\u00e7an, Qend\u00ebr e Selit\u00eb a costituire la municipalit\u00e0 di Mallakast\u00ebr.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2941733", "revid": "106908", "url": "https://it.wikipedia.org/wiki?curid=2941733", "title": "Partecipanti al Giro d'Italia 2010", "text": "Elenco dei partecipanti al Giro d'Italia 2010.\nIl Giro d'Italia 2010 fu la novantatreesima edizione della corsa. Alla competizione presero parte 22 squadre, 15 iscritte all'UCI ProTour pi\u00f9 sette squadre invitate, ciascuna delle quali composta da nove corridori, per un totale di 198 ciclisti. La corsa part\u00ec l'8 maggio da Amsterdam (Paesi Bassi) e termin\u00f2 il 30 maggio a Verona; in quest'ultima localit\u00e0 portarono a termine la competizione 139 corridori. \nCiclisti per nazione.\nLe nazionalit\u00e0 rappresentate nella manifestazione sono 34; in tabella il numero dei ciclisti suddivisi per la propria nazione di appartenenza:"}
{"id": "2941734", "revid": "339392", "url": "https://it.wikipedia.org/wiki?curid=2941734", "title": "Lorraine Dietrich 12 D", "text": ""}
{"id": "2941735", "revid": "339392", "url": "https://it.wikipedia.org/wiki?curid=2941735", "title": "Lorraine Dietrich 12", "text": ""}
{"id": "2941736", "revid": "110157", "url": "https://it.wikipedia.org/wiki?curid=2941736", "title": "Ngra\u00e7an", "text": "Ngra\u00e7an \u00e8 una frazione del comune di Mallakast\u00ebr in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Aranitas, Ballsh, Fratar, Greshic\u00eb, Hekal, Kut\u00eb, Qend\u00ebr e Selit\u00eb a costituire la municipalit\u00e0 di Mallakast\u00ebr.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2941738", "revid": "110157", "url": "https://it.wikipedia.org/wiki?curid=2941738", "title": "Qend\u00ebr (Mallakast\u00ebr)", "text": "Qend\u00ebr \u00e8 una frazione del comune di Mallakast\u00ebr in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Aranitas, Ballsh, Fratar, Greshic\u00eb, Hekal, Kut\u00eb, Ngra\u00e7an e Selit\u00eb a costituire la municipalit\u00e0 di Mallakast\u00ebr."}
{"id": "2941741", "revid": "110157", "url": "https://it.wikipedia.org/wiki?curid=2941741", "title": "Selit\u00eb (Fier)", "text": "Selit\u00eb \u00e8 una frazione del comune di Mallakast\u00ebr in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Aranitas, Ballsh, Fratar, Greshic\u00eb, Hekal, Kut\u00eb, Ngra\u00e7an e Qend\u00ebr a costituire la municipalit\u00e0 di Mallakast\u00ebr.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "2941743", "revid": "486946", "url": "https://it.wikipedia.org/wiki?curid=2941743", "title": "Dawn of war 2", "text": ""}
{"id": "2941744", "revid": "2207923", "url": "https://it.wikipedia.org/wiki?curid=2941744", "title": "Divjak\u00eb", "text": "Divjak\u00eb \u00e8 un comune albanese, situato nella parte occidentale dell'Albania, a circa 5 km dalla costa del Mare Adriatico e a 2 km dalla laguna di Karavasta; tra il centro abitato e il mare si estende il Parco nazionale di Divjak\u00eb-Karavasta, comprendente la laguna e una foresta, che costituisce un'area protetta secondo la Convenzione di Ramsar. \nIn seguito alla riforma amministrativa del 2015, a Divjak\u00eb sono stati accorpati i comuni di Grabian, Gradisht\u00eb, Rremas e T\u00ebrbuf, portando la popolazione complessiva di 34 254 abitanti (dati del censimento 2011).\nStruttura.\nPiazza.\nAl centro della citt\u00e0 c'\u00e8 una piazza, che \u00e8 stata ristrutturata negli ultimi anni con l'eliminazione dell'asfalto per consentire il passaggio ai soli pedoni.\nStrade.\nA Divjak\u00eb un'ampia strada che attraversa il centro della citt\u00e0 porta verso il mare attraverso la riserva naturale. Un'altra strada la collega con le localit\u00e0 confinanti.\nCase.\nMolti edifici di Divjak\u00eb sono moderni, soprattutto nelle zone vicine alla piazza centrale. Ci\u00f2 nonostante nella periferia alcuni edifici sono vecchi e non ristrutturati e quindi non sicuri. \nLocalit\u00e0.\nIl centro amministrativo di Divjak\u00eb comprende le seguenti localit\u00e0:"}
{"id": "2941745", "revid": "352448", "url": "https://it.wikipedia.org/wiki?curid=2941745", "title": "Equinozio invernale", "text": ""}
{"id": "2941746", "revid": "921829", "url": "https://it.wikipedia.org/wiki?curid=2941746", "title": "Allkaj", "text": "Allkaj \u00e8 una frazione del comune di Lushnj\u00eb in Albania (prefettura di Fier).\nFino alla riforma amministrativa del 2015 era comune autonomo, dopo la riforma \u00e8 stato accorpato, insieme agli ex-comuni di Ballagat, Bubullim\u00eb, Dushk, Fier-Shegan, Golem, Hysgjokaj, Karbunar\u00eb, Kolonj\u00eb e Krutje a costituire la municipalit\u00e0 di Lushnj\u00eb.\nLocalit\u00e0.\nIl comune era formato dall'insieme delle seguenti localit\u00e0:"}
{"id": "2941749", "revid": "352448", "url": "https://it.wikipedia.org/wiki?curid=2941749", "title": "Periapside", "text": ""}
{"id": "2941752", "revid": "729019", "url": "https://it.wikipedia.org/wiki?curid=2941752", "title": "Sanankoroba", "text": "Sanankoroba \u00e8 un comune rurale del Mali facente parte del circondario di Kati, nella regione di Koulikoro."}
{"id": "2941755", "revid": "729019", "url": "https://it.wikipedia.org/wiki?curid=2941755", "title": "Sangar\u00e9bougou", "text": "Sangar\u00e9bougou \u00e8 un comune rurale del Mali facente parte del circondario di Kati, nella regione di Koulikoro."}
{"id": "2941756", "revid": "287204", "url": "https://it.wikipedia.org/wiki?curid=2941756", "title": "Sangarebougou", "text": ""}
{"id": "2941757", "revid": "86343", "url": "https://it.wikipedia.org/wiki?curid=2941757", "title": "Siby", "text": "Il toponimo Siby pu\u00f2 riferirsi a diverse localit\u00e0:"}
{"id": "2941759", "revid": "1543377", "url": "https://it.wikipedia.org/wiki?curid=2941759", "title": "Siby (Mali)", "text": "Siby \u00e8 un comune rurale del Mali facente parte del circondario di Kati, nella regione di Koulikoro."}
{"id": "2941767", "revid": "339392", "url": "https://it.wikipedia.org/wiki?curid=2941767", "title": "Lorraine-Dietrich 12Db", "text": ""}
{"id": "2941769", "revid": "1543377", "url": "https://it.wikipedia.org/wiki?curid=2941769", "title": "Sobra", "text": "Sobra \u00e8 un comune rurale del Mali facente parte del circondario di Kati, nella regione di Koulikoro."}
{"id": "2941771", "revid": "339392", "url": "https://it.wikipedia.org/wiki?curid=2941771", "title": "Lorraine-Dietrich 12D", "text": ""}
{"id": "2941774", "revid": "599013", "url": "https://it.wikipedia.org/wiki?curid=2941774", "title": "Daughterboard", "text": "Una scheda figlia o daughterboard (anche daughtercard, mezzanine card o mezzanine board), in elettronica e informatica, \u00e8 un tipo di scheda elettronica, dotata di varie combinazioni di chip montati su zoccoli o meno, EEPROM, ROM, RAM o altri tipi di memoria, utilizzata soprattutto nel settore dell'hardware informatico. \u00c8 progettata per accoppiarsi con una mainboard o un'altra scheda elettronica e funzionare come scheda di espansione.\nStoria.\nNelle console dei videogiochi a pagamento da locali pubblici venivano usate per montare la ROM che conteneva il codice eseguibile del videogioco.\nI processori Pentium II ed i primi Pentium 3 erano forniti saldati su una scheda figlia, comprendente anche i chip della memoria cache di secondo livello (la quale non era dunque integrata nel \"die\" del processore). sulla scheda erano montati il dissipatore ed il supporto di fissaggio del dissipatore stesso, conferendo al tutto l'aspetto di una cartuccia, che andava inserita nello Slot 1.\nDescrizione.\nLe daughterboard spesso presentano uno o pi\u00f9 connettori, e talvolta un socket per CPU, e il connettore di aggancio alla scheda di destinazione, frequentemente di tipo proprietario, che le distingue dalle normali schede di espansione (ISA o PCI per esempio). Le daughterboard comunicano con la scheda, cui sono applicate, spesso attraverso un bus. L'altro aspetto che le differenzia dalle normali schede di espansione \u00e8 che inoltre talvolta contengono connessioni interne ad altri componenti del computer.\nTipologie.\nAlcuni esempi di daughterboard:"}
{"id": "2941775", "revid": "1996533", "url": "https://it.wikipedia.org/wiki?curid=2941775", "title": "Disastro ambientale della piattaforma petrolifera Deepwater Horizon", "text": "Il disastro ambientale della piattaforma petrolifera \"Deepwater Horizon\", affiliata alla BP, \u00e8 stato un massiccio sversamento di petrolio nelle acque del Golfo del Messico in seguito a un incidente riguardante il Pozzo Macondo che si trova a oltre 1.500 m di profondit\u00e0.\nLo sversamento \u00e8 iniziato il 20 aprile 2010 ed \u00e8 terminato 106 giorni pi\u00f9 tardi, il 4 agosto 2010, con milioni di barili di petrolio sulle acque di fronte alla Louisiana, Mississippi, Alabama e Florida, oltre alla frazione pi\u00f9 pesante del petrolio che ha formato grossi ammassi sul fondale marino.\n\u00c8 il disastro ambientale pi\u00f9 grave della storia americana, avendo superato di oltre dieci volte per entit\u00e0 quello della petroliera \"Exxon Valdez\" nel 1989, pertanto spesso ci si riferisce a questo disastro con l'espressione \"Marea nera\".\nAccaduto.\nDeepwater Horizon.\nLa Deepwater Horizon era una piattaforma petrolifera di perforazione dal valore di circa 560 milioni di dollari di propriet\u00e0 dell'azienda svizzera Transocean, la pi\u00f9 grande compagnia del mondo nel settore delle perforazioni \"off-shore\"; affittata alla multinazionale BP per 496.000 dollari al giorno. Era lunga 112 metri, alta 97 metri e larga 78 metri e si trovava a circa 70\u00a0km dalla Louisiana, nel Golfo del Messico. Poteva ospitare circa 150 persone. Il 2 settembre 2009 nel giacimento di Tiber, nel Golfo del Messico, la \"Deepwater Horizon\" ha perforato il pozzo di idrocarburi pi\u00f9 profondo al mondo, lungo metri di cui 1259 di acqua. L'impianto di perforazione della \"Deepwater Horizon\", poteva operare in acque profonde fino a 2400 metri e scavare pozzi profondi fino a 9100 metri.\nIl disastro ambientale.\nIl 20 aprile 2010, mentre la Deepwater Horizon stava completando la perforazione del \"Pozzo Macondo\" su un fondale profondo 400 metri al largo della Louisiana, un'esplosione sulla piattaforma ha innescato un violentissimo incendio; 11 persone sono morte all'istante, incenerite dalle fiamme, mentre 17 lavoratori sono rimasti feriti. In seguito all'incendio, la flotta della BP ha tentato invano di spegnere le fiamme e di recuperare i superstiti.\nNei giorni successivi all'esplosione della piattaforma, il contrammiraglio di Guardia Costiera, Mary Landry, intervistato dall'ABC, escludeva un'emergenza ambientale significativa. Due giorni dopo, la piattaforma Deepwater Horizon si \u00e8 rovesciata, affondando e depositandosi sul fondale profondo 400 metri a circa mezzo chilometro pi\u00f9 a nord-ovest del pozzo. Le valvole di sicurezza presenti all'imboccatura del pozzo sul fondale marino non hanno funzionato correttamente e il petrolio greggio, spinto dalla pressione del giacimento petrolifero, ha iniziato a uscire senza controllo, in parte risalendo in superficie per via della minor densit\u00e0 rispetto all'acqua. Il 7 maggio 2010 la BP ha poi tentato, col progetto \"Top Kill\", di arginare la falla utilizzando una cupola di cemento e acciaio dal peso di 100 tonnellate, ma la perdita non si \u00e8 arrestata ed il tentativo di ridurre il danno \u00e8 fallito.\nIn attesa di trovare una strategia risolutiva, la BP ha poi approntato il progetto \"Lower Marine Riser Package\" (LMRP) con la posa in opera di un imbuto convogliatore sospeso sopra al pozzo e collegato a una nave cisterna in superficie, volto a recuperare almeno in parte il petrolio che fuoriusciva senza controllo dal pozzo sul fondo del mare. In contemporanea, la BP iniziava a perforare due pozzi sussidiari in previsione di riuscire a giungere per fine agosto 2010 al condotto del pozzo che perdeva, intercettandolo in profondit\u00e0, per cementarlo definitivamente.\nIl 10 luglio 2010, quando ormai l'entit\u00e0 della perdita era stimata dai ai barili (tra i 5 e 10 milioni di litri) di idrocarburi al giorno di cui solo la met\u00e0 riusciva in qualche modo ad essere recuperata, venne effettuato un secondo tentativo con un nuovo tappo per ridurre drasticamente la perdita di petrolio, con l'obiettivo di fermare interamente le perdite entro una decina di giorni, non cessando comunque di lavorare anche a quella che viene considerata dalla BP essere la soluzione definitiva del problema, ossia la perforazione dei due pozzi collaterali di emergenza.\nFinalmente il 15 luglio 2010, dopo 86 giorni dall'inizio dello sversamento di petrolio, la BP dichiarava di essere riuscita a tappare la perdita del greggio, pur non essendo ancora sicura di quanto tempo avrebbe potuto resistere quest'ultima soluzione. Secondo le stime della BP stessa, al 15 luglio erano gi\u00e0 stati riversati in mare tra i 3 e i 5 milioni di barili di petrolio, ovvero tra i 506 e gli 868 milioni di litri che, convertiti con un fattore di 0,920 che rappresenta in media il peso specifico del greggio, sono dalle 460.000 alle 800.000 tonnellate.\nDopo 100 giorni dall'inizio delle perdite, a due settimane dal nuovo tappo che chiude il pozzo in attesa di una soluzione definitiva, presumibilmente grazie alla tempesta tropicale che si \u00e8 abbattuta sulla zona per pi\u00f9 giorni, la macchia di petrolio che prima galleggiava sull'acqua \u00e8 praticamente scomparsa. Rimane visibile solo il catrame spiaggiato sulle coste. Quanto manca, a eccezione di circa 800.000 barili corrispondenti a 127 milioni di litri aspirati nelle operazioni di pulizia o dati alle fiamme in incendi controllati, si presume sia in parte evaporato, in parte dissolto dai 7 milioni di litri di solventi impiegati sulla macchia nera nelle prime settimane dell'emergenza, in parte \"digerito\" dai batteri. Si ipotizza che la maggior parte sia finita sul fondale marino formando laghi di petrolio destinato a solidificarsi. Un terzo delle acque degli stati statunitensi che si affacciano sul Golfo del Messico sono state chiuse, la pesca sta morendo e il turismo registra la chiusura del 20% delle spiagge.\nIl 3 agosto 2010 inizia l'operazione \"Static Kill\", con la quale la BP si propone di tappare definitivamente il pozzo mediante un'iniezione di fango e cemento attraverso i pozzi sussidiari, cos\u00ec da deviare il greggio in un bacino sicuro posto a 4\u00a0km di profondit\u00e0. Il 19 settembre 2010 viene terminata la cementificazione definitiva del pozzo.\nGli sforzi dei soccorsi.\nNel tentativo di porre rimedio al disastro gli ingegneri hanno adottato almeno cinque strategie:\nLe conseguenze.\nConseguenze sulla salute umana.\nIl disastro della piattaforma petrolifera \"Deepwater Horizon\" avr\u00e0 nel breve e medio periodo effetti sulla popolazione locale in termini di intensificazione di malattie respiratorie e patologie della pelle (follicoliti cutanee) e, nel lungo periodo, gravi effetti in termini di aumento statistico dell'incidenza di tumori. Gli effetti nel lungo periodo comprendono anche aumenti statistici degli aborti spontanei, neonati di basso peso alla nascita o pretermine.\nIl petrolio e le sostanze chimiche disperdenti rilasciate sul luogo del disastro contamineranno la popolazione locale nel breve e medio termine per via inalatoria; nel lungo termine per via orale, come conseguenza dell'accumulo degli idrocarburi nella catena alimentare.\nConseguenze ambientali su fauna e flora.\nLe prime specie animali vittime del disastro sono state quelle di dimensioni pi\u00f9 piccole e alla base della catena alimentare, come ad esempio il plancton. Sono seguite le specie di dimensioni via via maggiori che sono state contaminate direttamente dagli idrocarburi e dalle sostanze chimiche disperdenti oppure indirettamente per essersi alimentate di animali contaminati. Fra le specie coinvolte: numerose specie di pesci, tartarughe marine, squali, delfini e capodogli, tonni, granchi e gamberi, ostriche, menhaden, varie specie di uccelli delle rive, molte specie di uccelli migratori, pellicani.\nGli agenti disperdenti, fra i quali il prodotto commercializzato come corexit, ovvero le sostanze chimiche utilizzate per disperdere gli idrocarburi in parti pi\u00f9 piccole e per farli precipitare sul fondale del mare, hanno consentito di eliminare la marea nera della superficie tuttavia non riducendo la quantit\u00e0 di greggio disperso nell'ambiente e depostosi sul fondo oltre 1600 metri di profondit\u00e0.\nI timori si concentrano sulle specie gi\u00e0 a rischio per le quali l'estinzione potrebbe essere accelerata.\nIl danno economico.\nI danni del disastro ambientale sono impossibili da calcolare, tuttavia \u00e8 possibile farne una stima.\nI danni diretti, cio\u00e8 quelli immediatamente visibili ed evidenti sono:\nFra quelli indiretti, cio\u00e8 quelli correlati, ma non strettamente conseguenti al disastro, vi sono:\nLe indagini.\nIl 12 giugno la guardia costiera statunitense ha comunicato un ultimatum di 48 ore per fermare la fuoriuscita del greggio. Ai primi di luglio 2010 viene denunciato mediante un video che alcune spiagge inquinate dal petrolio non sono state ripulite come promesso dalla BP, bens\u00ec sono state ricoperte con sabbia pulita al fine di nascondere l'inquinamento.\nLe dichiarazioni politiche dopo il disastro.\nIl presidente Barack Obama \u00e8 deciso a far pagare una grossa somma alla BP come risarcimento del disastro ambientale. Il presidente \u00e8 stato criticato dai repubblicani che ritengono abbia gestito male il disastro. Al 28 giugno 2010 la BP annuncia di aver gi\u00e0 versato 2,65 miliardi di dollari.\nLe manifestazioni contro il disastro.\nRisultando prive di efficacia le azioni volte a fermare la fuoriuscita di petrolio, a poco pi\u00f9 di un mese dall'incidente e a perdite ancora in corso, a New York si sono avute manifestazioni di protesta per chiedere che in futuro simili tragedie ambientali non possano pi\u00f9 accadere..\nIl dopo-disastro.\nNel dicembre 2011, per rientrare delle perdite, BP ha chiesto un risarcimento da 20 miliardi di dollari all'americana Halliburton accusandola di avere intenzionalmente cancellato delle prove chiave dopo il disastro.\nUna verifica biologica compiuta a due anni dal disastro dal dipartimento di biologia marina dell'Universit\u00e0 della Florida del Sud, mostra chiari segni di malattie della fauna marina legate all'ingestione di petrolio.\nRisarcimento danni.\nNel 2012 la compagnia britannica BP ha raggiunto un accordo con il Dipartimento di Giustizia statunitense per il pagamento di una penale di 4,5 miliardi di dollari, dichiarandosi cos\u00ec colpevole degli undici capi d'accusa per negligenza o colpa legati alle 11 vittime dell'esplosione della piattaforma Deepwater Horizon, di un capo di imputazione per non aver rispettato il \"Clean Water Act\" e di un'altra accusa relativa al \"Migratory Bird Treaty Act\". Inoltre BP si dichiara colpevole del capo d'accusa di ostruzione al Congresso. Il 2 luglio 2015 gli stati americani colpiti dal disastro e il governo federale di Washington hanno raggiunto un'ipotesi di accordo con la BP riguardo ai danni ambientali provocati dall'incidente del 2010. In base a questo accordo, la BP dovr\u00e0 risarcire circa 18,7 miliardi di dollari nell'arco di 18 anni.\nBibliografia.\nL'aggiornamento degli articoli si ferma al 7 maggio 2010."}
{"id": "2941780", "revid": "35804", "url": "https://it.wikipedia.org/wiki?curid=2941780", "title": "Parco archeologico e naturalistico di Santa Maria D'Agnano", "text": "Il parco archeologico e naturalistico di Santa Maria D'Agnano rappresenta un'area di 13 ettari alle falde della Murgia Meridionale, a circa 2\u00a0km dal comune di Ostuni, in Puglia.\nDal 1987 il sito \u00e8 oggetto di scavi archeologici condotti da Donato Coppola, con la collaborazione di numerosi studiosi provenienti da universit\u00e0 e centri di ricerca italiani e stranieri.\nIl parco archeologico fu istituito nel 1991 ed \u00e8 gestito dal museo di civilt\u00e0 preclassiche della Murgia meridionale.\nProprio dal 1991 il professore Donato Coppola conduce nel sito ricerche sistematiche che hanno evidenziato come il grande riparo sottoroccia sia stato sede, per circa anni, di riti e culti dedicati a un'immagine femminile. Il sito archeologico \u00e8 raggiungibile dalla strada statale 16 Adriatica Ostuni-Fasano. Nella grande grotta-santuario sono state rinvenute le due sepolture \"Ostuni 1\" e \"Ostuni 2\". I calchi dei seppellimenti sono attualmente esposti nel museo e nella stessa grotta di Santa Maria di Agnano: nel museo sono inoltre esposti i resti di Ostuni 1.\nGrotta di Santa Maria di Agnano.\nLa grotta in cui si trovava la donna di Ostuni al momento del ritrovamento dista circa 2 km da Ostuni e costituisce un sito archeologico di primaria importanza per la ricostruzione della storia del paese. In origine la grotta si presentava come un grande ambiente unico.\nQui, infatti, secondo gli studi condotti da Coppola, le testimonianze rinvenute dimostrano che questa cavit\u00e0 e l'area circostante sono state oggetto di riti e culti dedicati all'immagine femminile. All'interno della grotta, oltre ai resti umani, sono stati ritrovati elementi del corredo funebre, bracciali di conchiglie forate al polsi della donna, un copricapo, strumenti in pietra e resti che ci documentano su una ritualit\u00e0 di divinizzazione della defunta, a scopi propiziatori.\nAll'interno della grotta sono emerse testimonianze che vanno dal Paleolitico fino al Medioevo: in particolare, un focolare e dei cereali sono riconducibili al neolitico.\nUna particolare attenzione va posta al ritrovamento della donna di Ostuni: \"Ostuni 1\" \u00e8 il nome scientifico attribuito allo scheletro di una gestante di 27.000 anni fa, ritrovato nella grotta di Agnano insieme ai resti di un feto di circa 33 settimane di gestazione. Il corpo della madre \u00e8 stato rinvenuto in posizione fetale, con la mano sinistra posta sotto il capo e la destra delicatamente appoggiata sul ventre, quasi a proteggere la creatura mai nata. La donna, al momento della morte doveva avere all'incirca 20 anni. Dopo il rinvenimento lo scheletro \u00e8 stato denominato \"Delia\" successivamente catalogato con il codice \"Ostuni 1\". Nella stessa grotta sono stati rinvenuti resti di uno scheletro, denominato \"Ostuni 2\"; la sua pessima conservazione non ha consentito di determinare il sesso. Non si esclude che in quella zona verranno ritrovati nuovi reperti risalenti al Paleolitico."}
{"id": "2941781", "revid": "1543377", "url": "https://it.wikipedia.org/wiki?curid=2941781", "title": "Tiakadougou-Dialakoro", "text": "Tiakadougou-Dialakoro \u00e8 un comune rurale del Mali facente parte del circondario di Kati, nella regione di Koulikoro.\nIl comune \u00e8 composto da 9 nuclei abitati:"}
{"id": "2941783", "revid": "86343", "url": "https://it.wikipedia.org/wiki?curid=2941783", "title": "Tiakadougou Dialakoro", "text": ""}
{"id": "2941787", "revid": "228587", "url": "https://it.wikipedia.org/wiki?curid=2941787", "title": "Santa Rita (disambigua)", "text": "Santa Rita \u00e8 una santa molto importante per il cattolicesimo."}
{"id": "2941788", "revid": "110157", "url": "https://it.wikipedia.org/wiki?curid=2941788", "title": "Peniscopia", "text": "La peniscopia \u00e8 un esame analogo alla colposcopia, che permette di evidenziare lesioni del pene, eseguito anch'esso tramite il colposcopio.\nTrattandosi di un'osservazione esterna si tratta di un esame indolore.\nIndicazioni.\nViene talvolta usato nella diagnosi di malattie sessualmente trasmissibili, in particolar modo nelle infezioni da HPV, dove dimostra una buona specificit\u00e0 ma una bassa sensibilit\u00e0."}
{"id": "2941789", "revid": "1543377", "url": "https://it.wikipedia.org/wiki?curid=2941789", "title": "Ti\u00e9l\u00e9", "text": "Ti\u00e9l\u00e9 \u00e8 un comune rurale del Mali facente parte del circondario di Kati, nella regione di Koulikoro."}
{"id": "2941795", "revid": "1782831", "url": "https://it.wikipedia.org/wiki?curid=2941795", "title": "Cosmic Boy", "text": "Cosmic Boy (Rokk Krinn) \u00e8 un personaggio immaginario, un supereroe del XXX e XXXI secolo dell'Universo DC. Comparve per la prima volta in \"Adventure Comics\" n. 247 (aprile 1958). \u00c8 un membro fondatore della Legione dei Super-Eroi, e fu il leader originale di tutte le incarnazioni della squadra. Il suo personaggio \u00e8 stato abbastanza coerente nelle versioni passate, con un comportamento serio ed un forte senso del dovere, mentre la terza versione si affaccia sul suo lato manipolatore.\nBiografia del personaggio.\nOriginale.\nCosmic Boy \u00e8 un membro fondatore della Legione dei Supereroi, insieme a Lightning Lad e Saturn Girl, e possiede il potere super umano di generare campi magnetici. Suo fratello, Pol, si un\u00ec alla Legione sotto il nome in codice di Magnetic Kid, ma mor\u00ec durante la \"Guerra di Magia\". Cosmic Boy \u00e8 uno dei pochi Legionari che ebbe una propria miniserie, che dur\u00f2 quattro numeri nella met\u00e0 degli anni ottanta come spin-off del crossover \"Legends\".\nNella Legione pre-\"Ora zero\", Cosmic Boy fu romanticamente coinvolto in una relazione con Night Girl (Lydda Jath) della Legione degli Eroi Sostituti. Durante la \"Five Year Gap\" dopo la Guerra della Magia, perse i suoi poteri nel corso di una guerra tra i pianeti Braal e Imsk (casa di Shrinking Violet), in cui l'armata Iskiana utilizz\u00f2 uno \"smorzatore\" di campi magnetici all'interno dei soldati Braaliani. \"Vi\" si trovava nel mezzo dell'azione quando il suo compagno di squadra venne messo fuori combattimento durante la battaglia di Venado Bay, e port\u00f2 una profonda colpa per anni. Rimanendo s\u00e9 stesso, Rokk si ritir\u00f2 nelle baraccopoli di una Bralla demilitarizzata insieme a sua moglie Lydda, che diede alla luce loro figlio, Pol (chiamato cos\u00ec in memoria del fratello di Rokk). Quando Reep Daggle riform\u00f2 la Legione, anche senza i suoi poteri Rokk ne fece parte, trasferendo la sua famiglia nel nuovo quartier generale della squadra. L'ex Cosmic Boy continuava a fare il suo dovere con onore durante l'epoca della Legione adulta, dimostrando di non avere bisogno dei poteri per essere un eroe. Tuttavia, Rokk riottenne i suoi poteri poco prima dell\"'Ora Zero\", grazie ad un paio di guanti potenziati. Assunse il nome in codice di \"Polestar\", solo per rinunciare ai guanti dopo che cominciarono a prendere possesso della sua mente. Dopo aver saputo che sarebbe dovuto diventare il nuovo Time Trapper, Rokk e il resto della Legione furono cancellati dalla storia di \"Ora Zero\".\nPost-Ora Zero.\nNella Legione post-\"Ora Zero\", Rokk Krinn proveniva da una famiglia povera, ma divenne una super star nello sport Braaliano del Magnoball, guadagnadosi il soprannome di \"Cosmic Boy\" dopo aver vinto i Giochi Cosmici di Magnoball. Invi\u00f2 la maggior parte dei suoi guadagni alla sua famiglia, ignaro che il suo manager, Alex Cuspin, invece glieli sottraeva. Dopo essere stato avvicinato da R. J. Brande per formare la Legione, Saturn Girl scopr\u00ec e rivel\u00f2 la verit\u00e0 a proposito di Cuspin. Immediatamente, Rokk lo licenzi\u00f2 e lo fece arrestare. I membri fondatori lo elessero leader, ma presto venne fuori che il Leviatano, un veterano della Polizia Scientifica, fu scelto per guidarli dal Presidente dei Pianeti Uniti. Il Leviatano diede subito il comando della squadra a Cosmic Boy dopo la morte di Kid Quantum, una posizione che ricopr\u00ec con devota ammirazione. Dopo l'attacco alla Terra da parte del White Triangle Daxamita, sembr\u00f2 trasformarsi in una marionetta controllata dal Presidente Chu dei Pianeti Uniti. Durante questo periodo, prese molte decisioni impopolari, incluso costringere il suo compagno di squadra Garth Ranzz ed Ultra Boy a uscire dalla squadra. Tuttavia, era tutto un piano astuto ideato da lui e da Lyle Norg per mettere a nudo la corruzione del Presidente Chu.\nDopo di ci\u00f2, si dimise volontariamente dal ruolo di leader, sentendo che aveva guidato la squadra per troppo tempo. Quando Shrinking Violet cadde sotto il controllo mentale dell'Occhio Smeraldo di Ekron, Rokk fu uno dei membri della squadra che l'Occhio invi\u00f2 nel XXI secolo. Durante questo periodo, lui e Saturn Girl cominciarono una relazione, ma fu proprio in quel periodo che fu messo in uno stato comatoso durante una battaglia contro il Dottor Psycho. Quando venne curato, si scopr\u00ec che Saturn Girl stava manipolando inconsciamente il suo corpo ancora in coma fin dall'attacco di Psycho. Cap\u00ec anche di essere innamorata di Garth: la relazione fin\u00ec, ma i suoi rimasero molto amici. Dopo il ritorno nel XXXI secolo, ebbe a che fare con un attentato alla sua vita da parte del suo ex manager, che fu scarcerato. Dopo che met\u00e0 della squadra venne persa in una fenditura nello spazio, la Legione fu sciolta da Leland McCauley, che divenne il nuovo Presidente dei Pianeti Uniti. Brande lo ricontatt\u00f2 subito di nascosto per riformare la squadra in segreto, e di nuovo Rokk guid\u00f2 la Legione per un breve periodo, scoprendo che McCauley in realt\u00e0 era gi\u00e0 morto e che era impersonato da Ra's al Ghul. Dopo aver sconfitto Ra's, Rokk si ritir\u00f2 di nuovo dalla leadership. Successivamente, cominci\u00f2 una relazione con la nuova leader del gruppo, Kid Quantum II.\nContinuit\u00e0 della terza versione.\nIn \"Legion of Super-Heroes\" vol. 5 n. 1, Cosmic Boy \u00e8 il leader della Legione dei Supereroi. Dopo aver distrutto il pianeta dei Dominatori (e averli mandati nella Zona Fantasma), fu sostituito nel ruolo di capo da Supergirl. Quindi si un\u00ec ad un'altra squadra di supereroi del XLI secolo, che viaggi\u00f2 nel passato per offrirgli un posto nei suoi ranghi.\nPost-Crisi Infinita.\nGli eventi della miniserie \"Crisi infinita\", ricostituirono un'analoga continuit\u00e0 della versione della Legione pre-\"Crisi sulle Terre infinite\", come visto nella storia \"The Lightning Saga\" in \"Justice League of America\" e \"Justice Society of America\", e nella storia \"Superman e la Legione dei Supereroi\" in \"Action Comics\". Cosmic Boy fu inserito nei loro numeri.\nLo scrittore di fumetti Geoff Johns, afferm\u00f2 riguardo al personaggio:\n\"Cosmic Boy \u00e8 il tipico leader a tutto tondo che mette tutto sulle sue spalle, ma \u00e8 magnetico. I suoi poteri sono tutti magnetici, e cos\u00ec \u00e8 anche la sua personalit\u00e0. E si sforza di rimettere insieme la Legione. \u00c8 come 'Lo possiamo fare. Possiamo rimetterli insieme'. Per lui \u00e8 naturale\".\nPoteri e abilit\u00e0.\nIl suo potere principale consiste nel poter manipolare i campi elettromagnetici, e dunque primariamente i metalli. Il massimo quantitativo di materia che pu\u00f2 manipolare contemporaneamente \u00e8 sconosciuto. Pi\u00f9 volte \u00e8 stato in grado di spostare degli enormi asteroidi, e ha fatto levitare senza sforzo un sottomarino nucleare di 30\u00a0000 tonnellate. Le sue abilit\u00e0 si estendono fino al livello atomico, cosa che gli permette di manipolare le strutture chimiche e di riorganizzare la materia, anche se questo \u00e8 spesso un compito per lui faticoso.\nCosmic Boy pu\u00f2 manipolare un gran numero di singoli oggetti contemporaneamente e con i suoi poteri \u00e8 stato in grado di assemblare macchinari complessi. In misura minore pu\u00f2 influenzare anche oggetti non metallici e non magnetici, e pu\u00f2 far levitare se stesso e gli altri (sempre tramite il controllo dei campi elettromagnetici). Pu\u00f2 inoltre generare degli impulsi elettromagnetici di grande forza e generare e manipolare l'energia elettromagnetica fino al livello dei fotoni. Pu\u00f2 diventare invisibile curvando la luce intorno al suo corpo. Un altro modo in cui Cosmic Boy usa spesso il suo potere \u00e8 la proiezione di campi di forza che possono bloccare selettivamente materia ed energia. Questi campi sono abbastanza forti da resistere alla detonazione di molteplici armi termonucleari, per cui Cosmic Boy \u00e8 invulnerabile a molti danni quando circondato dal suo scudo e grazie a esso pu\u00f2 sopravvivere temporaneamente nello spazio profondo. Egli pu\u00f2 anche incanalare i suoi poteri attraverso il proprio corpo per aumentare la sua resistenza e durata ben oltre i limiti umani e ha un tempo di reazione di base quindici volte pi\u00f9 breve di quello degli esseri umani normali. In un'occasione egli ha alterato il comportamento dei campi gravitazionali attorno a lui, cosa che viene attribuita all'esistenza di un campo unificato che egli pu\u00f2 manipolare.\nSerie limitata.\nCosmic Boy fu il protagonista di una serie limitata di quattro numeri, che dur\u00f2 da dicembre 1986 fino a marzo 1987. Collegata al crossover \"Legends\", la serie fu scritta da Paul Levitz con illustrazioni di Keith Giffen, Ernie Col\u00f3n, e Bob Smith.\nTrama.\nNella serie, Cosmic Boy e Night Girl viaggiarono dal XXX secolo al XX secolo per godersi una vacanza. Si trovarono minacciati da molti cittadini e residenti degli Stati Uniti, che furono manipolati da Glorious Godfrey come parte di un piano di Darkseid per discreditare la comunit\u00e0 supereroistica della Terra. Poco dopo essere arrivati, Cosmic Boy incontr\u00f2 Superman, che non lo riconobbe - anche se Superboy fu parte della Legione per anni. Lui e Night Girl rividero le videocassette della storia recente, inclusi i riferimenti al bombardamento di Hiroshima, l'esplosione dello space shuttle americano \"Challenge\", e la fusione dell'impianto nucleare di Chernobyl, ma non ci fu nessun riferimento alla carriera di Superman nei panni di Superboy. Cosmic Boy, un topo da biblioteca riguardo alla storia del XX secolo, insistette che nessuno di questi eventi era corretto. Dato che questo era il loro primo viaggio nel tempo dalla \"Crisi\", la coppia temette che qualcosa non fosse andato nel modo corretto nella storia. Il futuro poteva essere in serio pericolo, dato che molti dei mondi dei Pianeti Uniti futuri sarebbero stati colonizzati da coloni umani. Una missione di uno shuttle che portava un cruciale satellite terrestre come futuro sviluppo del viaggio nello spazio and\u00f2 storto e lo shuttle esplose. Cosmic Boy prese magneticamente il carico e invi\u00f2 i detriti senza danni verso l'oceano, ma i soldati americani sospettarono che fosse una spia straniera. Lo attaccarono, attuando la direttiva del Presidente Reagan che mise al bando le attivit\u00e0 supereroistiche.\nCercando di proteggere il satellite, Cosmic Boy e Night Girl viaggiarono verso lo stabilimento della N.A.S.A. a Houston, Texas, dove incontrarono Jason, uno degli astronauti che disegnarono lo shuttle. Aiutarono a calmare una rivolta che esplose quando i dimostratori irruppero nell'ente spaziale. Cosmic Boy giunse alla conclusione che un qualche nemico, al momento senza nome, stesse deliberatamente tentando di sabotare la missione. Quando partirono per tornare a casa, la coppia not\u00f2 che entrambe le sue famiglie venivano da mondi colonizzati durante la Grande Migrazione dalla Terra. Tutti e due erano ignari che il cognome di Jason - l'astronauta che incontrarono - era Krinnsky...cosa che implic\u00f2 che poteva essere un distante antenato di Cosmic Boy, il suo vero nome \u00e8 Rokk Krinn.\nCosmic Boy e Night Girl decisero di ritornare nel XXX secolo, dove gli esperti del viaggio nel tempo Brainiac 5 e Circadia Senius avrebbero potuto determinare il problema. Poco dopo essere entrati nella linea temporale, la loro sfera temporale incontr\u00f2 una tempesta e inizi\u00f2 a vibrare violentemente. Cos\u00ec, furono costretti a ritornare nel XX secolo, dove rivolsero a Jason Krinnsky per aiuto, che fece del suo meglio per riparare il guasto. Tuttavia, anche il loro secondo tentativo fall\u00ec, dato che c'era una barriera che li bloccava. Capirono che necessitavano di una fonte di potere pi\u00f9 massiccia per fare arrivare la sfera temporale fino al XXX secolo, cos\u00ec, Cosmic Boy imbrigli\u00f2 l'energia elettromagnetica del campo terrestre: ruppero la barriera, ma furono inviati oltre il loro tempo, fino alla Fine del Tempo, dove dovettero vedersela contro il nemico pi\u00f9 fatale della Legione: Time Trapper.\nTrapper gioc\u00f2 con la coppia, dando loro un'ora per trovare un modo per tornare al XXX secolo. Infine si fecero strada nella la Cittadella di Trapper verso la loro sfera temporale, proprio nel momento in cui gli ultimi granelli della clessidra stavano cadendo. Cosmic Boy utilizz\u00f2 i suoi poteri per deformare la clessidra, facendo s\u00ec che l'ultimo granello non potesse mai cadere. Divertito, il Trapper permise lor di andarsene. Non solo, diresse la sfera temporale verso il XXX secolo, facendo s\u00ec che atterrasse proprio di fronte al quartier generale della Legione. Tuttavia, li avvert\u00ec che questa sarebbe stata il loro ultimo viaggio attraverso il tempo, e che \"la prossima volta che un Legionario avesse osato infrangere la barriera del tempo, sarebbe stata l'ultima\". Dato che i due corsero ad avvertire i loro colleghi di ci\u00f2 che accadde loro, il Trapper cap\u00ec che i Legionari sarebbero tornati per lui. Trov\u00f2 la cosa piuttosto gratificante, in quanto guard\u00f2 un paio di statue rappresentanti Superboy e il suo cane, Krypto.\nGli eventi di questa serie continuarono nella storia \"Il pi\u00f9 grande eroe di tutti\", pubblicata in \"Superman\" vol. 2 n. 8, \"Action Comics\" n. 591, e \"Legion of Super-Heroes\" vol. 3 n. 37 e n. 38 (agosto-settembre 1987).\nCostume.\nIl costume originale di Cosmic Boy, era rosa con i lati neri, con quattro cerchi bianchi, e il nome in codice \"Cosmic Boy\" scritto sul petto, ed un elmetto da astronauta a forma di sfera di plastica. Dopo questa comparsa, l'elmo e il nome in codice furono rimpiazzati da un paio di spalline bianche. Per un breve periodo negli anni settanta, fu raffigurato con un costume che era essenzialmente un bustier nero con guanti e stivali neri, braccia, gambe, petto e spalle nudi. Questo costume - uno dei tanti disegnati da Mike Grell - ricevette una reazione mista dai fan, alcuni che pensavano che fosse inappropriato sessualizzare Cosmic Boy, mentre altri lo vedevano come un'innovazione e un riflesso del tempo in cui il fumetto venne pubblicato. Cosmic Boy ritorn\u00f2 con una variante del costume originale anni pi\u00f9 tardi. Come Polestar, indoss\u00f2 un body nero e viola con delle strisce sui lati ed un cappuccio nero. Nella Legione post-\"Ora Zero\", indoss\u00f2 una versione del suo costume originale con il colore lavanda come colore principale invece del rosa. Su questa versione del costume, i quattro cerchi sul suo petto erano in realt\u00e0 dischi che poteva manipolare magneticamente e utilizzare come armi. La terza versione del costume aveva un costume simile, con il blu come colore principale e cerchi neri al posto di cerchi bianchi.\nAltri media.\nLe avventure di Superman.\nLa prima comparsa di Cosmic Boy al di fuori dei fumetti avvenne nell'episodio \"New Kids in Town\" della serie animata \"Le avventure di Superman\" al fianco di Saturn Girl e Chameleon Boy. Ricomparve successivamente nell'episodio \"Lontano da casa\" della serie animata \"Justice League Unlimited\".\n\"Legion of Super-Heroes\".\nCosmic Boy fu un membro ricorrente della serie animata Legion of Super-Heroes. Si scopr\u00ec che era il membro leader originale della Legione dei Supereroi.\nSembr\u00f2 mostrare una passione romantica per Saturn Girl nell'episodio pilota della prima stagione \"Chain of Command\". Voleva (o ordin\u00f2) che Saturn Gil restasse con lui e Brainiac 5, con cui sarebbe stata al sicuro. Lei obiett\u00f2 furiosamente che poteva prendersi cura di s\u00e9 stessa da sola. Saturn Girl vol\u00f2 via con il resto dei suoi compagni di squadra prima che Cosmic Boy potesse scusarsi. Se colmarono o no tale differenze dopo la missione non fu mai chiarito.\nPerse la possibilit\u00e0 di diventare il leader del gruppo in una votazione, a favore di Bouncing Boy, ma sembr\u00f2 ottenere tale qualifica nella seconda stagione.\n\"Smallville\".\nCosmic Boy, insieme a Saturn Girl e Lightning Lad, fa il suo debutto dal vivo nell'undicesimo episodio dell'ottava stagione (\"La legione\") della serie televisiva \"Smallville\", interpretato dall'attore Ryan Kennedy. In questo episodio, Rokk viene mostrato come un leader silenzioso e determinato. Membro pi\u00f9 deciso del gruppo, giunge quasi a uccidere Chloe Sullivan, ma viene fermato da Clark Kent. Quando il gruppo sconfigge Brainiac senza dover ricorrere all'omicidio, Rokk cambia le regole della Legione. Poco prima di tornare a casa, Rokk avvisa Clark dei giorni a venire, avvisandolo di stare in guardia. Anche se ci si riferisce a lui come \"Rokk\", in un punto dell'episodio Lightning Lad lo chiam\u00f2 \"Cos\".\nTorna successivamente nell'episodio finale per dare a Clark l'anello della Legione dopo che il suo era stato distrutto nell'episodio \"Doomsday\" e lo avvert\u00ec che niente poteva fermare Doomsday dall'ucciderlo. Diede a Clark l'anello dicendogli di inviare il mostro nel futuro, dove la Legione era preparata per affrontarlo."}
{"id": "2941796", "revid": "110157", "url": "https://it.wikipedia.org/wiki?curid=2941796", "title": "Passo Anaktuvuk", "text": "Il passo Anaktuvuk (670,6 m s.l.m.) \u00e8 un passo di montagna situato nel nord dell'Alaska, nel Borough di North Slope. Il passo si trova sui Monti Brooks in corrispondenza del Continental Divide. Separa le valli del fiume Anaktuvuk (affluente del Colville che sfocia nel Mare di Beaufort), da quella del fiume John (affluente del Koyukuk che sfocia nello Yukon e quindi nel Mare di Bering). Nel passo \u00e8 situato il villaggio di Anaktuvuk Pass con circa 300 abitanti, dove vivono i Nunamiut, l'unico vero gruppo eschimese dell'Alaska.\n\u00c8 una delle localit\u00e0 pi\u00f9 fredde dell'Alaska insieme a Barrow e altre citt\u00e0. Le temperature scendono fino oltre i -50\u00a0\u00b0C."}
{"id": "2941797", "revid": "404338", "url": "https://it.wikipedia.org/wiki?curid=2941797", "title": "ISA (informatica)", "text": ""}
{"id": "2941798", "revid": "228587", "url": "https://it.wikipedia.org/wiki?curid=2941798", "title": "Kalis", "text": ""}
{"id": "2941799", "revid": "287204", "url": "https://it.wikipedia.org/wiki?curid=2941799", "title": "1\u00b0 Gruppo artiglieria pesante &quot;Adige&quot;", "text": ""}
{"id": "2941803", "revid": "287204", "url": "https://it.wikipedia.org/wiki?curid=2941803", "title": "13\u00b0 Gruppo acquisizione obiettivi &quot;Aquileia&quot;", "text": ""}
{"id": "2941806", "revid": "1543377", "url": "https://it.wikipedia.org/wiki?curid=2941806", "title": "Y\u00e9l\u00e9k\u00e9bougou", "text": "Y\u00e9l\u00e9k\u00e9bougou \u00e8 un comune rurale del Mali facente parte del circondario di Kati, nella regione di Koulikoro.\nIl comune \u00e8 composto da 17 nuclei abitati:"}
{"id": "2941807", "revid": "287204", "url": "https://it.wikipedia.org/wiki?curid=2941807", "title": "Yelekebougou", "text": ""}
{"id": "2941810", "revid": "71433", "url": "https://it.wikipedia.org/wiki?curid=2941810", "title": "Love Happens", "text": ""}
{"id": "2941814", "revid": "110157", "url": "https://it.wikipedia.org/wiki?curid=2941814", "title": "Oktjabr'skij rajon (Oblast' di \u010celjabinsk)", "text": "L'Oktjabr'skij rajon () \u00e8 un rajon dell'Oblast' di \u010celjabinsk, nella Russia asiatica; il capoluogo \u00e8 Oktjabr'skoe. Istituito il 10 maggio 1935, ricopre una superficie di 4.356 chilometri quadrati e consta di una popolazione di circa 26.800 abitanti."}
{"id": "2941815", "revid": "1543377", "url": "https://it.wikipedia.org/wiki?curid=2941815", "title": "Didi\u00e9ni", "text": "Didi\u00e9ni \u00e8 un comune rurale del Mali facente parte del circondario di Kolokani, nella regione di Koulikoro."}
{"id": "2941816", "revid": "494555", "url": "https://it.wikipedia.org/wiki?curid=2941816", "title": "Neuromediatore", "text": ""}
{"id": "2941817", "revid": "287204", "url": "https://it.wikipedia.org/wiki?curid=2941817", "title": "Didieni", "text": ""}
{"id": "2941818", "revid": "494555", "url": "https://it.wikipedia.org/wiki?curid=2941818", "title": "Sistema nervoso ortosimpatico", "text": ""}
{"id": "2941821", "revid": "1543377", "url": "https://it.wikipedia.org/wiki?curid=2941821", "title": "Guihoyo", "text": "Guihoyo \u00e8 un comune rurale del Mali facente parte del circondario di Kolokani, nella regione di Koulikoro."}
{"id": "2941823", "revid": "1590006", "url": "https://it.wikipedia.org/wiki?curid=2941823", "title": "Maria Pia Tavazzani", "text": "Biografia.\nNacque a Pavia da Carlo e Ida Carmeloni (); scampata a una polmonite durante l'infanzia, venne educata all'impegno umanitario per volont\u00e0 della madre che aveva fatto un voto durante la malattia della piccola.\nNel 1942 spos\u00f2 l'ingegnere Giuseppe Vecchi, e durante la seconda guerra mondiale partecip\u00f2 alla lotta partigiana contro l'occupazione nazifascista, come staffetta accanto al fratello Attilio, capo partigiano.\nDopo la morte del marito, avvenuta nel 1973, spos\u00f2 nel 1975 Amintore Fanfani, storico leader della Democrazia Cristiana e pi\u00f9 volte Presidente del Consiglio, che nel 1968 era rimasto vedovo di Biancarosa Provasoli. Con il secondo matrimonio, anche grazie alla ricca rete di relazioni col mondo della politica internazionale, l'attivit\u00e0 e l'impegno umanitario di Maria Pia Tavazzani, ormai nota prevalentemente con il cognome del marito, presero nuovo impulso. \nNel 1983 divent\u00f2 presidente del Comitato Nazionale Femminile della Croce Rossa Italiana, carica che ricopr\u00ec fino al 1994 e che le avrebbe consentito di moltiplicare i suoi progetti umanitari. Nel 1985 venne nominata a Ginevra Vicepresidente della Lega Internazionale della Croce Rossa e della Mezzaluna Rossa (1985-1989) sotto la presidenza di Enrique de la Mata.\nIl suo impegno nella Croce Rossa Internazionale, tra cui la presenza in missioni umanitarie nei Balcani negli anni di guerra seguiti alla dissoluzione della Iugoslavia, e il suo attivismo in molte attivit\u00e0 di volontariato, la portarono ad avere una forte esposizione mediatica, venendo da un lato ad essere accusata di presenzialismo e dall'altro ad essere considerata come la prima vera \"first lady\" della Repubblica italiana.\nFu una delle personalit\u00e0 femminili a essere intervistate dalla scrittrice Paola Severini Melograni nel suo libro \"Le mogli della Repubblica\".\nMaria Pia Tavazzani \u00e8 morta a Roma a quasi 97 anni il 7 novembre 2019."}
{"id": "2941826", "revid": "1305772", "url": "https://it.wikipedia.org/wiki?curid=2941826", "title": "Sosnovskij rajon", "text": "Sosnovskij rajon "}
{"id": "2941829", "revid": "1005847", "url": "https://it.wikipedia.org/wiki?curid=2941829", "title": "Parlamento federale (Belgio)", "text": "Il Parlamento federale (in francese: \"Parlement f\u00e9d\u00e9ral\"; in olandese: \"Federaal Parlement\") \u00e8, in Belgio, il parlamento bicamerale formato dalla Camera dei rappresentanti (camera bassa) e dal Senato (camera alta).\nCamera dei rappresentanti.\nLa Camera dei rappresentanti (fr. \"Chambre des repr\u00e9sentants\", nl. \"Kamer van Volksvertegenwoordigers\") tiene le sue riunioni presso il palazzo della Nazione, a Bruxelles; per essere eletti alla Camera bisogna avere almeno 21 anni, essere cittadini belgi e residenti in Belgio.\nIl numero dei seggi della camera \u00e8 fissato dalla Costituzione a 150, eletti in 11 collegi elettorali. Questi sono suddivisi secondo i gruppi linguistici: 5 per le Fiandre (79 seggi), 5 per la Vallonia (49 seggi) e un distretto bilingue con 22 seggi per Bruxelles-Halle-Vilvoorde. I collegi coincidono con le province, ad eccezione di quello di Lovanio (parte del Brabante Fiammingo e di Bruxelles-Halle-Vilvoorde). Ogni distretto elegge un certo numero di seggi proporzionale alla popolazione (non al numero di voti), a partire dai 4 seggi per la provincia del Lussemburgo, fino ai 24 per la provincia di Anversa. Tutti i collegi hanno una soglia del 5% ad eccezione di Bruxelles-Halle-Vilvoorde e Lovanio; tutti i collegi sono monolingue, ad eccezione di Bruxelles-Halle-Vilvoorde, che comprende le 19 municipalit\u00e0 bilingui della Regione di Bruxelles-Capitale, sia 35 municipalit\u00e0 di lingua olandese del Brabante Fiammingo, incluse sei municipalit\u00e0 con facilitazione linguistica per la popolazione di lingua francese.\nSenato.\nIl Senato (fr. \"S\u00e9nat\", nl. \"Senaat\") consiste di 60 membri ed esistono due categorie di senatori: quelli eletti dalle comunit\u00e0 e dalle regioni, i senatori cooptati e quelli di diritto. L\u2019elezione dei 50 senatori eletti dalle regioni e dalle comunit\u00e0 \u00e8 suddivisa in un numero di senatori pari che spetta a ogni entit\u00e0 belga. Essi sono divisi, dunque, in: 29 dal Parlamento fiammingo, 10 dal Parlamento della Comunit\u00e0 francofona, 8 dal Parlamento vallone, 2 dalla Comunit\u00e0 Francofona della Regione di Bruxelles-Capitale e 1 dal Parlamento della Comunit\u00e0 germanofona.\nLa seconda categoria, i senatori cooptati, consiste di 10 rappresentanti eletti dal primo gruppo di senatori; i requisiti di elezione per il Senato sono gli stessi della Camera.\nInfine, prima della riforma del 2014, c\u2019era una categoria f ulteriore alle prime due: quella dei senatori di diritto, che consisteva nei figli del sovrano che sono in linea di successione. In teoria avevano diritto di voto, ma dato che la famiglia reale deve essere politicamente neutra, essi in pratica non votavano al Senato, e non erano conteggiati ai fini del raggiungimento del quorum.\nIl Senato si riunisce al palazzo della Nazione, a Bruxelles.\nProcedura legislativa.\nA partire dalle elezioni del 21 maggio 1995, vi \u00e8 stato un abbattimento dei poteri tra Camera dei rappresentanti e Senato, che ha portato quest'ultimo ad avere meno competenze rispetto alla Camera. Prima del 1995, le due Camere svolgevano gli stessi compiti ed avevano pari poteri: ci\u00f2 significava che entrambi i rami del Parlamento dovevano approvare esattamente la stessa versione di una legge.\nIn alcuni campi, la Camera e il Senato hanno gli stessi poteri, il che significa che entrambe le camere devono approvare esattamente la stessa versione di una legge. Tra queste eventualit\u00e0, vi sono quelle di revisioni della Costituzione, leggi che richiedono la maggioranza qualificata (le cosiddette \"leggi di comunit\u00e0\"), leggi sull'architettura dello Stato, leggi che approvano accordi di cooperazione tra lo Stato federale, le comunit\u00e0 e le regioni, leggi sull'approvazione dei trattati internazionali e leggi sull'organizzazione del sistema giudiziario, il Consiglio di Stato e la Corte Costituzionale. Le leggi concernenti i trattati internazionali sono tuttavia passate al Senato solo dopo un primo esame da parte della Camera.\nPer quasi tutto il resto della legislazione, la Camera ha la precedenza sul Senato, che pu\u00f2 tuttavia intervenire come camera di considerazione e riflessione in quanto ha l'opportunit\u00e0 di esaminare i testi della Camera (in specifici limiti di tempo) e, se vi sono ragioni per farlo, di modificarli. La Camera pu\u00f2 di conseguenza adottare o rifiutare gli emendamenti proposti dal Senato oppure fare nuove proposte. Quando si presenta il caso, la Camera ha l'ultima parola riguardo a tutta la \"legislazione ordinaria\". Il Senato pu\u00f2 anche proporre alla Camera una legge che esso stesso abbia approvato e la camera bassa pu\u00f2 approvarla, rifiutarla o modificarla: anche in questo caso \u00e8 la Camera ad avere l'ultima parola.\nVi sono anche certe materie in cui \u00e8 responsabile solo la Camera dei rappresentanti, tra cui il conferimento della naturalizzazione, l'approvazione di leggi riferentisi ai crimini commessi dai ministri del Governo federale, l'approvazione del bilancio e i conti statali, la nomina dell'ombudsman parlamentare e l'esame delle sue attivit\u00e0, oltre che la determinazione delle quote militari.\nCamere riunite.\nCamere riunite (in olandese: \"Verenigde Kamers\", in francese: \"Chambres r\u00e9unies\") \u00e8 il nome dato al corpo che si viene a creare quando entrambe le camere del Parlamento federale si riuniscono in sessione comune. Le Camere riunite si riuniscono solo in alcune occasioni, previste dalla Costituzione: quando il re presta giuramento costituzionale davanti alle Camere riunite, secondo l'articolo 91 della Costituzione, e quando le Camere devono nominare un reggente nel caso in cui il successore della Corona sia minorenne, o nel caso in cui il re non sia in grado di regnare, secondo gli articoli 92 e 93 della Costituzione. L'ultima sessione comune si \u00e8 svolta il 9 agosto 1993, quando il re Alberto II del Belgio ha prestato giuramento."}
{"id": "2941830", "revid": "767487", "url": "https://it.wikipedia.org/wiki?curid=2941830", "title": "Kolokani", "text": "Kolokani \u00e8 un comune rurale del Mali, capoluogo del circondario omonimo, nella regione di Koulikoro."}
{"id": "2941832", "revid": "1543377", "url": "https://it.wikipedia.org/wiki?curid=2941832", "title": "Massantola", "text": "Massantola \u00e8 un comune rurale del Mali facente parte del circondario di Kolokani, nella regione di Koulikoro."}
{"id": "2941833", "revid": "122246", "url": "https://it.wikipedia.org/wiki?curid=2941833", "title": "Matev\u017e Kamnik", "text": "Giocava nel ruolo di centrale.\nCarriera.\nMatev\u017e esord\u00ec nella massima serie della propria nazione nel 2006: a soli 19 anni venne ingaggiato dal Bled, squadra dominante del panorama pallavolistico sloveno. Con essa conquist\u00f2 4 scudetti, 3 Coppe nazionali e 2 Middle European League, il campionato mittel-europeo.\nIn ambito europeo vinse, nel 2007, l'ultima edizione del secondo trofeo continentale con il nome di \"Top Teams Cup\", battendo in finale i padroni di casa della Pallavolo Modena. Nel 2010 la sua squadra conquist\u00f2 l'accesso alla Final Four della Champions League; nonostante il quarto posto finale, Matev\u017e venne premiato come \"miglior muratore\" della manifestazione.\nNel 2008, a soli 21 anni, venne convocato per la prima volta in Nazionale."}
{"id": "2941836", "revid": "112662748", "url": "https://it.wikipedia.org/wiki?curid=2941836", "title": "Giustizia privata", "text": ""}
{"id": "2941837", "revid": "71433", "url": "https://it.wikipedia.org/wiki?curid=2941837", "title": "Law Abiding Citizen", "text": ""}
{"id": "2941839", "revid": "1543377", "url": "https://it.wikipedia.org/wiki?curid=2941839", "title": "Nonkon", "text": "Nonkon \u00e8 un comune rurale del Mali facente parte del circondario di Kolokani, nella regione di Koulikoro.\nIl comune \u00e8 composto da 19 nuclei abitati:"}
{"id": "2941840", "revid": "1543377", "url": "https://it.wikipedia.org/wiki?curid=2941840", "title": "Nossombougou", "text": "Nossombougou \u00e8 un comune rurale del Mali facente parte del circondario di Kolokani, nella regione di Koulikoro."}
{"id": "2941841", "revid": "88740", "url": "https://it.wikipedia.org/wiki?curid=2941841", "title": "Francis Barber", "text": "Johnson lo nomin\u00f2 suo erede residuale, con un vitalizio di 70 sterline all'anno, e gli chiese di trasferirsi da Londra a Lichfield nello Staffordshire, citt\u00e0 natale di Johnson. Barber esaud\u00ec il desiderio di Johnson, a Lichfield apr\u00ec un negozio di stoffe e mise su famiglia. A Barber furono lasciati anche i libri e le carte di Johnson ed in pi\u00f9 un orologio d'oro.\nBiografia.\nBarber nacque schiavo in una piantagione di canna da zucchero in Giamaica di propriet\u00e0 della famiglia Bathurst. Nel 1750, all'et\u00e0 di 15 anni venne portato in Inghilterra dal suo padrone, il colonnello Richard Bathurst, il cui figlio si chiamava anche Richard, era un amico di Johnson. Barber fu mandato a scuola nel villaggio Barton vicino Darlington nello Yorkshire. Nel 1752 mor\u00ec la moglie di Johnson, Elizabeth Porter, e lo scrittore cadde in una profonda depressione. I Bathurst pensarono di inviare Barber a Johnson per svolgere mansioni da cameriere, questo avvenne quindici giorni dopo la morte della moglie dello scrittore. Anche se la validit\u00e0 giuridica della schiavit\u00f9 fosse poco chiara a quel tempo in Gran Bretagna (con il caso Somersett nel 1772 venne affermata la illegalit\u00e0 della schiavit\u00f9 in Inghilterra), quando mor\u00ec Bathurst senior nel 1754 lasci\u00f2 disposto che Barber venisse dichiarato libero e che gli fosse attribuito un lascito di 12 sterline.\nRoyal Navy.\nBarber, una volta acquistata la libert\u00e0, and\u00f2 a lavorare in una farmacia a Cheapside ma continu\u00f2 a tenersi in contatto con Johnson. Successivamente si arruol\u00f2 come marinaio nella Royal Navy, finch\u00e9 fu riportato alla vita civile, forse contro la sua volont\u00e0, da Johnson, ritornando alla mansione di suo cameriere. La breve esperienza di Barber come marinaio ci \u00e8 nota tramite la \"Life of Johnson\" di James Boswell:\nQuando Barber aveva circa trent'anni fu mandato da Johnson presso una scuola:\nUltimi anni.\nBarber \u00e8 spesso menzionato nella \"Life of Johnson\" di Boswell ed in altre fonti dell'epoca, inoltre vi sono almeno due attribuzioni di un suo ritratto, conservato nella casa di Johnson in Gough Square, Londra. Di recente gli storici dell'arte hanno pensato che questo ritratto sia stato dipinto da James Northcot o forse dal maestro di Northcot, Sir Joshua Reynolds, che fu uno dei fiduciari di Barber nominati nel testamento di Johnson. Secondo recenti studi, il ritratto \u00e8 opera di Reynolds, ma del suo cameriere negro, non di Barber.\nAl momento di stilare le sue ultime volont\u00e0, Johnson chiese a Sir John Hawkins, che fu il suo primo biografo, cosa dovesse disporre per Barber. Sir John disse che un nobile avrebbe lasciato un vitalizio annuo di 50 sterline. Se \u00e8 cos\u00ec, io sar\u00f2 \"noblissimus\" rispose Johnson, e dispose per una somma di 70 sterline. Hawkins non fu d'accordo e dopo la morte di Johnson critic\u00f2 la sua \"ostentata generosit\u00e0 e il favore accordato ai negri.\" Di questo lascito si parl\u00f2 a lungo sui giornali.\nLa condizione di vita di Barber nello Staffordshire fu un po' incerta tanto che si diede al bere. Egli mor\u00ec a Stafford."}
{"id": "2941843", "revid": "494555", "url": "https://it.wikipedia.org/wiki?curid=2941843", "title": "Recettori nicotinici", "text": ""}
{"id": "2941844", "revid": "729019", "url": "https://it.wikipedia.org/wiki?curid=2941844", "title": "Forte Cariola", "text": "Il forte Cariola (anche Carriola) \u00e8 una fortificazione dell'impero austro-ungarico edificata nel 1910 con funzione di collegamento con la Valle di Ledro. Il forte appartiene al grande sistema di fortificazioni austriache al confine italiano.\nPresentazione.\nIl forte Cariola \u00e8 un forte ormai ridotto a rudere facente parte dello Sbarramento di Lardaro. Il manufatto, originariamente dotato di una cupola armata girevole, si trova in una localit\u00e0 nei pressi dell'abitato di Por, frazione del comune di Pieve di Bono, situato sulla sponda orientale della valle, ad un'altezza di circa 1.054 m s.l.m.\nPer la sua costruzione, dato che fu uno degli ultimi forti costruiti in Trentino, si pu\u00f2 notare l'abbondante uso di calcestruzzo armato di putrelle con un'altezza di circa 0,50 m. Per questo motivo, al termine della Seconda Guerra Mondiale il forte \u00e8 stato fatto implodere, consentendo cos\u00ec il recupero di ingenti e preziose quantit\u00e0 di ferro.\nIl forte Cariola fu in gran parte distrutto nel 1928 da una ditta che aveva vinto l'appalto indetto dal Ministero delle Finanze per recuperare la ingente quantit\u00e0 di ferro in potrelle usato per sostenere i vari piani e la copertura in cemento."}
{"id": "2941848", "revid": "1543377", "url": "https://it.wikipedia.org/wiki?curid=2941848", "title": "Ouolodo", "text": "Ouolodo \u00e8 un comune rurale del Mali facente parte del circondario di Kolokani, nella regione di Koulikoro."}
{"id": "2941851", "revid": "71433", "url": "https://it.wikipedia.org/wiki?curid=2941851", "title": "Curb your enthusiasm", "text": ""}
{"id": "2941852", "revid": "1543377", "url": "https://it.wikipedia.org/wiki?curid=2941852", "title": "Gusmeroli", "text": "Gusmeroli \u00e8 un cognome italiano particolarmente diffuso in Lombardia (Valtellina), molto diffuso nella Provincia di Sondrio."}
{"id": "2941854", "revid": "110157", "url": "https://it.wikipedia.org/wiki?curid=2941854", "title": "Sosnovskij rajon (Oblast' di \u010celjabinsk)", "text": "Il Sosnovskij rajon () \u00e8 un rajon dell'Oblast' di \u010celjabinsk, nella Russia asiatica; il capoluogo \u00e8 Dolgoderevenskoe. Istituito nel 1934, ricopre una superficie di 2.112 chilometri quadrati e consta di una popolazione di circa 58.600 abitanti."}
{"id": "2941855", "revid": "88740", "url": "https://it.wikipedia.org/wiki?curid=2941855", "title": "John Stagliano", "text": "Stagliano \u00e8 cresciuto nei sobborghi di Chicago e frequent\u00f2 il liceo dal 1965 al 1969. Si iscrisse al college, ma nel 1969 interruppe la frequenza per parecchi semestri. Riusc\u00ec ad evitare di essere arruolato per la Guerra del Vietnam, in quanto all'epoca aveva solo 17 anni. Ritorn\u00f2 al\ncollege a studiare diverse materie fra le quali: inglese, giornalismo ed ingegneria, prima di trasferirsi alla UCLA per specializzarsi in economia.\nVita privata.\nStagliano ebbe una relazione con l'attrice pornografica Krysti Lynn (pseudonimo di Shawna Yager), durante il 1993. La donna era alla guida dell'Acura Legend di Stagliano quando mor\u00ec il 7 dicembre 1995 in un incidente a Calabasas.\nNel 1997, Stagliano \u00e8 risultato positivo al test HIV. A tutt'oggi, con l'aiuto dei farmaci, \u00e8 riuscito a mantenere il virus sotto controllo. Continua a girare film per adulti e a recitare in ruoli non-sessuali.\nSpos\u00f2 l'ex pornostar Tricia Devereaux, che era anche positiva al test HIV, il 26 novembre 2008."}
{"id": "2941857", "revid": "767487", "url": "https://it.wikipedia.org/wiki?curid=2941857", "title": "We Are the Fallen", "text": "I We Are the Fallen sono un gruppo musicale Alternative metal statunitense formato da Ben Moody, Rocky Gray e John LeCompt (tutti ex-membri degli Evanescence), la cantante Carly Smithson (finalista del reality show American Idol 2008) e dal bassista Marty O'Brien (tour con Disturbed, Methods of Mayhem e Tommy Lee).\nBiografia.\nNascono nel 2009 da una vecchia idea di Ben Moody, chitarrista degli Evanescence, che dopo aver lasciato il gruppo per propria scelta artistica e fatto un disco da solista contatta gli altri due ex componenti Rocky Gray e John LeCompt con l'obiettivo di creare una band che riproponesse il suono degli Evanescence dell'epoca di \"Fallen\". Si aggiunse il bassista Marty O'Brien che aveva suonato in precedenza con Ben Moody nel disco da solista, e dopo qualche provino venne scelta l'irlandese di nascita Carly Smithson, ex concorrente del reality American Idol che stava lavorando su un album solista.\nIl 22 giugno 2009, la band ha lanciato il loro sito ufficiale. Registrandosi, i fan potevano effettuare il download gratuito del loro primo singolo, \"Bury Me Alive\", opzione disponibile soltanto fino a quando il sito avrebbe raggiunto 100.000 iscritti, obiettivo superato in breve tempo tanto che per accontentare le richieste dovettero metterlo in streaming dal loro sito Myspace.\n, cosa che per\u00f2 non fu possibile dal momento che il 2 febbraio 2010 firmarono un contratto con la casa discografica Universal Republic che pubblic\u00f2 una nuova versione rimasterizzata di \"Bury Me Alive\" pubblicandolo come singolo, il 25 marzo 2010 usc\u00ec il video del brano che avrebbe anticipato l'uscita dell'album di debutto, Tear the World Down, avvenuto nel mese di maggio. In occasione del lancio del disco hanno fatto da spalla agli HIM per un tour nordamericano di 28 date."}
{"id": "2941858", "revid": "80339", "url": "https://it.wikipedia.org/wiki?curid=2941858", "title": "Kryvi\u010d\u00fd", "text": ""}
{"id": "2941859", "revid": "729019", "url": "https://it.wikipedia.org/wiki?curid=2941859", "title": "Sagabala", "text": "Sagabala \u00e8 un comune rurale del Mali facente parte del circondario di Kolokani, nella regione di Koulikoro."}
{"id": "2941868", "revid": "767487", "url": "https://it.wikipedia.org/wiki?curid=2941868", "title": "Sosnovskij rajon (Oblast' di Tambov)", "text": "Il Sosnovskij rajon () \u00e8 un rajon dell'Oblast' di Tambov, nella Russia europea; il capoluogo \u00e8 Sonovska. Istituito il 16 luglio 1928, ricopre una superficie di 2.390 chilometri quadrati e consta di una popolazione di circa 35.000 abitanti."}
{"id": "2941869", "revid": "767487", "url": "https://it.wikipedia.org/wiki?curid=2941869", "title": "Sosnovskij rajon (Oblast' di Ni\u017enij Novgorod)", "text": "Il Sosnovskij rajon () \u00e8 un rajon dell'Oblast' di Ni\u017enij Novgorod, nella Russia europea; il capoluogo \u00e8 Sosnovskoe. Istituito nel 1935, ricopre una superficie di 1.170 chilometri quadrati."}
{"id": "2941870", "revid": "729019", "url": "https://it.wikipedia.org/wiki?curid=2941870", "title": "Bundesautobahn 7", "text": "La Bundesautobahn 7 (o A\u00a07) \u00e8 un'autostrada tedesca. Essa parte dal confine danese, vicino a Flensburg, e termina vicino a F\u00fcssen, al confine con l'Austria.\nFa parte del tracciato della strada europea E45 e attraversa tutta la Germania da Nord a Sud, passando per importanti citt\u00e0 come Amburgo, Hannover, W\u00fcrzburg e Ulma.\nCon i suoi \u00e8 l'autostrada pi\u00f9 lunga di tutta la Germania. \u00c8 stata completata negli anni ottanta, in quanto fino ad allora l'autostrada terminava a W\u00fcrzburg e ripartiva ad Ulma.\nL'autostrada A\u00a07 \u00e8 famosa anche per il tunnel sotto il fiume Elba ad Amburgo; tale tunnel, lungo , \u00e8 a quattro canne di due corsie cadauna, due canne in direzione nord e due in direzione sud.\nNon vi sono particolari lavori in corso o progetti di ampliamento previsti su questa autostrada, salvo i lavori per la realizzazione della terza corsia, tra Northeim e Gottingen."}
{"id": "2941875", "revid": "1543377", "url": "https://it.wikipedia.org/wiki?curid=2941875", "title": "S\u00e9b\u00e9koro I", "text": "S\u00e9b\u00e9koro I, o anche S\u00e9becoro I, \u00e8 un comune rurale del Mali facente parte del circondario di Kolokani, nella regione di Koulikoro."}
{"id": "2941876", "revid": "86343", "url": "https://it.wikipedia.org/wiki?curid=2941876", "title": "S\u00e9becoro I", "text": ""}
{"id": "2941877", "revid": "1494169", "url": "https://it.wikipedia.org/wiki?curid=2941877", "title": "Oz\u00ebrsk", "text": ""}
{"id": "2941879", "revid": "1305772", "url": "https://it.wikipedia.org/wiki?curid=2941879", "title": "Kolsh", "text": ""}
{"id": "2941880", "revid": "1543377", "url": "https://it.wikipedia.org/wiki?curid=2941880", "title": "Battesimo di Cristo (Cima da Conegliano)", "text": "Il Battesimo di Cristo \u00e8 un dipinto olio su tavola (350x210 cm) di Cima da Conegliano, databile al 1492 e conservata nella Chiesa di San Giovanni in Bragora a Venezia.\nDescrizione.\nQuesto dipinto raffigura al centro della scena il Cristo in posizione eretta con le mani giunte ed in atteggiamento di umile sottomissione al battesimo e leggermente inclinato a destra verso san Giovanni Battista in procinto di battezzarlo. \nSulla sinistra del dipinto tre angeli intenti a porgere a Cristo gli abiti di colore blu e rosso con cui dovr\u00e0 rivestirsi dopo il battesimo.\nIn alto sopra la scena i Cori angelici.\nIl dipinto venne restaurato Domenico Maggiotto nel 1781, restauro che ottenne per\u00f2 molte critiche"}
{"id": "2941881", "revid": "1543377", "url": "https://it.wikipedia.org/wiki?curid=2941881", "title": "Tioribougou", "text": "Tioribougou \u00e8 un comune rurale del Mali facente parte del circondario di Kolokani, nella regione di Koulikoro."}
{"id": "2941886", "revid": "599013", "url": "https://it.wikipedia.org/wiki?curid=2941886", "title": "Daniel Lewis", "text": "Giocava nei ruoli di Schiacciatore e Libero."}
{"id": "2941887", "revid": "110157", "url": "https://it.wikipedia.org/wiki?curid=2941887", "title": "Oz\u00ebrskij rajon (Oblast' di Kaliningrad)", "text": "L'Oz\u00ebrskij rajon () \u00e8 un rajon dell'Oblast' di Kaliningrad, nella Russia europea; il capoluogo \u00e8 Oz\u00ebrsk."}
{"id": "2941888", "revid": "183114", "url": "https://it.wikipedia.org/wiki?curid=2941888", "title": "Aptotropismo", "text": ""}
{"id": "2941891", "revid": "1543377", "url": "https://it.wikipedia.org/wiki?curid=2941891", "title": "Dinandougou", "text": "Dinandougou \u00e8 un comune rurale del Mali facente parte del circondario di Koulikoro, nella regione omonima.\nIl comune \u00e8 composto da 29 nuclei abitati:"}
{"id": "2941899", "revid": "767487", "url": "https://it.wikipedia.org/wiki?curid=2941899", "title": "Tear the World Down", "text": "Tear the World Down \u00e8 l'album di debutto degli statunitensi We Are the Fallen. \u00c8 stato pubblicato dalla Universal Republic il 10 maggio 2010 nel Regno Unito e il giorno seguente negli Stati Uniti d'America.\nIl primo singolo estratto dall'album \u00e8 \"Bury Me Alive\", uscito il 22 giugno 2009.\nL'album ha raggiunto la 33\u00aa posizione nella classifica Billboard 200 e la 6\u00aa in quella degli album Hard rock."}
{"id": "2941900", "revid": "599013", "url": "https://it.wikipedia.org/wiki?curid=2941900", "title": "Jorge Caraballo", "text": "Carriera.\nHa iniziato nelle giovanili degli uruguaiani del Central Espa\u00f1ol F\u00fatbol Club. Nel 1978 passa al Danubio di Montevideo, con cui milita per cinque anni nella massima serie uruguaiana. Nel 1982 si trasferisce in Italia al . Fu l'unico acquisto compiuto da Adolfo Anconetani (figlio del Presidente Romeo Anconetani) che al momento della presentazione lo defin\u00ec \u00abil Caravaggio del pallone: usa i piedi come il pittore usava il pennello\u00bb.\n\u00abDifficilmente potr\u00f2 segnare quanto in Uruguay - avvert\u00ec il giocatore - ma vi far\u00f2 volare. In onore del Pisa chiamer\u00f2 mia figlia Vittoria\u00bb. Si autodefin\u00ec inoltre il nuovo Schiaffino. Le sue reali possibilit\u00e0 erano per\u00f2 ben diverse e non sfuggirono all'occhio esperto dell'allenatore Lu\u00eds Vin\u00edcio: sotto la Torre gioc\u00f2 solo 7 partite, definite \"oscene\" dal suo presidente, non segnando mai.\nMemorabile, in negativo, il suo rigore battuto nella partita di Coppa Italia contro il Bologna, terminata 0-0: al momento della scelta di chi dovesse battere il penalty, il giocatore si autocandid\u00f2 avventandosi sul pallone. Un perplesso Vin\u00edcio, convinto da tanta tracotanza, lasci\u00f2 che il giocatore tirasse il rigore, che puntualmente fin\u00ec alto.\nAlcune settimane dopo Jorge non si fece vedere agli allenamenti, i dirigenti preoccupati si diressero verso casa sua dove per\u00f2 non trovarono traccia del giocatore uruguayano. Nella dimora trovarono solo alcune gabbie con piccioni, polli e conigli vivi: Jorge era tornato in Uruguay. Successivamente prosegue la carriera tornando in Sud America, prima negli ecuadoriani del Machala e poi in altre squadre latino-americane, tra cui i cileni del Fern\u00e1ndez Vial ed i brasiliani del Goi\u00e1s.\nL'ironia dei pisani non tard\u00f2 a sottolineare le mancate prestazioni del \"campione\" uruguayano, vennero perci\u00f2 coniati dei simpatici sfott\u00f2 in vernacolo pisano quali \"Caraballo, gio'a bene nell'intervallo\", \"A Carabal donato si guarda n bocca\" e la pi\u00f9 famosa \"Caraballo, meglio perdilo '(h)e trovallo\".\nDopo il ritiro.\nPer molti anni non si hanno pi\u00f9 avuto notizie su di lui, al punto che hanno cominciato a circolare leggende metropolitane sul suo conto. La pi\u00f9 accreditata la vedeva svolgere in Uruguay la professione di tassista. Nel 2019 \u00e8 stato rintracciato e nel ricordare soprattutto la figura carismatica di Romeo Anconetani, in occasione del ventennale dalla morte, Caraballo ha effettivamente confermato che svolge la professione di tassista, che allena una squadra locale e che gioca saltuariamente a pallone a livello amatoriale."}
{"id": "2941909", "revid": "287204", "url": "https://it.wikipedia.org/wiki?curid=2941909", "title": "Giuseppe Mancinelli", "text": ""}
{"id": "2941910", "revid": "84184", "url": "https://it.wikipedia.org/wiki?curid=2941910", "title": "Impianti industriali", "text": ""}
{"id": "2941911", "revid": "228587", "url": "https://it.wikipedia.org/wiki?curid=2941911", "title": "Frank Mills", "text": "Mills \u00e8 cresciuto in Verdun, Quebec ed ha iniziato a suonare il piano all'et\u00e0 di 3 anni. Ha studiato alla McGill University per cinque anni. Ha iniziato ingegneria, poi \u00e8 passato al programma della British Columbia, poi Arti per finire con il Dipartimento di Musica. \nMills nel 1980 ha vinto due Juno Awards per \"Peter Piper\": il \"Composer of the Year\" (compositore dell'anno) e lo \"Instrumental Artist of the Year\" (artista strumentale dell'anno). Ha vinto di nuovo nell'ultima categoria durante il Juno Awards del 1981.\nHa continuato a pubblicare album fino agli inizi degli anni 1990. Nel 2010 e nel 2012 ha partecipato ad una tourn\u00e9e natalizia insieme alla cantante canadese Rita MacNail.\nPartiture.\nMusic Box Dancer.\nLa partitura di \"Music Box Dancer\" ha venduto pi\u00f9 di 3 milioni di copie. \u00c8 stata pubblicata da Music Box Dancer Publications che \u00e8 una sussidiaria di Mayfair Montgomery Publishing.\nApparizioni in film e in televisione.\n\"Music Box Dancer\" pu\u00f2 essere sentita in un episodio de \"I Simpson\" e nel film \"\". \u00c8 stata anche usata come melodia tema del programma di golf della BBC2 \"A Round with Alliss\".\nC'\u00e8 anche una canzone nel musical \"Hair\" chiamata Frank Mills, sebbene non abbia niente a che fare con questo artista."}
{"id": "2941922", "revid": "292162", "url": "https://it.wikipedia.org/wiki?curid=2941922", "title": "Torre Alitalia", "text": ""}
{"id": "2941923", "revid": "292162", "url": "https://it.wikipedia.org/wiki?curid=2941923", "title": "Torre IBM", "text": ""}
{"id": "2941930", "revid": "298229", "url": "https://it.wikipedia.org/wiki?curid=2941930", "title": "Ochtum", "text": "La Ochtum \u00e8 un fiume tedesco lungo circa 26\u00a0km. \u00c8 un affluente alla sinistra orografica del Weser, nella Bassa Sassonia e nella Libera citt\u00e0 anseatica di Brema.\nCorso del fiume.\nLa Ochtum nasce nella Bassa Sassonia solo ad un paio di chilometri a sud di Brema presso Weyhe, formato dalla confluenza della Hache con il S\u00fcstedter Bach nel \"Kirchweyher See\". Scorrendo verso nord-ovest la Ochum costituisce parte della linea di confine fra il \"Land\" della Libera Citt\u00e0 anseatica di Brema e quello della Bassa Sassonia. Attraversa quindi la citt\u00e0 di Brema nei sobborghi di Brema-Kattenesch, Brema-Huchting e Brema-Strom, il Parco alla sinistra del Weser e l'area naturale protetta di \"Ochtumniederung bei Brokhuchting\". Un secondo ramo del fiume corre a nord presso Grolland e si unisce al ramo principale nell'area naturale protetta. Corre poi lungo Delmenhorst-Hasbergen e Lemwerder-Deichshausen per sfociare poi fra Lemwerder-Altenesch e Brema-Seehausen nel Weser.\nAffluenti.\nGli affluenti della Ochtum provengono esclusivamente dalla sua sinistra orografica e sono:\nEconomia.\nImportanza come via di trasporto.\nLa Ochtum fu utilizzata fino agli anni cinquanta del XX secolo come via di transito per il trasporto di merci e specialmente per quello della torba dal Teufelsmoor, da usare come combustibile. Piazze commerciali si trovavano fra le altre ad Hasberger sulla Delme ed a Strom. In quelle localit\u00e0 sia la Delme che l'Ochtum erano provvisti di chiuse.\nUn ulteriore porto fluviale commerciale si trovava nell'omonima localit\u00e0 e fungeva fino alla met\u00e0 degli anni settanta come porto per materiali da costruzione, in particolare sabbia e ghiaia.\nDopo la costruzione dello sbarramento sull'Ochtum il porto, nel 1976, fu spostato subito a valle del medesimo mentre il traffico fluviale a monte dello sbarramento fu chiuso con la sola eccezione per la navigazione da diporto.\nCollegamenti esterni.\nin lingua tedesca:"}
{"id": "2941932", "revid": "122951380", "url": "https://it.wikipedia.org/wiki?curid=2941932", "title": "Impronte degli dei", "text": "Impronte degli dei \u00e8 un libro del 1995, scritto da Graham Hancock.\nTrama.\nIl libro costituisce un'indagine scientifica, volta sostenere l\u2019esistenza di civilt\u00e0 pre-diluviane. In esso si afferma, in contrasto con l'archeologia e l'egittologia, che alcuni siti archeologici terrestri (Piramidi di Giza, Angkor Wat in Cambogia ed altri) siano in effetti molto pi\u00f9 antichi. Ad esempio le Piramidi d'Egitto e la Sfinge non sarebbero state edificate circa 4.500 anni fa, cio\u00e8 nel 2.500 a.C. ai tempi dei faraoni della IV dinastia, come asseverato dalla comunit\u00e0 scientifica, ma prima del 10.500 a.C., cio\u00e8 12.500 anni fa, ai tempi dell'ultima glaciazione.\nRecenti scoperte (fine anni \u201810 del XXI secolo) hanno portato a ipotizzare l\u2019impatto di un corpo celeste (c.d. Younger Dryas impact) che avrebbe determinato i cataclismi tramandati attraverso i miti descritti in questo lavoro letterario, come il Diluvio Universale o la scomparsa di Atlantide.\nA sostegno di queste tesi si porterebbero le indagini eseguite dai geologi Robert Schoch e John Anthony West, che nel 1996, incaricati di studiare i segni di corrosione sulla Sfinge, hanno concluso che essi potessero risalire a molte migliaia di anni prima dei periodi dinastici, quando ancora l'Egitto non era arido come adesso. Meno scientifiche le indagini eseguite utilizzando il software \"Skyglobe\", secondo le quali la costellazione che la Sfinge riprodurrebbe, ossia il Leone, non sarebbe stata visibile da Giza nel periodo della presunta edificazione della Sfinge intorno al 2.500, bens\u00ec nel 10.500 a.C.\nAnaloghi ragionamenti sono fatti per il monastero di \"Angkor Wat\" in Cambogia, o le statue dell'isola di Pasqua, come dire che alcuni siti terrestri sarebbero lo specchio in cielo di quello che i loro costruttori vedevano nel 10.500 a.C. (la costellazione di Orione per le piramidi, la costellazione del drago per Angkor Wat e via dicendo). Infatti \"Lo specchio del cielo\" sar\u00e0 il titolo italiano di uno dei successivi libri di Hancock, che tratter\u00e0 gli stessi temi."}
{"id": "2941933", "revid": "363629", "url": "https://it.wikipedia.org/wiki?curid=2941933", "title": "Peter Minuit", "text": "Biografia.\nFiglio di immigranti valloni (Tournai, Belgio) che erano stati espulsi dagli spagnoli per motivi religiosi, nacque in una citt\u00e0 compresa nell'attuale Germania (Renania Settentrionale-Vestfalia) ma che al tempo si trovava nel territorio del Ducato di Kleve. Nel 1609, in seguito alla morte del padre, assunse la responsabilit\u00e0 dei suoi affari; successivamente, si trasfer\u00ec a Utrecht iniziando l'attivit\u00e0 di tagliatore di diamanti.\nNel gennaio del 1626, dopo la nomina a Direttore Generale della colonia dei Nuovi Paesi Bassi da parte della Compagnia Olandese delle Indie Occidentali, part\u00ec alla volta dell'America da un porto nell'isola di Texel, nella Frisia. Giunto nella colonia verso la fine di aprile, secondo la leggenda concluse nei mesi successivi l'acquisto dell'isola di Manhattan dalla popolazione Lenape stanziata nel posto; il prezzo pagato da Minuit era costituito da varie tipologie di beni per un equivalente di 60 fiorini, secondo quanto risulta da una lettera spedita il 5 novembre 1626 dal mercante olandese Pieter Schagen. Nel 1846, lo storico newyorkese John Romeyn Brodhead calcol\u00f2 che i 60 fiorini del 1624 si sarebbero potuti convertire in 23 dollari statunitensi; nel 2006 i 60 fiorini di Peter Minuit sarebbero stati equivalenti a $1.000 secondo l'\"Institute for Social History of Amsterdam\". \nNel 1631 Minuit si era alienato le simpatie di una parte dei coloni giunti nei Nuovi Paesi Bassi e, per questo, fu sospeso dalla carica di Direttore Generale; nel 1632, fece ritorno in patria, ad Amsterdam, trasferendosi successivamente ad Emmerich due anni pi\u00f9 tardi.\nTuttavia, Minuit non rimase in Olanda per molto: tramite il suo vecchio amico Willem Usselinx, si mise in contatto con degli svedesi che intendevano fondare una colonia in Nord America. Minuit part\u00ec per un secondo viaggio nel 1637, con l'incarico di fondare una nuova colonia alla foce del fiume Delaware; qui giunto, analogamente a quanto aveva fatto alcuni anni prima, non conquist\u00f2 con la forza le regioni dove fondare le colonie ma le acquist\u00f2 regolarmente dalle popolazioni ivi stanziate. La colonia da lui fondata (che si trova nei pressi dell'attuale citt\u00e0 di Wilmington, nel Delaware) venne battezzata Nuova Svezia.\nNel giugno del 1641 Minuit part\u00ec alla volta dell'isola di Saint Kitts, nelle Antille, in cerca di merci da scambiare in cambio di tabacco della colonia della Nuova Svezia; qui giunto trov\u00f2 la morte quando un uragano invest\u00ec l'isola, facendo affondare e scomparire la sua nave.\nNegli anni successivi alla sua morte le due colonie da lui fondate non ebbero fortuna: nel 1655 Peter Stuyvesant, governatore dei Nuovi Paesi Bassi, conquist\u00f2 la Nuova Svezia; dopo solo nove anni, entrambe le colonie capitolarono agli inglesi, che si avviavano a diventare i nuovi padroni di quella parte di continente americano."}
{"id": "2941940", "revid": "599013", "url": "https://it.wikipedia.org/wiki?curid=2941940", "title": "Carlos Enrique Estrada", "text": "Caratteristiche tecniche.\nSoprannominato \"la gambeta\" dal telecronista sportivo Mario Alfonso Escobar per il suo talento nel dribbling, spesso effettuava giocate ad alto tasso tecnico per eludere gli avversari.\nCarriera.\nGiocatore.\nClub.\nArrivato al Deportivo Cali, allenato da Vladimir Popovi\u0107, nel 1984, form\u00f2, con Bernardo Red\u00edn e Carlos Valderrama, un trio creativo in campo. Una volta lasciata la societ\u00e0, si trasfer\u00ec al Millonarios nel 1987, dato che la precedente squadra non era riuscita ad andare oltre il secondo posto in campionato nelle annate precedenti. Nella nuova compagine vinse il titolo nazionale alla sua prima stagione, rimanendo poi in rosa fino al 1989; nel 1992, in seguito a un grave infortunio sub\u00ecto durante la Copa Am\u00e9rica 1991, la sua carriera fu a rischio, ma riusc\u00ec a riprendersi e a tornare a giocare. Smise poi definitivamente nel 1995.\nNazionale.\nHa giocato dodici volte per Nazionale di calcio della Colombia, partecipando al e alla Copa Am\u00e9rica di , senza mai segnare.\nAllenatore.\nNel 2009 fu assunto come allenatore del Deportes Palmira, squadra che prendeva parte alla Categor\u00eda Primera B, ma si dimise quando nei quadrangolari semifinali del Torneo Apertura assomm\u00f2 sei sconfitte consecutive; nel secondo semestre dell'anno fu dunque ingaggiato dall'Alianza Petrolera."}
{"id": "2941943", "revid": "599013", "url": "https://it.wikipedia.org/wiki?curid=2941943", "title": "Carlo Rostagno", "text": "Biografia.\nNato a Palermo da una famiglia di origini piemontesi il 21 febbraio 1894, Carlo Rostagno entr\u00f2 nell'esercito come artigliere e venne nominato ufficiale nel giugno del 1914, partecipando successivamente alla prima guerra mondiale, restando in trincea sino al 1918 e meritando una medaglia d'argento al valor militare ed una croce al merito di guerra.\nDopo il conflitto mondiale, riprese lo studio presso la scuola di guerra e prest\u00f2 servizio poi presso l'ufficio operazioni dello stato maggiore centrale di Roma.\nNel 1925 si laure\u00f2 con lode nella facolt\u00e0 di scienze economiche e commerciali discutendo una tesi dal titolo \"Lo sforzo industriale dell'Italia durante la guerra 1915 - 1918\", che fu pubblicata tra gli altri anche dalla rivista specialistica di artiglieria e genio riscuotendo grandi successi tra gli studiosi. Promosso colonnello nel 1937, ottenne il comando del 3\u00ba reggimento artiglieria da campagna nel quale aveva iniziato la propria carriera militare, dal 18 settembre 1939 fu a disposizione del corpo di Firenze e fu quindi capo di stato maggiore del XXII Corpo d'armata italiano, partecipando alle azioni belliche in Libia durante l'epoca coloniale meritandosi la croce di cavaliere dell'Ordine Militare di Savoia. Rimase in servizio sino al 21 gennaio 1941 quando venne fatto prigioniero dalle truppe inglesi a Tobruk, venendo successivamente trasferito in India assieme ad altri 8000 prigionieri italiani, ma in virt\u00f9 del suo valore gli venne concessa una relativa autonomia che gli concesse, presso il campo di prigionia di Yol, di creare un centro di studi universitari per i prigionieri che gli valse elogi personali da parte della Croce Rossa internazionale, del pontefice e dei ministri italiani della pubblica istruzione e della guerra.\nLiberato successivamente rientr\u00f2 in patria al termine del conflitto ed ottenne il comando del COMILITER di Bologna e poi della fanteria motorizzata \"Trieste\". Divenne quindi direttore generale dei servizi di commissariato e amministrativi del ministero della difesa e venne promosso generale di corpo d'armata ottenendo il comando del territorio militare di Firenze. Il 10 maggio 1954 ottenne il comando generale della Guardia di Finanza, incarico che mantenne sino all'aprile del 1957."}
{"id": "2941945", "revid": "420108", "url": "https://it.wikipedia.org/wiki?curid=2941945", "title": "Nausifane di Ceo", "text": ""}
{"id": "2941947", "revid": "1784938", "url": "https://it.wikipedia.org/wiki?curid=2941947", "title": "Cesarina Vighy", "text": "Biografia.\nNata a Venezia nel 1936, da Maria D'Alberton e Dino Vighy (importante figura intellettuale della citt\u00e0), consegue la maturit\u00e0 presso il Liceo Classico Marco Polo. Ancora giovanissima, diventa una piccola stella del Teatro Universitario di Ca\u2019 Foscari con il quale partecipa a diverse tourn\u00e9e in Europa. Si iscrive successivamente alla facolt\u00e0 di Lettere dell'Universit\u00e0 degli Studi di Padova ma gi\u00e0 alla fine degli anni Cinquanta decide di trasferirsi a Roma dove si laurea in Epigrafia latina con una tesi sulla condizione dell'attore in epoca romana. \nNel 1982, stabilitasi nel frattempo nel quartiere Trastevere con il marito Giancarlo e la figlia Alice, dopo un periodo di attivit\u00e0 al Ministero per i beni e le attivit\u00e0 culturali, comincia a lavorare presso la Biblioteca di storia moderna e contemporanea, nello storico palazzo Mattei di Giove, in cui resta fino alla pensione.\nNel 2009, all'et\u00e0 di settantatr\u00e9 anni e gi\u00e0 gravemente malata di sclerosi laterale amiotrofica (SLA), esordisce con \"L'ultima estate\", un romanzo dai forti spunti autobiografici, che vince il Premio Campiello opera prima, il Premio Cesare De Lollis, ed entra nella cinquina del Premio Strega di quell'anno. \nMuore nel maggio del 2010, due giorni dopo l'uscita del suo secondo libro, \"Scendo. Buon proseguimento\", un addio in forma epistolare costruito con un \"corpus\" di mail spedite realmente a familiari e amici.\nOpere.\nAudiolibri\nEdizioni estere de L'ultima estate"}
{"id": "2941953", "revid": "288338", "url": "https://it.wikipedia.org/wiki?curid=2941953", "title": "Carcharhinus amboinensis", "text": "Carcharhinus amboinensis () \u00e8 una specie di squalo del genere Carcharhinus e della famiglia Carcharhinidae.\nAreale.\nVivono nell'Atlantico orientale in Nigeria e nell'area Indopacifica occidentale presso il Golfo di Aden, il Sudafrica, il Madagascar, il Pakistan, lo Sri Lanka, l'Indonesia, la Papua Nuova Guinea e l'Australia. Anche nel Mar Mediterraneo sono stati avvistati alcuni esemplari (spesso comunque viene confuso con il \"Carcharhinus leucas\" e con il \"Glyphis gangeticus\", anche se esistono dei modi per distinguere le tre specie).\nHabitat.\nVivono sino a profondit\u00e0 di circa 150 metri. Questi squali comunque prediligono le acque costiere e poco profonde al di sopra delle piattaforme continentali ed insulari, nei pressi della linea del surf ed a volte anche vicino alle spiagge. Si possono incontrare in presenza di baie poco profonde ed estuari, nonch\u00e9 in mare aperto, ma non sono in grado di risalire i fiumi. Come gi\u00e0 accennato prediligono le acque superficiali, ma li troviamo lungo l'intera colonna dell'acqua.\nAspetto.\nLa lunghezza massima \u00e8 di circa 280\u00a0cm.\nUno squalo massiccio con una testa tozza ed un muso largo e spuntato, piccoli occhi e una grande dente triangolare superiore a forma di sega. La prima pinna dorsale \u00e8 alta e ben eretta, ed \u00e8 circa 3.2 volte pi\u00f9 grande della seconda dorsale. Tra le due non vi sono creste. Il colore \u00e8 grigiastro, tranne sul ventre dove \u00e8 bianco. Le punte delle pinne sono scure.\nDieta.\nSi nutrono principalmente di pesci ossei pelagici e di superficie, di piccoli squali e razze, calamari, gamberi, polpi, seppie, aragoste, gastropodi e carcasse di mammiferi marini.\nRiproduzione.\nLa specie \u00e8 vivipara.\nInterazioni con l'uomo.\nLa specie \u00e8 potenzialmente pericolosa per l'uomo, anche se per il momento non sono stati registrati episodi di aggressione. La carne viene consumata fresca o essiccata e salata dall'uomo."}
{"id": "2941958", "revid": "767487", "url": "https://it.wikipedia.org/wiki?curid=2941958", "title": "Honor\u00e9 Bonet", "text": "Biografia.\nDi origine provenzale, priore di Salon, studi\u00f2 diritto ad Avignone. Dal 1394 al 1404 soggiorn\u00f2 in diverse regioni d'Europa, tra cui l'Aragona, la Linguadoca e l'Italia.\nScrisse sia in provenzale che in francese. Della sua produzione sono rimaste diverse lettere, un trattato di diritto militare, \"L'Arbre des batailles\", che ebbe considerevole successo e diffusione nel Medioevo, stampato per la prima volta a Lione il 24 dicembre 1481 ed in seguito a Parigi l'8 giugno 1493, dove tratta di diverse questioni sul diritto bellico, sui combattimenti e duelli, composto durante il regno di Carlo V re di Francia.\"L'Apparicion maistre Jehan de Meun\", dialogo tra un medico, un ebreo, un saraceno e un domenicano e il \"Somnium super materia scismatis\" (1394), vasta opera nella quale si sostengono le ragioni del papa di Avignone."}
{"id": "2941959", "revid": "6923", "url": "https://it.wikipedia.org/wiki?curid=2941959", "title": "Franz Philipp von Lamberg", "text": "Biografia.\nFiglio di un nobile austriaco, fu educato all'Accademia Militare di Brno ed ebbe una rapida carriera nell'esercito austriaco-ungarico: gi\u00e0 nel 1813 promosso capitano e segretario del principe Karl Philipp Schwarzenberg.\nGrazie al favore di questi, nel 1818 fu promosso colonnello degli ussari e accompagn\u00f2 il generale Frimont von Palota nella repressione dei moti liberali guidati dal generale Guglielmo Pepe nell'Italia centrale, distinguendosi a Ravenna e ad Ancona.\nIl generale von Bianchi lo nomin\u00f2 comandante provvisorio della base navale di Ancona, e von Lamberg pun\u00ec con una severa repressione la passata insurrezione degli abitanti di Ancona, ordinando di impiccare i maggiori responsabili delle agitazioni e confiscando i guadagni dei mercati delle stoffe e del pesce che prosperavano ad Ancona. \nVenne poi incaricato governatore di Verona e promosso generale di brigata e insignito dell'Ordine della Corona Ferrea. Nel 1831 fu comandante delle truppe d'occupazione nella citt\u00e0 libera di Cracovia, salvaguardando gli interessi dei russi contro i rivoluzionari polacchi; suo vice comandante era il principe di impostazione liberale Carl zu Solms-Braunfels, che tent\u00f2 di evitare violenze nei confronti della popolazione locale.\nSoffr\u00ec grandemente del favore dell'imperatore Ferdinando e di Klemens von Metternich, che nel 1848 lo nominarono governatore dell'Ungheria in aiuto al Palatino. In Ungheria cerc\u00f2 di fare l'interesse della classe dei magnati, per non aizzare la folla contro il governo filoaustriaco; nei pressi della citt\u00e0 di Miskolc si verific\u00f2 un'insurrezione contadina capeggiata dal barone G\u00eborgy; von Lamberg blocc\u00f2 i rifornimenti di cibo, acqua e munizioni agli insorti, asserragliati nel castello di Miskolc; inoltre Lamberg viol\u00f2 la sovranit\u00e0 del governo ungherese di Lajos Kossuth arrestando il principe Lajos Batthy\u00e1ny; durante una discussione con il generale Hrabowski sulla fortificazione del castello di Budapest, temendo un'insurrezione, alcuni popolani, incitati da un oratore e armati di vanghe, forconi e rudimentali sciabole, presero d'assalto il palazzo di Lamberg, trucidando il governatore e mutilandone il corpo; la testa di Lamberg venne portata in trionfo per le vie di Budapest su una falce e il suo corpo venne gettato nel Danubio.\nIl generale Franz Wilhelm von Bibra, di stanza presso Budapest, riun\u00ec una piccola guarnigione intorno alla citt\u00e0, cercando di contenere gli insorti in sola Budapest, ma l'intenzione non ebbe successo, e von Bibra dovette evacuare l'esercito verso il lago Balton."}
{"id": "2941964", "revid": "76963", "url": "https://it.wikipedia.org/wiki?curid=2941964", "title": "Maria Ozawa", "text": "Biografia.\nMaria Ozawa \u00e8 nata in Hokkaid\u014d da madre giapponese e padre canadese. Ha dichiarato che la sua capacit\u00e0 nel leggere e scrivere in inglese \u00e8 migliore rispetto al giapponese perch\u00e9 ha frequentato una scuola internazionale dalle elementari alle superiori. Durante gli anni della scuola ha praticato molto hockey e spesso andava a cantare al karaoke dopo gli studi. Ha dichiarato di aver avuto la sua prima esperienza sessuale a tredici anni.\nNel 2002, mentre era ancora studentessa, \u00e8 apparsa in uno spot pubblicitario televisivo di 30 secondi per la \"DARS Chocolate\" insieme ai membri del gruppo pop giapponese KinKi Kids. La Ozawa ha dichiarato che, prima di debuttare come AV idol, aveva gi\u00e0 usufruito di materiale pornografico: infatti aveva guardato il suo primo AV (\"Adult Video\") a casa di un'amica e aveva letto alcune riviste pornografiche sempre insieme alla sua amica.\nIl debutto come AV Idol con la S1.\nDiversamente da molte altre AV Idol, la Ozawa non \u00e8 stata scoperta da un talent scout. Una sua amica, che aveva lavorato come AV Idol, le chiese di entrare nell'industria pornografica giapponese e la Ozawa accett\u00f2. Nel 2005 ha cominciato a lavorare come modella con lo pseudonimo di per il sito pornografico Shirouto-Teien.com, producendo foto hard e video di genere gonzo.\nSuccessivamente ha firmato un contratto con l'etichetta \"S1 No. 1 Style\", ed il suo primo film con tale studio \u00e8 stato diretto da Hideto Aki e pubblicato nell'ottobre del 2005. Uno dei suoi film con la S1, , girato insieme alle AV Idol Sora Aoi, Yua Aida, Yuma Asami e Honoka, ha vinto l'AV Open 2006 (una competizione annuale che assegna premi ai migliori film pornografici giapponesi) posizionandosi al primo posto.\nProseguimento della carriera con altri studi.\nNel 2007 l'ultimo film della S1 in cui ha partecipato la Ozawa \u00e8 stato , pubblicato il 19 agosto, dopodich\u00e9 la AV Idol ha lavorato con altre etichette interpretando vari generi pornografici: il rape (messa in scena dello stupro nei confronti dell'attrice), il BDSM, il creampie, l'urofilia e l'enema. Dal 2008 ha iniziato la collaborazione lavorativa con la Attackers (\u30a2\u30bf\u30c3\u30ab\u30fc\u30ba), la Ran-maru e la DasDas (DAS).\nNel 2009, due film in cui ha partecipato hanno ottenuto un riconoscimento all'AV Grand Prix. La video compilation \"the QUEEN of DAS\uff01\", pubblicata dalla DAS il 22 novembre 2008, ha vinto il premio come miglior AV all'interno della categoria \"Violence\", mentre , pubblicato dalla \"M's Video Group\" il 22 novembre 2008, ha ottenuto il \"premio speciale di 500 mila \u00a5\" nella categoria \"Actress\".\nAltre attivit\u00e0.\nOltre agli AV, \u00e8 stata anche attiva in altri campi dello spettacolo. Nel 2007 ha interpretato il ruolo di nel dorama trasmesso da TV Asahi. Ha partecipato al videoclip \"Summer Time in the D.S.C.\" del gruppo hip hop DS455. Nel 2009 ha debuttato nel mondo del cinema interpretando una modella nel film taiwanese \"Invitation Only\" (\"Jue ming pai dui\").\nNel 2010 ha recitato nel film commedia indonesiano \"Kidnapping Miyabi\" (\"Menculik miyabi\"), distribuito il 6 maggio nelle sale cinematografiche. Il \"Majelis Ulama Indonesia\" (MUI), un organismo musulmano indonesiano, ha protestato per la presenza della AV Idol giapponese nel cast del film chiedendo di utilizzare un'attrice diversa che non abbia avuto esperienze nel mercato pornografico. Secondo Ma'ruf Amin, presidente del MUI, la Ozawa peggiora l'immagine dell'Indonesia nel mondo e lascia passare il messaggio che la nazione non riesce a produrre propri talenti."}
{"id": "2941968", "revid": "386562", "url": "https://it.wikipedia.org/wiki?curid=2941968", "title": "Chang Jung", "text": ""}
{"id": "2941970", "revid": "386562", "url": "https://it.wikipedia.org/wiki?curid=2941970", "title": "Chang Iris", "text": ""}
{"id": "2941975", "revid": "1442080", "url": "https://it.wikipedia.org/wiki?curid=2941975", "title": "Dartry Mountains", "text": "Le Dartry Mountains sono un insieme di basse montagne che costituiscono una vera e propria catena, collocata in Irlanda, nella provincia di Connacht e che segna il confine tra le contee di Leitrim, Sligo, Donegal. Il monte pi\u00f9 alto delle Dartry Mountains \u00e8 il Benbulben, che sovrasta la citt\u00e0 di Sligo."}
{"id": "2941979", "revid": "1543377", "url": "https://it.wikipedia.org/wiki?curid=2941979", "title": "Coppa Intercontinentale 1977 (calcio)", "text": "La Coppa Intercontinentale 1977 \u00e8 stata la diciassettesima edizione del trofeo riservato alle squadre vincitrici della Coppa dei Campioni e della Coppa Libertadores.\nAvvenimenti.\nIn seguito alla rinuncia del Liverpool a partecipare alla manifestazione, il posto della squadra campione d'Europa fu preso dal Borussia M\u00f6nchengladbach, finalista perdente della Coppa dei Campioni 1976-1977.\nLa gara di andata si concluse con un pareggio per 2-2: dopo l'iniziale vantaggio dei padroni di casa argentini grazie ad una rete di Mastr\u00e1ngelo, il gioco rapido ed efficace dei tedeschi, pur privi di due elementi chiave come Simonsen e Heynckes, permise alla squadra ospite di rimontare e di portarsi in vantaggio gi\u00e0 nel primo tempo. Salvati dalle parate del portiere Gatti, gli \"Xeneizes\" riuscirono a pareggiare, pur mostrando nel complesso un gioco pi\u00f9 lento e involuto rispetto agli avversari.\nPer la prima volta nella storia della competizione, la gara di ritorno venne disputata in una stagione agonistica differente da quella dell'andata. La cessione di Bonhof indebol\u00ec notevolmente la compagine tedesca, che nella partita giocata a Karlsruhe venne penalizzata da alcuni errori difensivi individuali e sub\u00ec tre reti gi\u00e0 nel primo tempo, consegnando la prima Coppa Intercontinentale agli argentini del Boca Juniors, alla loro prima affermazione nel torneo.\nNel 2017, la FIFA ha equiparato i titoli della Coppa del mondo per club e della Coppa Intercontinentale, riconoscendo a posteriori anche i vincitori dell'Intercontinentale come detentori del titolo ufficiale di \"campione del mondo FIFA\", inizialmente attribuito soltanto ai vincitori della Coppa del mondo per club."}
{"id": "2941980", "revid": "1543377", "url": "https://it.wikipedia.org/wiki?curid=2941980", "title": "Mazarinettes", "text": "Con il nome di mazarinettes ci si riferiva, nel XVII secolo, alle sette nipoti del cardinale Giulio Mazzarino (in Francia: Jules Mazarin), primo ministro di Francia durante la giovent\u00f9 di re Luigi XIV. Mazzarino le condusse dall'Italia alla Francia, assieme a tre dei suoi nipoti, negli anni 1647 e 1653. In seguito, egli combin\u00f2 per loro matrimoni vantaggiosi con potenti e influenti principi francesi e italiani. Per superare la resistenza aristocratica all'unione matrimoniale, il cardinale concesse generosamente doti enormi ai fidanzati.\nLe ragazze erano le figlie delle sorelle del Cardinale, Laura Margherita e Girolama.\nGiunte in Francia in momenti diversi, le ragazze erano di et\u00e0 compresa tra i sette e i tredici anni al momento del loro arrivo. Il loro zio, il cardinale Mazzarino, aveva chiesto la loro presenza presso la corte francese per varie ragioni. In primo luogo, era stanco di essere circondato da cortigiani e nobili francesi di cui non poteva fidarsi. Voleva essere in grado di rilassarsi in giro e confidarsi con i membri della sua famiglia. In secondo luogo, voleva usare i suoi nipoti per consolidare la sua eredit\u00e0 nella societ\u00e0 e nella storia francese. Essendo un religioso, non aveva figli legittimi con cui farlo.\nAl loro arrivo a Parigi, Anna d'Austria, la madre del giovane re, prese i bambini sotto la sua protezione. Diede il consenso affinch\u00e9 i pi\u00f9 giovani fossero educati insieme con il re e suo fratello minore, Filippo, al Palais-Royal. Con questo trattamento di favore, la Regina Madre colloc\u00f2 le ragazze sullo stesso piano delle principesse del sangue. \nA Parigi, le \"Mazarinettes\" suscitarono molta curiosit\u00e0 a causa del loro bell\u2019aspetto. \nCome \"prot\u00e9g\u00e9\" dello zio, le vite delle ragazze subirono gli influssi della fortuna variabile del cardinale. Durante la Fronda, per due volte furono costrette a lasciare Parigi e andare in esilio. Dopo che la rivolta fu schiacciata, per\u00f2, il cardinale Mazzarino assicur\u00f2 a tutte loro una vita di prosperit\u00e0 spensierata, trovando loro mariti adatti ed elargendo loro regali di nozze sontuosi."}
{"id": "2941981", "revid": "179980", "url": "https://it.wikipedia.org/wiki?curid=2941981", "title": "James Dav\u00edd Rodr\u00edguez", "text": ""}
{"id": "2941990", "revid": "729019", "url": "https://it.wikipedia.org/wiki?curid=2941990", "title": "Vittorio Emanuele Borsi di Parma", "text": "Biografia.\nVittorio Emanuele Borsi di Parma, entr\u00f2 a far parte come allievo dell'Accademia militare di Modena, uscendone col grado di sottotenente di fanteria,\nPrese parte alla seconda guerra mondiale in Africa orientale e in Africa settentrionale per le quali ricevette una medaglia d'argento al valor militare, quattro di bronzo e una croce di guerra al valor militare.\nNel dopoguerra prest\u00f2 servizio, dal 1948 al 1950, presso lo stato maggiore dell'Esercito con il grado di maggiore. Avanzato al grado di tenente colonnello, fu inviato presso il comando della divisione \"Folgore\" e poi pass\u00f2 alla divisione \"Legnano\". Promosso colonnello nel 1957 sino al 1958 ebbe il comando del 114\u00ba Reggimento di fanteria \"Mantova\" e quindi venne messo a capo dell'ufficio addestramento dello stato maggiore dell'Esercito.\nNominato generale di brigata nel 1960, divenne comandante della fanteria della divisione \"Mantova\" e dal 1961 venne nominato capo di stato maggiore del comando della 3\u00aa Armata. Promosso quindi generale di divisione nel 1964, fu comandante della divisione \"Legnano\" e dal 1966 fu vice comandante della regione militare nord-orientale. Generale di corpo d'armata nel 1968, fu comandante della scuola di guerra, poi comandante del V Corpo d'armata.\nDal settembre 1972 al luglio 1974 fu comandante generale della Guardia di Finanza.\nSotto il suo comando, la Guardia di Finanza si \u00e8 impegnata in un notevole sforzo di rinnovamento di strutture, di metodi e di mentalit\u00e0.\nCavaliere di Gran Croce di Giustizia dell'Ordine Militare del SS. Salvatore e di S. Brigida di Svezia"}
{"id": "2941994", "revid": "80339", "url": "https://it.wikipedia.org/wiki?curid=2941994", "title": "Pierre Minuit", "text": ""}
{"id": "2941995", "revid": "80339", "url": "https://it.wikipedia.org/wiki?curid=2941995", "title": "Peter Minnewit", "text": ""}
{"id": "2941996", "revid": "80339", "url": "https://it.wikipedia.org/wiki?curid=2941996", "title": "Peter Minnewitt", "text": ""}
{"id": "2942003", "revid": "247222", "url": "https://it.wikipedia.org/wiki?curid=2942003", "title": "Futuro antico VII", "text": "Futuro Antico VII - Il Carnevale Romano \u00e8 un album di Angelo Branduardi, pubblicato l'11 maggio 2010.\nIl disco.\nSi tratta del settimo capitolo del progetto che presenta il carnevale che si svolgeva tra il 1500 e il 1600 a Roma.\nIl progetto viene presentato al pubblico con un concerto in piazza San Giovanni in Laterano in occasione del Marted\u00ec Grasso, il 16 febbraio 2010. L'album vede la partecipazione dell'Ensemble Scintille di Musica, che festeggia gli 8 anni di collaborazione con Branduardi.\nTra i brani proposti trova posto anche un brano dello stesso cantautore, \"Il trionfo di Bacco e Arianna\", basato su un canto carnascialesco di Lorenzo de' Medici.\nIn questo album sono presenti tre momenti ben definiti che raggruppano melodie e temi simili."}
{"id": "2942008", "revid": "3115", "url": "https://it.wikipedia.org/wiki?curid=2942008", "title": "Saverio Lanza", "text": "Biografia.\nSaverio Lanza studia composizione al Conservatorio di Firenze col M\u00b0 Carlo Prosperi, dove si diploma in direzione d'orchestra e strumentazione per banda. Svolge sia l'attivit\u00e0 di chitarrista e pianista che quella di compositore, direttore e produttore discografico.\nGli inizi e l'attivit\u00e0 solista.\nNel 1990 nasce il gruppo RockGalileo, di cui Saverio Lanza \u00e8 voce, strumentista e autore dei brani. Il gruppo si esibisce in numerosi concerti in tutta l'Italia e partecipa ai programmi musicali televisivi e radiofonici dell'epoca. Nel 1994 i RockGalileo sono a Sanremo Giovani (concorso musicale che si tiene a novembre per la selezione delle nuove proposte del Festival di Sanremo) e vincono con la canzone \"La strada da imboccare\". Quindi nel febbraio del 1995 partecipano al Festival di Sanremo, nella sezione Nuove Proposte, con il brano \"Le cose di ieri\".\nDopo varie trasformazioni, il gruppo definitivo \u00e8 composto da Saverio Lanza, voce solista, chitarra e pianoforte; Alfredo Cappelli, basso e cori; Daniele Cloetta, batteria e cori, in seguito sostituito da Gianmarco Colzi.\nCome solista Saverio Lanza incide due album: \"Ce l'hai una sigaretta?\", del 2003, in cui d\u00e0 voce ai \"clochard\" italiani; e \"Madrelingua\", del 2007, ricerca sul concetto di \"stonato\", nel quale d\u00e0 voce a donne non cantanti immigrate in Italia, presentato nella sala del Consiglio regionale della Toscana. I brani di \"Ce l'hai una sigaretta?\" diventano, in versione live, la musica dell'opera teatrale \"Ombre\" di Massimo Machiavelli, portato in scena dalla Fraternal Compagnia di Bologna. Sempre legato a quest'ultimo album, Saverio Lanza realizza il progetto Fuori Casta Rock Gala, insieme a Massimo Altomare, racconto in musica di storie di senzatetto, carcerati e immigrati.\nNel frattempo, nel 2004, nasce il progetto \"Mr Grady\", con la collaborazione di Alfredo Cappelli, Fabrizio Morganti e Orla della Bandabard\u00f2. Lanza e gli altri musicisti si ritrovano per tre giorni al teatro di Cavriglia per una sessione di registrazioni dal vivo che porta alla realizzazione dell'omonimo disco.\nNel 2013 Saverio Lanza \u00e8 invitato con \"Madrelingua\" a partecipare alla mostra \"Arimortis\" al Museo del Novecento di Milano, con la collaborazione di DOCVA (Documentation Center for Visual Arts). Qui espone, come unico musicista, l'opera \"Playback\" insieme all'artista russa Olga Schigal.\nNel settembre 2016 Lanza \u00e8 invitato dalla Fondazione Teatro della Toscana e dal Comune di Firenze a dirigere l'ORT in \"Non al denaro non all'amore n\u00e9 al cielo\" di Fabrizio De Andr\u00e9 per i cento anni dalla pubblicazione dell\"'Antologia di Spoon River\", capolavoro di Edgar Lee Masters, presso il sagrato della Basilica di San Miniato di Firenze.\nDal 2013 lavora a \"Vocazioni\", progetto di direzione corale estemporanea sul testo dell'\"Ordinarium Missae;\" ospite di una delle varie performance eseguite anche il poeta/drammaturgo \"Giuliano Scabia\".\nNel Febbraio 2019 scrive insieme a Cristina Don\u00e0 e al coreografo danzatore Daniele Ninarello lo spettacolo di musica e danza \"Perpendicolare\", prodotto da Codeduomo e Fabbricaeuropa. Lo spettacolo debutta nel giugno dello stesso anno e andr\u00e0 in scena sino al 2022.\nPastis.\nNel 2005 fonda insieme al fratello fotografo Marco Lanza il progetto Pastis, che unisce in modo originale fotografia e musica, con la creazione di opere di videoarte musicale. Con Pastis i fratelli Lanza partecipano a mostre e concorsi italiani e internazionali.\nAd aprile 2008 Marco e Saverio Lanza sono all'appuntamento di Firenze di \"Creative Social 08\", incontro tra creativi e mondo dell'industria organizzato dall'agenzia pubblicitaria IAB UK (Internet Advertising Bureau UK). A luglio sono invitati a proiettare i loro lavori nella sede di Londra di IAB UK.\nSempre a luglio 2008, i Pastis partecipano a \"BitBang\", festival sui new media al Museo Stibbert di Firenze, organizzato dal Master in Multimedia e Content Design dell'Universit\u00e0 di Firenze. Ad agosto i Pastis partecipano come ospiti al \"Molise Cinema Festival\".\nNell'autunno del 2008 i fratelli Lanza sono al \"Backlight Photo Festival - Tickle Attack 08\" di Tampere, in Finlandia, festival triennale internazionale di fotografia finanziato dall'Unione europea. Il 26 ottobre partecipano a \"PechaKuchaNight\" presso il Festival della Creativit\u00e0 di Firenze alla Fortezza da Basso. Il \"Backlight 2008 - Tickle Attack\" prosegue al \"FotoFestiwal 09\" di \u0141\u00f3d\u017a, in Polonia, a maggio 2009, dove i Pastis sono invitati ad esporre i loro lavori.\nA gennaio 2009 i Pastis sono a \"Pitti Immagine Bimbo\", dove realizzano un video con 35 bambini lasciati liberi di suonare strumenti musicali. Queste immagini, con i suoni riprodotti casualmente dai bambini, vengono montate in modo creativo, con l'aggiunta di una colonna sonora. Il video viene presentato alla Stazione Leopolda di Firenze nell'evento \"REPLAYed: Pastis/22\", organizzato da Replay &amp; Sons (linea per bambini del marchio di abbigliamento Replay), a cui partecipa come ospite Max Gazz\u00e8, con brani dal vivo che interagiscono con le immagini dei bambini..\nNell'ambito del seminario \"Il disordine della famiglia\", a cura del Laboratorio di Ricerca Freudiana di Firenze, i fratelli Lanza presentano alcune clip di Pastis durante una performance al Teatrino del Gallo di Firenze. Le conclusioni del seminario confluiscono nel libro \"Identit\u00e0 Precarie\" (Edizioni ETS, Pisa, 2010), con allegato un DVD contenente \"Pillole Pastis\".\nA giugno 2009 i fratelli Lanza tornano a \"Pitti Immagine\" per \"Pitti Uomo 76\", nell'ambito del quale presentano il progetto \"Pastis 26 Regeneration\", sempre per Replay. Anche questa volta si tratta di un video in stile Pastis, con il montaggio originale di immagini e musica, che propone \"interviste impossibili\" a personaggi del mondo della moda, della cultura e dello spettacolo.\nIl 15 novembre 2009 il progetto Pastis vince il Premio Ciampi nella sezione L'Altrarte.\nNel dicembre 2011 i Pastis vengono invitati a proiettare alcuni lavori al \"Video Art and Experimental Film Festival\" che si tiene al Tribeca di New York.\nI fratelli Lanza prendono parte a numerose mostre e fiere tra cui: \"Memoriaoblio\" (Bologna); \"Italian Textile Sonata\", - concerto per macchine tessili e altri strumenti - in collaborazione con Tempo Reale presso il Museo del tessuto di Prato. Nello stesso anno esce il DVD autoprodotto \"Fotoconcerto\", un'antologia di alcuni lavori dei Pastis.\nSaverio Lanza, sempre nel 2013, realizza la colonna sonora, con contributi video Pastis, per il film \"Educazione Affettiva\" di Federico Bondi e Clemente Bicocchi, distribuito da Ardaco Productions e uscito a febbraio 2015.\nIl 26 marzo 2014 i fratelli Lanza sono alla Syracuse University of Florence dove presentano il progetto Pastis ed eseguono dal vivo alcuni lavori tratti da \"Fotoconcerto\", come \"Italian Textile Sonata\".\nNel maggio 2014 i Pastis partecipano a \"Milano MIA Fair\" (Milan Image Art Fair), fiera internazionale dell'arte dedicata alla fotografia e all'immagine in movimento, dove presentano la performance conclusiva insieme con la loro ospite Irene Grandi.\nIl 3 luglio del 2014, i Pastis portano in scena le loro opere di videoarte musicale ai giardini del CUBO Unipol di Bologna, con una performance dal vivo che ha per ospite Cristina Don\u00e0.\nA maggio del 2015 i fratelli Lanza partecipano a \"Gal\u00e0galera\", performance all'interno del Carcere di Sollicciano per Tempo Reale. Qui presentano il loro lavoro su Massimo Altomare, direttore dell'Orkestra Ristretta presso la medesima struttura penitenziaria.\nSegue il tour con Irene Grandi per \"Fotoconcerto\", una performance interattiva con suoni e immagini del quotidiano. Il 30 maggio i Pastis portano in scena \"Fotoconcerto\" presso l'antica Fornace Agresti di Impruneta.\nNel 2016 la collaborazione con Irene Grandi si consolida e porta alla creazione di un nuovo progetto: \"Lungoviaggio\", un evento a met\u00e0 tra spettacolo e laboratorio sul tema del viaggio. Qui ricorrono ancora una volta i suoni e le immagini del quotidiano che si fondono con le parole e la musica dello spettacolo, in una performance interattiva con il pubblico a cui partecipa Irene Grandi con il canto. Lo spettacolo debutta il 10 marzo 2016 alla Sala Vanni di Firenze.\nNel 2018 esce il visual album \"Lungoviaggio\", che vede al suo interno ospiti quali: Vasco Rossi, Tiziano Terzani, Samantha Cristoforetti, e che porter\u00e0 ancora i Pastis in tour per tutto il 2018..\nA dicembre 2020 i Pastis vengono invitati a realizzare l'allestimento permanente per la Fornace del Museo della Ceramica di Montelupo Fiorentino.\nCollaborazioni.\nNel corso della sua attivit\u00e0, Saverio Lanza collabora come produttore, autore e strumentista con vari artisti: Cristina Don\u00e0, Bugo, PGR, Sarah Jane Morris, Vasco Rossi, Biagio Antonacci, Piero Pel\u00f9, Irene Grandi &amp; Stefano Bollani, Arisa.\nNel 2010 Saverio Lanza inizia la collaborazione con la cantautrice Cristina Don\u00e0, con la quale scrive le musiche dell'album \"Torno a casa a piedi\" (2011), di cui \u00e8 anche il produttore artistico.\nNel 2011 Saverio coproduce insieme a Bugo l'album di Bugo \"Nuovi rimedi per la miopia\". Nel 2013 intraprende con Bugo un tour acustico.\nNel 2014 partecipa alla produzione e, insieme a Cristina Don\u00e0 alla composizione, di quattro brani del disco \"Se vedo te\" di Arisa: \"Chiss\u00e0 cosa diresti\", \"Se vedo te\", \"Lentamente (Il primo che passa)\", \"Dici che non mi trovi mai\". L'album contiene anche la canzone \"Controvento\" con la quale Arisa vince il Festival di Sanremo, con l'orchestra condotta da Saverio Lanza.\nNel settembre dello stesso anno esce il nuovo disco di Cristina Don\u00e0 \"Cos\u00ec vicini\", in cui Lanza torna a collaborare nelle vesti di produttore, musicista e autore.\nIl 2015 inizia con la produzione del disco di Irene Grandi, con la quale scrive \"Un vento senza nome\", brano presentato al Festival di Sanremo 2015, dirigendone l'orchestra e accompagnandola con la chitarra nella serata cover.\nA ottobre 2015 Saverio Lanza riceve la Targa Tenco come autore insieme a Cristina Don\u00e0 per la Migliore Canzone 2015: \"Il Senso delle cose\", secondo singolo estratto dall'album \"Cos\u00ec vicini\".\nSempre nel 2015 produce il brano \"Un altro inverno\", incluso nell'album d'esordio de Il Geometra Mangoni \"L'anticiclone delle Azzorre\". Tale brano sar\u00e0 eseguito sul palco del Primo Maggio come brano vincitore del concorso \"1M next\".\nIl 23 gennaio 2016 \u00e8 sul palco dell'Auditorium Parco della Musica di Roma ad accompagnare Cristina Don\u00e0 nell'esecuzione di alcuni brani durante la seconda serata del XIV Premio Fabrizio De Andr\u00e9 assegnato alla cantautrice.\nSempre con Cristina Don\u00e0 debutta il 3 marzo al Teatro Asioli di Correggio (RE) \"Amore che vieni amore che vai\", il progetto dal vivo dedicato a Fabrizio De Andr\u00e9 e alle donne delle sue canzoni. Sul palco sale una formazione di sette musicisti: Cristina Don\u00e0, voce e chitarra, Saverio Lanza, chitarra elettrica, Rita Marcotulli pianoforte, Enzo Pietropaoli contrabbasso, Fabrizio Bosso tromba, Javier Girotto sax, Cristiano Calcagnile batteria.\nL'edizione 2016 di Fabbrica Europa ospita l'allestimento sonoro relativo al disco \"Madrelingua\" all'interno del Laboratorio Nomade - Festival au D\u00e9sert.\nNello stesso anno debutta lo spettacolo \"Lungoviaggio\" di Pastis &amp; Irene Grandi che prosegue per tutto il 2017, e col quale viene premiato con la Targa Musica da Bere 2016, nell'ambito dell'omonima manifestazione. Contemporaneamente vede la luce il progetto di improvvisazione corale \"Vocazioni\". Una delle performance \u00e8 stata ospitata all'interno della Estate Fiorentina 2017.\nIl 10 Febbraio esce \"Dafne\", Il film di Federico Bondi del quale Lanza ha curato la colonna sonora. Il Film riceve vari premi tra cui il Fipresci alla Berlinale (Panorama) e il Nastro d'argento speciale.\nNel 2019 Lanza produce il disco \"Grandissimo\", che celebre il 25\u00ba anniversario della carriera di Irene Grandi, uscito il 31 maggio.\nNello stesso mese esce l'album \"Cristina Don\u00e0 e Ginevra di Marco\" che vede Lanza in veste di coautore, coproduttore e strumentista. Il disco viene premiato al Mei di Faenza come miglior album indipendente 2019.\nNel giugno 2021 produce il tour \"Io in blues\" di Irene Grandi che toccher\u00e0 varie citt\u00e0 italiane, terminando con una doppia data al Blue Note di Milano. Alla storica formazione in trio (Saverio Lanza alla chitarra, Piero Spitilli al basso, Fabrizio Morganti alla batteria) si aggiunge Giuseppe \"Pippo\" Guarnera all\u2019organo Hammond. Il tour riceve il doppio premio da Radio Rai Live e dal Mei - Meeting degli Indipendenti.\nA dicembre 2021 esce l\u2019album \"deSidera\" di Cristina Don\u00e0, di cui Lanza \u00e8 produttore e coautore della parte musicale. Il disco \u00e8 anticipato da un tour che continua nel 2022.\nDiscografia.\nSolista e gruppi.\nRockGalileo\nMr. Grady?\nPastis"}
{"id": "2942009", "revid": "2011865", "url": "https://it.wikipedia.org/wiki?curid=2942009", "title": "Ivan Andreevi\u010d Osterman", "text": "Era figlio del conte d'origine tedesca Andrej Ivanovi\u010d Osterman (o \"von Ostermann\"); dopo la caduta del padre in disgrazia presso la corte zarista, il giovane conte si arruol\u00f2 come ufficiale del Reggimento Imperiale della Guardia.\nUsc\u00ec da questo nel 1752 con il grado di colonnello, entr\u00f2 a far parte del corpo politico russo, divenendo presto confidente e amico degli Orlov. Nel 1757 Osterman fu mandato a Stoccolma come ambasciatore, esercitando una grande influenza sul giovane re Gustavo III di Svezia.\nQuando scoppi\u00f2 la Guerra russo-svedese (1788-1790) e il comandante svedese Johan Bergenstr\u00e5hle occup\u00f2 la base navale di Vyborg, poco lontano da San Pietroburgo, il conte Osterman e il generale Bogdan von Knorring (Bogdan F\u00ebdorovi\u010d Knorring) si recarono in Svezia tentando un'opera di mediazione, che ha condotto alla Pace di V\u00e4r\u00e4l\u00e4 (1790).\nOsterman fece parte del gruppo illuminista di Aleksandr Matveevi\u010d Dmitriev-Mamonov, composto da aristocratici riformisti scontenti dello zar Paolo I; nel 1796 il conte fu cancelliere dell'impero russo; successivamente perse il favore dello zar e si ritir\u00f2 nel suo palazzo moscovita.\nDurante il periodo dello zar Alessandro I, fu amico del riformista principe Adam Jerzy Czartoryski e introdusse nell'ambiente nobiliare russo la sua madre lingua, andata in disuso a favore del francese dal regno di Pietro I; rinomato avvocato, fu esecutore testamentario del generale Nikolaj Michajlovi\u010d Kamenskij e tutore del generale Konstantin von Benckendorff (Konstantin Christoforovi\u010d Benkendorf) nella sua giovent\u00f9."}
{"id": "2942010", "revid": "1442080", "url": "https://it.wikipedia.org/wiki?curid=2942010", "title": "Monti Ox", "text": "I Monti Ox (in gaelico \"Sliabh Gamh\") sono una catena montuosa, situata nella costa occidentale dell'Irlanda e, pi\u00f9 precisamente, nella contea di Sligo, facente parte a sua volta della provincia di Connacht. Sono anche conosciuti come \" Monti di San Patrizio\" dal momento che il Santo predic\u00f2 a lungo nella zona, dove fece erigere svariate chiese sui pendii. La vetta pi\u00f9 alta della zona, grazie ai suoi 544m di altitudine, \u00e8 Knockalongy.\nCi sono vari dibattiti riguardo alla giusta traduzione della parola \"Gamh\". Molti tendono a ritenere che significhi: \"Monte delle tempeste\", per via delle ingenti precipitazioni che interessano la zona e provenienti dall'attiguo Oceano Atlantico. Secondo altre interpretazioni il termine andrebbe tradotto come \"Animale\", indicando un animale generico. Coloro che ritengono pi\u00f9 veritiera quest'ultima tesi, tendono ad identificare il Gamh con il bue, dal momento che \u00e8 uno degli animali pi\u00f9 diffusi nella zona.\nLa catena si origina a Sud-Ovest di Ballysadare e prosegue verso Ovest e Sud-Ovest per circa quaranta miglia, fino alla confinante contea di Mayo, dove prosegue col nome di Slieve Gamph, dapprima lungo il confine e poi solo nella seconda catena menzionata. I Monti Ox presentano svariate cime tra i 350 e i 550 metri sul livello del mare."}
{"id": "2942011", "revid": "767487", "url": "https://it.wikipedia.org/wiki?curid=2942011", "title": "The National", "text": "I The National sono un gruppo musicale indie rock formatosi a Cincinnati e attivo dal 1999. La band \u00e8 formata da Matt Berninger (voce), dai fratelli Aaron e Bryce Dessner (chitarra, pianoforte, tastiere) e dai fratelli Scott (basso) e Bryan Devendorf (percussioni).\nStoria.\nEsordi e \"The National\" (1991-2002).\nNel 1991 Matt Berninger e Scott Devendorf si incontrano all'Universit\u00e0 di Cincinnati, che entrambi frequentano. In questa sede conoscono Mike Brewer, Casey Reas e Jeff Salem per formare la band garage \"Nancy\" (dal nome dalla mamma di Matt), che aspira a suonare come i Pavement. La band rimane unita per cinque anni, ma pubblica solo un album, intitolato \"Ruther 3429\", per la Wife Records. Il gruppo si scioglie quando Matt, Scott, Jeff e Casey decidono di trasferirsi a Brooklyn.\nBryan Devendorf e i fratelli Dessner sono amici dall'infanzia e insieme hanno suonato in numerose band durante gli anni adolescenziali. Quando il loro ultimo gruppo, i \"Project Nim\", si scioglie nel 1998, Bryan coinvolge i due fratelli nel nuovo gruppo che il fratello Scott stava formando insieme a Matt.\nQuando nasce la band, nel 1999, viene chiamata \"The National\". I loro membri continuano a lavorare nei giorni feriali, esibendosi regolarmente in concerti gratuiti la domenica sera al \"Luna Lounge\" sulla Ludlow Street di New York, venendo coinvolti nella cosiddetta dot-com boom di New York alla fine degli anni novanta.\nIl loro primo album \"The National\" viene pubblicato nel 2001 dalla Brassland Records, un'etichetta discografica fondata dai componenti della band Aaron e Bryce Dessner, assieme al loro amico Alec Hanley Bemis. Nel recensire l'album, Jason MacNeil di \"No Depression\" scrisse \"...I \"The National\" hanno creato pressappoco una dozzina di gemme, perfettamente intrise di Americana Bar, con il loro album di debutto. Dalle note di apertura di \"Beautiful Head\", il delicato confine tra elegante pop roots-oriented e alt-country \u00e8 stato percorso cos\u00ec deliberatamente e con una resa molto alta.\"\n\"Sad Songs For Dirty Lovers\" e \"Cherry Tree\" (2003\u20132004).\nIl secondo album dei The National \"Sad Songs For Dirty Lovers\", pubblicato nel 2003, costituisce la prima collaborazione della band con i produttori discografici Paul Heck e Peter Katis, che successivamente produrranno anche gli album \"Alligator\" e \"Boxer\". Dopo la pubblicazione dell'album, il famoso DJ Bernard Lenoir invita la band a suonare per due volte nelle sue \"Black Sessions\" su France Inter. Riviste come \"Uncut\" e \"Chicago Tribune\" recensiscono positivamente il disco, definendolo come l'album dell'anno.\nNel 2004, il gruppo pubblica l'EP \"Cherry Tree\", che include uno dei pezzi pi\u00f9 celebri della band ovvero \"About Today\" (che sar\u00e0 anni dopo incluso nella colonna sonora del film \"Warrior\") cos\u00ec come \"All the Wine\", che apparir\u00e0 nel successivo album \"Alligator\". La pubblicazione dell'EP riscuote notevoli successi tra cui un fortunato tour con i The Walkmen e un contratto con una nuova etichetta discografica, la Beggars Banquet Records (il progetto di sostenere una propria etichetta comincia a diventare \"troppo complicato\").\n\"Alligator\" (2005\u20132006).\nIl primo album dei \"The National\" su Beggars Banquet, \"Alligator\", viene pubblicato nell'aprile del 2005. Il disco viene acclamato della critica e comparve in cima alle classifiche di \"Los Angeles Times\", \"Insound\", \"Uncut\" e molte altre riviste del settore come album dell'anno. \"NME\" e \"Pitchfork\" classificano \"Alligator\" come uno dei migliori album degli anni 2000. L'album (che arriva a vendere oltre 200 000 copie nel mondo) d\u00e0 alla band un incremento della propria notoriet\u00e0 con un aumento del pubblico ai concerti, come il tutto esaurito agli spettacoli del The Troubadour di Los Angeles e della Webster Hall di New York. Il tour si svolge assieme a Clap Your Hands Say Yeah ed Editors oltre alla partecipazione a numerosi festival, tra i quali il Pitchfork Music Festival del 2006, Reading and Leeds Festivals, Pukkelpop e altri.\n\"Boxer\", \"A Skin, A Night\" e \"The Virginia EP\" (2007\u20132009).\nIl quarto album della band, \"Boxer\", esce il 22 maggio 2007 e riceve grandi lodi della critica specializzata. Il disco (che vide il contributo di diversi artisti in qualit\u00e0 di ospiti, tra i quali Sufjan Stevens e Doveman) viene votato come secondo miglior album dell'anno da \"Stereogum.com\" e miglior album dell'anno da \"Paste Magazine\". La canzone \"Slow Show\", estratta dal disco, appare nelle serie televisive della NBC \"Chuck\" e \"Southland\", cos\u00ec come nelle serie televisive della The CW \"One Tree Hill\" (quinta stagione). La canzone \"Fake Empire\" appare nella seconda stagione delle serie HBO \"Hung\". La canzone \"Start a War\" appare nelle serie \"Defying Gravity\", \"Brothers and Sisters\", \"Dr. House\", \"Parenthood\" e \"Friday Night Lights\". Il 26 settembre 2007 la band si esibisce con \"Apartment Story\" al \"The Late Late Show\" con Craig Ferguson mentre nell'estate del 2008, assieme ai Modest Mouse, i \"The National\" aprono i concerti per i R.E.M. nel tour promozionale dell'album \"Accelerate\". Quell'estate suonano anche in molti festival in Nord America e Europa, tra i quali Coachella, Roskilde, Sasquatch, Glastonbury, Haldern Pop, Rock Werchter, Optimus Alive!, Oxegen, Benic\u00e0ssim, Lowlands, O2 Wireless, T in the Park, All Points West e Lollapalooza. Nel mentre \"Boxer\" viene incluso tra gli \"album del decennio\" da \"Pitchfork\", \"Aquarium Drunkard\", \"Paste\" e altri.\nNel maggio 2008, la band pubblica il loro primo documentario in versione integrale su DVD, intitolato \"A Skin, A Night\". Il film, diretto dal regista Vincent Moon, documenta la vita della band durante le registrazioni di \"Boxer\" e i momenti precedenti al concerto al \"Koko\" di Londra. La collaborazione del gruppo con Vincent Moon era iniziata molto prima delle riprese di \"A Skin, A Night (\"Moon scopr\u00ec la band dopo la pubblicazione del loro primo album e divenne amico dei membri del gruppo dopo il concerto tenuto a La Guinguette Pirate di Parigi). Una delle foto di Moon compare proprio sulla copertina di \"Alligator\". Assieme alla pubblicazione del DVD, \u00e8 stato edito un CD contenente una raccolta di B-side e rarit\u00e0, intitolato \"The Virginia EP\".\nNei mesi estivi dell'anno, la band supporta la candidatura di Barack Obama alle elezioni presidenziali negli USA del 2008, disegnando e vendendo una t-shirt che ritrae l'immagine di Obama sopra le parole \"Mr. November\", con duplice riferimento alla loro canzone contenuta nell'album \"Alligator\" e al mese delle elezioni presidenziali USA. L'intero ricavato viene devoluto alla campagna elettorale di Obama. Il 16 ottobre 2008, suonano a una manifestazione per Barack Obama alla Fountain Square nella loro citt\u00e0, Cincinnati, assieme ai The Breeders.\nIl 3 febbraio 2009, il gruppo si esibisce in un concerto di beneficenza per la Tibet House di Philip Glass alla Carnegie Hall di New York mentre il 17 febbraio, prodotta da Aaron e Bryce Dessner, viene pubblicata la raccolta \"Dark Was The Night\" dalla 4AD, nuova etichetta discografica della band dopo che la Beggars Banquet venne incorporata dalla 4AD. L'album doppio, composto da 31 canzoni, ed edito a scopo di beneficenza per la Red Hot Organization (un'organizzazione internazionale dedicata alla lotta contro l'AIDS) contiene una nuova canzone, \"So Far Around the Bend\", interpretata con Nico Muhly. Il disco include inoltre canzoni di band e artisti come Arcade Fire, Grizzly Bear, Beirut, David Byrne, Sufjan Stevens, Spoon, Dirty Projectors, Feist. Oltre un milione di dollari di incassi dalle vendite dell'album vengono devoluti alla Red Hot Organization. Il 3 maggio 2009 Aaron e Bryce Dessner curano inoltre l'organizzazione di un concerto per \"Dark Was The Night\" alla Radio City Music Hall di New York City. Tra gli artisti esibitisi, David Byrne, The Dirty Projectors, Feist e molti altri, che hanno contribuito alla raccolta.\nNello stesso anno il gruppo collaboracon la musicista St. Vincent, contribuendo alla reinterpretazione dei Crooked Fingers \"Sleep All Summer\" pubblicata nella raccolta \"Score! 20 Years of Merge Records: The Covers!\" (Merge Records). Il 6 maggio 2009 i The National suonano proprio \"So Far Around the Bend\" al \"Late Night with Jimmy Fallon\" mentre a settembre contribuiscono con un brano a \"\", album tributo a sostegno dell'ex frontman dei Polaris, vedovo della moglie. Il brano scelto \u00e8 \"Ashamed of the Story I Told\" dei Polaris, tratto dal loro album \"Music from The Adventures of Pete &amp; Pete\".\n\"High Violet\" (2010\u20132012).\nIl 10 marzo 2010, la band esegue \"Terrible Love\", canzone d'apertura del nuovo album \"High Violet\", al \"Late Night With Jimmy Fallon\". Il 24 marzo successivo, viene pubblicato \"Bloodbuzz Ohio\", primo singolo estratto dal disco, disponibile in download gratuito dal sito ufficiale. \"High Violet\" viene finalmente pubblicato l'11 maggio 2010 negli USA con lodi unanimi della critica, raggiungendo le vette delle classifiche mondiali (3\u00ba in USA, 3\u00b0 in Canada, 5\u00b0 nel Regno Unito e 3\u00b0 in Portogallo&lt;ref name=\"http://www.billboard.com/#/charts/billboard-200?tag=chscr1\"&gt;https://www.billboard.com/#/charts/billboard-200?tag=chscr1&lt;/ref&gt;), vendendo oltre 250 000 copie negli USA e 600 000 copie nel mondo&lt;ref name=\"http://www.billboard.com/#/charts/billboard-200?tag=chscr1\"&gt;https://www.billboard.com/#/charts/billboard-200?tag=chscr1&lt;/ref&gt;. Il disco viene inoltre certificato disco d'oro nel Regno Unito, in Irlanda, Danimarca e Belgio.\nIl 13 maggio 2010, il quintetto appare al \"Late Show with David Letterman\", eseguendo \"Afraid of Everyone\"&lt;ref name=\"http://www.cbs.com/late_night/late_show/video/?pid=_kL2O5tXB4_1Y9Jki5grV6DztCqaO0aY&amp;vs=Default&amp;play=true\"&gt;Video - - CBS.com&lt;/ref&gt; mentre il 7 luglio successivo viene proposta una nuova, inedita canzone, intitolata \"You Were a Kindness\" al Tivoli di Utrecht nei Paesi Bassi. Il 25 ottobre, \"High Violet\" vince il Q Awards come \"miglior album\". Il premio viene consegnato al gruppo da Bernard Sumner dei Joy Division e New Order mentre l'anno successivo, la band riceve una nomination per il BRIT Award categoria \"International Breakthrough Act\" e una MTV Performing Woodie.\nIl 9 marzo 2011, viene pubblicato il video musicale di \"Conversation 16\", con la partecipazione di John Slattery e Kristen Schaal con James Urbaniak e due giorni dopo, Valve Corporation d\u00e0 l'annuncio che i \"The National\" avrebbero contribuito con una canzone originale, intitolata \"Exile Vilify\", al video game \"Portal 2\". Il 12 aprile inoltre viene pubblicato il nuovo singolo, \"Think You Can Wait\", tratto dalla colonna sonora del film \"Win Win\".\nNel corso del 2011, la band \u00e8 impegnata in un lungo tour in Nord America, Europa e Australia, suonando anche ai festival in Irlanda, Germania e Repubblica Ceca, capitalizzando il successo di \"High Violet\". L'8 dicembre 2011 la band suona dal vivo a \"Q\", il programma radio della CBC dove vengono eseguite due nuove canzoni per la prima volta: \"Rylan\" e \"I Need My Girl\" (entrambe appariranno nei successivi album \"I Am Easy To Find\" e \"Trouble Will Find Me\"). La terza canzone suonata in quell'occasione \u00e8 \"Vanderlyle Crybaby Geeks\" con la partecipazione di Justin Vernon.\nNel 2012, i The National incidono la canzone \"The Rains of Castamere\" per la seconda stagione della serie \"Il Trono di Spade\" e registrano una cover di \"Thanksgiving Song\" dalla serie TV \"Bob's Burgers\". Il 9 dicembre 2012, all'evento \"All Tomorrow's Parties\" a Camber Sands nel Regno Unito, la band esordisce con tre nuove canzoni intitolate \"I Should Live In Salt\", \"Humiliation\" e \"Graceless\". Inoltre la traccia \"Runaway\" viene inserita nella colonna sonora del film \"Warm Bodies\".\n\"Trouble Will Find Me\" e \"Mistaken For Strangers\" (2013\u20132017).\nIl 21 maggio 2013, il sesto album della band viene pubblicato attraverso la 4AD. Il nuovo lavoro s'intitola \"Trouble Will Find Me\" ed esordisce alla posizione numero 3 della Billboard 200 e anche della Official Albums Chart. Il titolo del disco era stato annunciato il 25 febbraio precedente, mentre la tracklist e l'artwork nel mese di marzo. Inoltre viene diffuso il video del brano \"Demons\", primo singolo dell'album, l'8 aprile. Sempre nel mese di aprile, avviene la prima proiezione del loro nuovo film, ossia \"Mistaken For Strangers\", in occasione del Tribeca Film Festival a New York. Il film consiste in una serie di registrazioni effettuati durante il tour da Tom Berninger, fratello del cantante del gruppo.\nLa band trascorre l'estate suonando in diversi festival tra cui il \"The Boston Calling Music Festival\" a maggio, \"Bonnaroo\" a giugno, \"Bunbury Music Festival\" a Cincinnati, oltre a festival europei come il \"Roskilde Festival\" e \"Rock Werchter\" in luglio. Successivamente, il gruppo rilascia \"Lean\", un nuovo brano per la colonna sonora di \"\".\nIn una intervista del giugno 2014, Berninger riferisce che la band inizier\u00e0 la scrittura e registrazione di un nuovo album dall'ottobre successivo. Il 2 aprile 2015, il gruppo rilascia il singolo \"Sunshine On My Back\", canzone distribuita in download gratuito per chi noleggia o compra il documentario \"Mistaken For Strangers\" dal loro sito ufficiale. Il brano deriva dalle sessioni di registrazione di \"Trouble Will Find Me\" e vede la partecipazione di Sharon van Etten.\nIl 16 ottobre 2015, la band esordisce con una nuova canzone intitolata \"Roman Candle\" (successivamente intitolata \"Walk It Back\" in \"Sleep Well Beast\") al Troubadour di Los Angeles. In una intervista del novembre successivo, Berninger esprime il desiderio della band di suonare live alcune nuove canzoni prima di registrarle per il successivo disco: \"Durante l'estate del 2016, faremo molti show con nuovi pezzi e poi registreremo il nuovo album dei \"The National\"\".\n\"Sleep Well Beast\" (2017-2019).\nIl 17 maggio 2017, viene rilasciato il singolo \"The System Only Dreams In Total Darkness\", dopo due giorni di teaser misteriosi sulle pagine social della band. Lo stesso giorno, viene annunciato che il nuovo album, intitolato \"Sleep Well Beast\", ha come data di rilascio l'8 settembre prossimo. Il 28 giugno esce il secondo singolo estratto dal disco, chiamato \"Guilty Party\" mentre il terzo singolo (\"Carin At The Liquor Store\") esce l'8 agosto. Il 28 agosto viene pubblicato il brano \"Day I Die\". Il 28 novembre, l'album riceve due nomination per i Grammy Awards: Miglior Album Alternative (dove la band vincer\u00e0 il premio) e Miglior Packaging dell'album.\nDurante il tour di promozione del disco, il gruppo suona nuovi pezzi (\"Quiet Light\" e \"So Far So Fast\") durante una performance a Zagabria nel giugno del 2018.\n\"I Am Easy To Find\" (2019-presente).\nIl 5 marzo 2019, in una intervista con Indie88 a Toronto, Aaron Dessner conferma che il nuovo album si sarebbe chiamato \"I Am Easy To Find\", con il 17 maggio come data di rilascio. Viene inoltre rilasciato il primo singolo \"You Had Your Soul With You\". La band annuncia anche l'uscita di un cortometraggio diretto da Mike Mills interpretato da Alicia Vikander, la cui colonna sonora \u00e8 composta da differenti arrangiamenti dei brani dell'ultimo album. il 4 aprile esce il secondo singolo e brano di chiusura del disco chiamato \"Light Years\" (accompagnato dal video musicale dove compare sempre Alicia Vikander) mentre il 1\u00ba maggio viene distribuito anche il terzo singolo \"Hairpin Turns\", anch'esso insieme al relativo video musicale.\nIl 23 agosto viene rilasciato, in esclusiva sulla piattaforma Prime Video, il film concerto \"The National: I Am Easy To Find, Live From New York\u2019s Beacon Theatre\". Lo stesso giorno esce anche un EP dello stesso concerto, tenuto nell'aprile precedente. Il 29 novembre, il quintetto distribuisce, in esclusiva per il Black Friday del Record Store Day, un cofanetto composto da tre musicassette intitolato \"Juicy Sonic Magic\" contenente due concerti registrati nel settembre 2018 al Hearst Greek Theatre di Berkeley, California.\nCuriosit\u00e0.\nIl nome del sito della band \u00e8 \"americanmary.com\" come la quarta traccia del loro primo album. Alla domanda su come mai il gruppo non abbia mai cambiato dominio, Matt Berninger dice che \"\u00c8 tratto da una canzone del nostro primo disco. Non abbiamo mai pensato di cambiare il nome (del sito) altrimenti lo avremmo fatto\".\nStile musicale.\nAaron e Bryce Dessner si occupano solitamente di scrivere e sviluppare la parte musicale su cui Matt Berninger costruisce i testi. A tal proposito, Matt dice che la melodia e la ritmica viene prima e solo in seguito arrivano le parole con cui compone i testi: \"Non mi siedo mai a riempire un diario pieno di testi.\" Lo stile musicale del gruppo pu\u00f2 essere paragonato a quello di band come Joy Division, Leonard Cohen, Interpol, Wilco, Depeche Mode e Nick Cave &amp; The Bad Seeds. I testi delle loro canzoni vengono spesso descritti come \"oscuri, malinconici e difficili da interpretare\"."}
{"id": "2942018", "revid": "110157", "url": "https://it.wikipedia.org/wiki?curid=2942018", "title": "Monte Rovinoso", "text": "Il Monte Rovinoso (1.531\u00a0m s.l.m.) \u00e8 un rilievo dell'Appennino modenese nel comune di Riolunato, appartenente al massiccio montuoso dell'Alpesigola (1.640\u00a0m s.l.m.) insieme al Monte Sant'Andrea (1.577\u00a0m s.l.m.). \nGeo-morfologia.\nIl Monte Rovinoso ha una forma schiacciata in cima, a differenza del Monte Sant'Andrea interamente ricoperta da una fitta macchia d'alberi. Seppur nel comune di Riolunato, il rilievo rappresenta le ultime propaggini del massiccio dell'Alpesigola, quest'ultimo al confine fra i comuni di Pievepelago e Frassinoro. Sotto la cima, sul versante sud-est della montagna, si trova il \"Lago Cavo\" (1.344\u00a0m s.l.m.), bacino lacustre classificato dal C.A.I. come \"emergenza naturalistica\".\nCome raggiungerlo.\nIl Monte Rovinoso \u00e8 raggiungibile attraverso i sentieri 573, 28, e 29, il primo gestito dal C.A.I., gli altri due dalla Comunit\u00e0 Montana del Frignano:"}
{"id": "2942019", "revid": "767487", "url": "https://it.wikipedia.org/wiki?curid=2942019", "title": "Monte Gabriel", "text": "Il monte Gabriel (Cnoc Osta in gaelico) \u00e8 una montagna di modesta altezza (407 m s.l.m.) situata nella penisola di Mizen, facente parte di una delle contee irlandesi della provincia di Munster, Cork. Per le sue caratteristiche di altitudine e di prominenza topografica \u00e8 incluso tra i Marilyn. Dalla cima si ha un panorama sulla Long Island Bay e sul porto di Schull, comune di cui la montagna fa parte. Il Fastnet rock, che si trova 18\u00a0km pi\u00f9 a Sud, \u00e8 visibile durante giorni limpidi.\nAttivit\u00e0 minerarie.\nSui lati meridionale e occidentale della montagna ci sono segni evidenti di attivit\u00e0 estrattive che presero vita durante l'Et\u00e0 del Bronzo. Il metallo pi\u00f9 ricercato era il Rame. I resti archeologici di maggiore importanza sono tuttora visibili presso il National Museum di Dublino.\nImpianto radar.\nVerso la fine degli anni 70, in occasione dello sviluppo dell'Eurocontrol, vennero costruiti due impianti radar sulla cima della montagna.\nNel 1982 membri dell'Irish National Liberation Army, un gruppo paramilitare repubblicano irlandese fecero esplodere l'impianto, sostenendo che fosse usato dalla NATO, la quale cos\u00ec facendo violava la neutralit\u00e0 irlandese."}
{"id": "2942021", "revid": "426330", "url": "https://it.wikipedia.org/wiki?curid=2942021", "title": "KNVB beker 1988-1989", "text": "La Coppa d'Olanda 1988-1989 fu la 71\u00aa edizione del trofeo nazionale dei Paesi Bassi\nPrimo Turno.\nGiocati l'1 e 2 ottobre 1988.\nSecondo Turno.\nGiocate il 18, 19 e 20 novembre 1988.\nOttavi.\nGiocati tra il 1\u00b0 e il 15 febbraio 1989.\nQuarti.\nGiocati tra l'8 e il 15 marzo 1989.\nSemifinali.\nGiocate il 12 aprile 1989."}
{"id": "2942022", "revid": "74801", "url": "https://it.wikipedia.org/wiki?curid=2942022", "title": "\u02bfAbd All\u0101h ibn \u02bfAbb\u0101s", "text": "\u02bfAbd All\u0101h b. \u02bfAbb\u0101s () b. Abd al-Muttalib \u00e8 stato un cugino paterno del profeta Maometto. \u00c8 grandemente rinomato non solo in quanto Compagno di spicco, ma perch\u00e9 fu tradizionista ed esegeta coranico particolarmente approfondito, diventando senza dubbio la massima autorit\u00e0 per quanto riguarda il primissimo Islam e per la sua profonda conoscenza della Sunna di suo cugino Maometto.\nBiografia.\nFamiglia.\nEra figlio del ricco mercante coreiscita meccano \u02bfAbb\u0101s b. \u02bfAbd al-Mu\u1e6d\u1e6dalib ed \u00e8 per questo che viene anche ricordato pi\u00f9 semplicemente come \"Ibn \u02bfAbb\u0101s\", \"il figlio di \u02bfAbb\u0101s\". La madre era Umm al-Fa\u1e0dl Lub\u0101ba, che viene ricordata come la seconda donna ad avere abbracciato l'Islam, dopo la moglie stessa del profeta, Khad\u012bja bt. Khuwaylid, primo essere umano in assoluto a convertirsi alla nuova fede..\nIl padre di Ibn \u02bfAbb\u0101s e il padre di Maometto erano entrambi figli di Shayba ibn H\u0101shim, meglio conosciuto come \u02bfAbd al-Mu\u1e6d\u1e6dalib.\n610\u2013632: L'et\u00e0 del Profeta Maometto.\nIbn \u02bfAbb\u0101s nacque tre anni prima dell'Egira, nell'anno (618\u201319 d.C.) e sua madre lo port\u00f2 a Maometto prima ancora che il neonato succhiasse il latte materno. Questi gli mise un po' della sua saliva sulla lingua e questo segno di particolare benedizione (\"baraka\" ), sottolinea lo speciale legame spirituale che si cre\u00f2 fra i due cugini.\nNel crescere, egli fu accanto al profeta Maometto assolvendo a parecchi servigi, quali il portargli l'acqua necessaria per le abluzioni (\"wu\u1e0d\u016b\u02be\" ) per le \"\u1e63al\u0101t\". Egli comp\u00ec in tal modo un gran numero di preghiere con lui, seguendolo nei suoi momenti pubblici, nei suoi viaggi e nelle sue spedizioni militari. Maometto lo tenne spesso vicino a s\u00e9, pregando che Iddio gli desse la perfetta conoscenza del contenuto del Corano che egli rivelava agli uomini, e Ibn \u02bfAbb\u0101s dedic\u00f2 l'intera sua esistenza a studiare e ad approfondire la conoscenza del Libro sacro dei musulmani.\nTestimonianza sulla capacit\u00e0 del Profeta di leggere e scrivere.\nIl 10\u00ba anno dopo l'Egira/631 d.C., il profeta Maometto cadde malato tanto gravemente che di l\u00ec a poco sarebbe morto. Durante questo periodo, la storia (\"\u1e25ad\u012bth\") fu riportata su carta, con Ibn \u02bfAbb\u0101s come primo livello di narrazione. All'epoca \u02bfAbd All\u0101h b. \u02bfAbb\u0101s aveva tredici anni. I giorni successivi Ibn \u02bfAbb\u0101s e \u02bfAl\u012b sostennero il profeta Maometto, poich\u00e9 questi era troppo debole per camminare da solo.\n632\u2013634: L'et\u00e0 di Ab\u016b Bakr.\nL'eredit\u00e0 del Profeta Maometto.\nDopo la presa di potere di Ab\u016b Bakr, Ibn \u02bfAbbas e il padre furono tra quelli che chiesero la loro parte dell'eredit\u00e0 di Maometto. Senza successo per\u00f2, poich\u00e9 Ab\u016b Bakr disse che aveva sentito dire al Profeta stesso che nessun profeta lasciava mai eredit\u00e0.\nIstruzione successiva.\nDopo la morte di Maometto, egli continu\u00f2 a raccogliere e a studiare gli insegnamenti del Profeta tramandati dai vari Compagni (\"Sahaba\"). Per questo egli consult\u00f2 vari Compagni per avere conferma della correttezza dell'informazione e giunse in un'occasione a chiedere conferma persino a una trentina di loro pur di avere conferma di una tradizione.. Una volta venne a sapere che un Sahaba conosceva un \"\u1e25ad\u012bth\" che era rimasto a lui sconosciuto.\nIbn \u02bfAbb\u0101s non era soddisfatto di cumulare soltanto conoscenze ma, a causa del suo alto senso del dovere nei confronti della giovanissima e ancora inesperta \"umma\", si dedic\u00f2 all'insegnamento e la sua casa divenne, per i tempi, l'equivalente di un'universit\u00e0 nel pieno significato del termine, con insegnamenti specialistici, con lui come unico docente.\n656\u2013661: L'et\u00e0 di \u02bfAl\u012b.\nBattaglia di Siffin.\nIbn \u02bfAbb\u0101s fu un moderato sostenitore del cugino califfo \u02bfAl\u012b ibn Ab\u012b \u1e6c\u0101lib nello scontro con Mu\u02bf\u0101wiya ibn Ab\u012b Sufy\u0101n, anche in occasione della battaglia di Siffin.\nQuando un gruppo di sostenitori del califfo reclam\u00f2 a viva voce un arbitrato per comporre la gravissima frattura provocata dalla ribellione di Mu\u02bf\u0101wiya e dal suo buon diritto di reclamare giustizia per l'assassinio del precedente califfo \u02bfUthm\u0101n, Ibn \u02bfAbb\u0101s tent\u00f2 di comporre la questione, convincendo un buon numero di Kharigiti a tornare nelle file califfali: da 20.000 a 24.000, dicono le fonti, furono convinti dalla dirittura morale di Ibn \u02bfAbb\u0101s e dalla sua profonda conoscenza del Corano, in modo particolare degli avvenimenti che avevano portato alla firma dell'Accordo di al-Hudaybiyya.\n680\u2013683: L'et\u00e0 di Yaz\u012bd ibn Mu\u02bf\u0101wiya.\nSecondo gli Sciiti, a causa della coercizione e della violenza messa in atto da Yaz\u012bd, figlio di Mu'awiya ibn Abi Sufyan, Ibn \u02bfAbb\u0101s ne riconobbe valido il califfato. Lo Sciismo considera questo atto di acquiescenza come espressione della taqiyya (dissimulazione), con cui egli intendeva evitare persecuzioni durissime all'Ahl al-Bayt. I Sunniti non esprimono invece alcun giudizio in merito, vista la neutralit\u00e0 dimostrata verso tutta la dinastia omayyade, e credono che il comportamento di Ibn \u02bfAbb\u0101s derivasse dalla sua ferma volont\u00e0 di scongiurare una guerra civile, esattamente come fece il figlio di \u02bfAl\u012b, al-Hasan ibn Ali.\n685 \u2013 688: L'et\u00e0 di \u02bfAbd al-Malik.\nUltimi anni.\nIbn \u02bfAbb\u0101s divenne cieco verso la fine della sua vita.\nTra i suoi discepoli si possono annoverare:\nPunto di vista sunnita.\nI Sunniti lo considerano tra i massimi dotti di tutti i tempi, grandissimo teologo e tradizionista, dalla specchiata moralit\u00e0 e dal perfetto modo di vita sotto il profilo del pi\u00f9 puro Islam. Di tutte le tradizioni trasmesse da Ibn \u02bfAbb\u0101s, 1660 sono considerate \"autentiche\" (\"\u1e63a\u1e25\u012b\u1e25\") dagli autori dei due \"\u1e62a\u1e25\u012b\u1e25\", Bukhari e Muslim.\nRiguardo alle \"fatw\u0101\" emesse da Ibn \u02bfAbb\u0101s in favore del \"matrimonio a termine\" (\"Nikah al-Mut'a\"), molti sunniti pensano che \u02bfAl\u012b ne abbia corretto le tesi, mentre altri credono che \"la posizione di Ibn \u02bfAbbas sulla liceit\u00e0 della \"Mut'a\" sino al suo ultimo giorno di vita \u00e8 comprovata\"..\nPunto di vista sciita.\nGli sciiti ritengono Ibn \u02bfAbb\u0101s come uno dei migliori compagni del Profeta (Sahaba), ma non lo considerano allo stesso rango di alcuni Sahaba, quali ad esempio Ammar ibn Yasir."}
{"id": "2942023", "revid": "1573940", "url": "https://it.wikipedia.org/wiki?curid=2942023", "title": "Chen Di", "text": "Fu particolarmente versato sia nelle arti della spada che in quelle del pennello.\nCome stratega, prest\u00f2 servizio sotto il generale Qi Jiguang per molti anni, prima di ritirarsi e dedicarsi esclusivamente agli studi ed ai viaggi. Fu il primo a fornire una descrizione, nel 1603, dell'isola di Taiwan e dei suoi abitanti indigeni, descrizioni presenti nella sua opera \"Dong Fan Ji\" (\u6771\u756a\u8a18).Tuttavia, il suo apporto fu particolarmente importante per quanto riguarda la filologia del cinese antico, in quanto egli fu il primo a dimostrare che tale lingua aveva un proprio sistema fonologico. Ci\u00f2 portava a confutare l'allora prevalente pratica dello \"xieyin\" (\u8ae7\u97f3), che consisteva nel cambiare la lettura usuale dei caratteri nelle poesie dello \"Shijing\" in modo da creare delle rime artificiali. Incoraggiato dal suo superiore Jiao Hong (\u7126\u7ad1, 1540-1620), scrisse il \"Maoshi Guyin Kao\" (\u6bdb\u8a69\u53e4\u97f3\u8003) ed il \"Qusong Guyinyi\" (\u5c48\u5b8b\u53e4\u97f3\u7fa9), opere nel quale mostra la pronuncia antica corretta (tramite omofoni del cinese suo contemporaneo) di 650 caratteri. I risultati sono basati su analisi approfondite degli schemi di rima di testi quali lo \"Shijing\", l'\"I Ching\" e le poesie di Qu Yuan. Nella prefazione della sua prima opera, c'\u00e8 una citazione famosa di Chen: \"Ci sono il passato ed il presente; ci sono il nord ed il sud. \u00c8 solo inevitabile che i caratteri evolvano, e che il suono cambi\" (\u84cb\u6642\u6709\u53e4\u4eca\uff0c\u5730\u6709\u5357\u5317\uff1b\u5b57\u6709\u66f4\u9769\uff0c\u97f3\u6709\u8f49\u79fb\uff0c\u4ea6\u52e2\u6240\u5fc5\u81f3)."}
{"id": "2942029", "revid": "162719", "url": "https://it.wikipedia.org/wiki?curid=2942029", "title": "OTO/Ansaldo da 320 mm/44", "text": ""}
{"id": "2942030", "revid": "729019", "url": "https://it.wikipedia.org/wiki?curid=2942030", "title": "Scuola di Trebisonda", "text": "La scuola di Trebisonda, detta anche \"il Faro d'Oriente\", \u00e8 stata descritta come la scuola della comunit\u00e0 greca di Trebisonda.\nStoria.\nTale scuola \u00e8 stata fondata nel 1682 dal grande maestro della nazione Kyminitis Sevastos da Trebisonda e ha funzionato, contro ogni previsione, fino al 1922, svolgendo un ruolo importante nella rigenerazione spirituale e morale dei greci del Ponto e lo sviluppo della coscienza nazionale.\nSponsor della scuola era un ricco mercante greco, . Tra i principali donatori vi furono nel XIX secolo K.L. Gikas e Mourouzis Alexander e nel XX secolo la famiglia Kallivazi (la pi\u00f9 forte e la pi\u00f9 ricca ), Charalambos Moumolof, i fratelli Aslanidis (dalla Russia meridionale Rostov) e molti altri.\nNel 1902 viene completata la costruzione del nuovo edificio della scuola. L'imponente edificio di quattro piani, collocato sulla spiaggia rocciosa di Trabzon, nonostante tutte le difficolt\u00e0 venutesi a creare in seguito ai tumulti scoppiati nei pressi nel 1908 a causa del movimento dei Giovani Turchi.\nIl Trattato di Losanna del 1923 ha messo fine non solo al funzionamento dell'istituzione, ma anche a tutti i tipi di attivit\u00e0 analoghe in Asia Minore e nel Ponto, cos\u00ec migliaia di ortodossi di lingua greca hanno preso la via dell'esilio."}
{"id": "2942031", "revid": "599013", "url": "https://it.wikipedia.org/wiki?curid=2942031", "title": "Joel Ward", "text": "Carriera.\nClub.\nFa il suo debutto in Premier League il 14 aprile 2010, giocando per intero la partita contro il terminata 0-0. Successivamente prende parte anche alla partita contro l' del 18 aprile (1-2), entrando in campo all'80', mentre il 1\u00ba maggio disputa il secondo tempo contro il (3-1).\nStatistiche.\nPresenze e reti nei club.\n\"Statistiche aggiornate al 1\u00b0 gennaio 2022.\""}
{"id": "2942038", "revid": "287204", "url": "https://it.wikipedia.org/wiki?curid=2942038", "title": "Helsingin Palloseura", "text": "L'Helsingin Palloseura, abbreviato in \"HPS\", \u00e8 una societ\u00e0 calcistica finlandese con sede nella capitale Helsinki. Nella stagione 2016 partecipa al campionato di Kolmonen, quarta serie del campionato finlandese di calcio. Fondata nel 1917, in passato comprendeva anche sezioni di pallamano, pallacanestro ed hockey su ghiaccio. Ha come soprannome \"Vihre\u00e4t J\u00e4\u00e4k\u00e4rit\", che \u00e8 anche il nome dell'organo di stampa ufficiale della squadra.\nStoria.\nFondata nel 1917, gioc\u00f2 la prima gara ufficiale nel settembre 1918, contro l'HIFK. Nel 1921 vinse il campionato finlandese per la prima volta, battendo in finale i concittadini dell'HJK. L'anno successivo biss\u00f2 il successo, conquistando il campionato per la seconda volta, e ripetendosi altre tre volte nel corso degli anni venti (1926, 1927, 1929). Conquist\u00f2 altri tre campionati negli anni trenta (1932, 1934, 1935). Il successo di quegli anni fu riconosciuto anche dal largo impiego di calciatori appartenenti all'HPS nella nazionale finlandese.\nA questo lungo periodo di successi fece seguito un calo che culmin\u00f2 nel 1941 con l'ultimo posto in Mestaruussarja e la conseguente retrocessione in seconda serie. Dopo una sola stagione in Suomensarja (1943-1944), l'HPS torn\u00f2 in Mestaruussarja, restandoci fino al 1949. Dopo la retrocessione di quell'anno, il club disput\u00f2 sei stagioni in seconda serie, fino alla conquista della promozione nel 1955. Dopo l'ottavo posto del 1956, vinse il suo nono campionato nel 1957. Nel 1958 l'HPS sfior\u00f2 la conquista del decimo campionato, perdendo lo spareggio per il titolo per 1-0 dopo i tempi supplementari contro il KuPS Kuopio, avendo entrambe le squadre concluso la stagione regolare al primo posto a pari punti. Nello stesso anno, grazie alla vittoria del campionato nel 1957, l'HPS partecip\u00f2 alla Coppa dei Campioni 1958-1959, partendo dagli ottavi di finale e venendo subito eliminato dai francesi dello Stade de Reims. Nel 1962 vinse la prima Suomen Cup, sconfiggendo in finale il RoPS con un netto 5-0 allo Stadio olimpico di Helsinki e davanti a una folla record di spettatori. In virt\u00f9 di questo titolo, partecip\u00f2 all'edizione 1963-1964 della Coppa delle Coppe, dove venne eliminato al primo turno dallo Slovan Bratislava.\nNel 1964 venne retrocesso in seconda divisione, diventando quello l'ultimo anno di militanza in massima serie. Da quel momento il club inizi\u00f2 un lungo periodo di militanza nelle categorie inferiori. Nel 1999, dopo aver perso lo spareggio promozione contro l'HIFK, a seguito di serie difficolt\u00e0 economiche, l'HPS fu costretto a rinunciare al campionato di Kakkonen, terza serie nazionale, per iscriversi in Seiska, ottava e ultima serie nazionale. Nel giro di sette anni l'HPS risal\u00ec le varie categorie del calcio finlandese, raggiungendo nel 2009 il campionato di Kolmonen, quarta serie nazionale."}
{"id": "2942044", "revid": "767487", "url": "https://it.wikipedia.org/wiki?curid=2942044", "title": "Comeragh Mountains", "text": "Le Comeragh Mountains sono un insieme di montagne che costituiscono una vera e propria catena montuosa, collocata nella zona sud-orientale dell'Irlanda, nelle contee di Waterford e Tipperary, che a loro volta sono parte della provincia di Munster. Le estremit\u00e0 delle Comeragh sono situate presso Kilmacthomas (co. Waterford) e Clonmel (co. Tipperary). Le dodici vette che compongono la catena sono parecchio popolari tra scalatori ed escursionisti irlandesi. La cima pi\u00f9 alta \u00e8 il Fauscoum, grazie ai suoi 792\u00a0m s.l.m."}
{"id": "2942045", "revid": "765341", "url": "https://it.wikipedia.org/wiki?curid=2942045", "title": "Rocca di Campiglia", "text": "La Rocca di Campiglia, \u00e8 una rocca che domina l'abitato di Campiglia Marittima in Provincia di Livorno. \u00c8 inserita in un parco archeologico.\nDescrizione.\nIl parco della \"Rocca di Campiglia\", \u00e8 stato inaugurato il 7 giugno 2008 a seguito di un elaborato restauro, preceduto da campagne di scavo effettuate dal 1994 al 1999 dall'Universit\u00e0 degli Studi di Siena. L'area della rocca \u00e8 disposta su una superficie semicircolare a quota 281 m s.l.m., comprende l'edificio del dongione, l'antica cisterna, parte dell'imponente parete merlata con bifora dell'edificio dei signori e l'acquedotto degli anni trenta del XX secolo. Dalla rocca si domina tutta la Val di Cornia.\nStoria.\nLa storia della Rocca si intreccia con quella del borgo di Campiglia Marittima, citato per la prima volta in un documento del 1004. La Rocca ha avuto uno sviluppo nell'arco temporale che va dal secolo XI al secolo XV. A seguito della definitiva affermazione dei conti Della Gherardesca, successivamente denominati conti di Campiglia, decisero di costruire una nuova residenza. Nel corso del XII secolo, al di sopra del borgo fu realizzata l'architettura turriforme, oggi sede del museo e il cosiddetto palazzo. Si tratta di possenti strutture in pietra, evidenti segni di un potere economico non indifferente. I raffinati accorgimenti architettonici denotano l'opera di maestranze specializzate provenienti probabilmente da Pisa. Nel XIII secolo a questi edifici furono aggiunte sul fronte sud-ovest un'alta torre provvista di una grande cisterna e sul lato nord-ovest, un edificio turriforme, oggi difficilmente percepibile nelle forme originarie. Dalla fine del XIII secolo all'inizio del XV secolo, gli edifici furono occupati da una guarnigione militare a causa di dissidi tra i conti di Campiglia e Pisa. A seguito della conquista da parte di Firenze dei territori, la rocca fu definitivamente occupata da un contingente militare fino al XVI secolo. La Rocca in tale periodo era l'area pi\u00f9 rappresentativa del borgo dislocato sui terrazzamenti della collina. Le campagne archeologiche che si sono susseguite alla fine del XX secolo hanno permesso mediante la disamina dei reperti rintracciati e delle architetture di ricostruire la complessa storia di questi luoghi.\nMuseo della Rocca di Campiglia.\nGli edifici ospitano il museo dei reperti della rocca, e quello della storia del borgo medievale di Campiglia dove a tutt'oggi sono evidenti le strutture delle case torri pisane. Gli edifici sono al centro di un parco delimitato dalle mura di cinta della Rocca punteggiate da bastioni. Con l'obiettivo di ricostruire la vita antica vita della comunit\u00e0, sono stati collocati nel cassero i reperti archeologici rinvenuti durante gli scavi della Rocca appartenuta alla famiglia Della Gherardesca. Tra questi reperti si segnalano una corazzina quasi integra, un elmo e una piccola collezione di armi. L'esposizione comprende anche interessanti pannelli didattici. Il parco della Rocca \u00e8 visitabile gratuitamente tutti i giorni dell'anno dalla mattina al tramonto."}
{"id": "2942046", "revid": "767487", "url": "https://it.wikipedia.org/wiki?curid=2942046", "title": "Barca-longa", "text": "La Barca-longa era una Lougre a due o tre alberi trovata sulle coste della Spagna e del Portogallo, e in generale sulle coste del Mar Mediterraneo. In Spagna e Portogallo venne usata per la pesca ma venne impiegata dalla Royal Navy per le insursioni a riva e per gli assalti alle barche.\nNormalmente non erano di propriet\u00e0 della Royal Navy."}
{"id": "2942047", "revid": "767487", "url": "https://it.wikipedia.org/wiki?curid=2942047", "title": "Fauscoum", "text": "Fascoum (in gaelico irlandese \"F\u00e1schom\") \u00e8 una montagna irlandese, situata in una delle contee della provincia del Munster, Waterford. \u00c8 la pi\u00f9 alta montagna delle Comeragh Mountains, la catena a cui appartiene, e la seconda dell'intera contea preceduta solo dal monte Knockmealdown."}
{"id": "2942055", "revid": "767487", "url": "https://it.wikipedia.org/wiki?curid=2942055", "title": "KNVB beker 1987-1988", "text": "La Coppa d'Olanda 1987-1988 fu la 70\u00aa edizione del trofeo nazionale dei Paesi Bassi\nPrimo Turno.\nGiocate tr ail 7 e il 13 ottobre 1987.\nSecondo Turno.\nGiocati il 14 e 15 novembre 1987.\nOttavi.\nGiocati il 10, 12, 14 febbraio e il 30 marzo 1988.\nQuarti.\nGiocati il 13 aprile 1988.\nSemifinali.\nGiocati il 26 aprile 1988."}
{"id": "2942056", "revid": "1442080", "url": "https://it.wikipedia.org/wiki?curid=2942056", "title": "Monti Blackstairs", "text": "Le Blackstairs Mountains (in gaelico \"Na Staighr\u00ed Dubha\") sono una catena montuosa irlandese che corre da Nord a Sud, lungo il confine tra le contee di Carlow e Wexford."}
{"id": "2942058", "revid": "72396", "url": "https://it.wikipedia.org/wiki?curid=2942058", "title": "Pierre Le Vieil", "text": "Discendente da un'antica famiglia di vetrai, dirige l'atelier di famiglia, impegnandosi soprattutto in operazioni di restauro di vetrate medievali. In questo contesto, riesce a salvare da distruzione le antiche vetrate della chiesa di Saint-\u00c9tienne-du-Mont, ma non quelle del coro della cattedrale di Notre-Dame di Parigi.\nDurante la cura delle vetrate dell'abbazia di Saint-Victor a Parigi, scrive la \"prima organica storia della pittura su vetro\", ossia il trattato \"L'Art de la peinture sur verre et de la vitrerie\" (pubblicato postumo nel 1774), in cui lamenta lo stato di declino e di oblio delle tecniche della vetreria alla fine del XVIII secolo."}
{"id": "2942060", "revid": "380654", "url": "https://it.wikipedia.org/wiki?curid=2942060", "title": "Over the Limit", "text": "Over the Limit \u00e8 stato un evento in pay-per-view di wrestling organizzato annualmente dalla World Wrestling Entertainment tra il 2010 e il 2012.\nNel 2013 \u00e8 stato rimosso dal calendario e sostituito da \"Battleground\"."}
{"id": "2942062", "revid": "339392", "url": "https://it.wikipedia.org/wiki?curid=2942062", "title": "Rajon di Oz\u00ebry", "text": ""}
{"id": "2942064", "revid": "287204", "url": "https://it.wikipedia.org/wiki?curid=2942064", "title": "Toldo", "text": ""}
{"id": "2942065", "revid": "180559", "url": "https://it.wikipedia.org/wiki?curid=2942065", "title": "Petre Munteanu", "text": "Biografia.\nCompiuti gli studi di canto e violino a Bucarest e poi a Berlino con il maestro Hermann Wei\u00dfenborn, dopo la seconda guerra mondiale si trasfer\u00ec a Milano, dove debutt\u00f2 nel 1947, nell'opera \"Cos\u00ec fan tutte\" di Wolfgang Amadeus Mozart, al Teatro alla Scala, tornandovi saltuariamente fino al 1954 (\"Arlecchino oder die Fenster\" di Ferruccio Busoni). Dal 1955 al 1961 cant\u00f2 al Teatro San Carlo di Napoli e in numerosi altri teatri italiani e stranieri con un repertorio di tipo lirico-leggero, che lo vide impegnato soprattutto in opere mozartiane. Intensa fu l'attivit\u00e0 concertistica, cameristica e in particolare liederistica. Nel 1964 all'Universit\u00e0 Bocconi di Milano si laure\u00f2 in Lingue e Letterature Straniere. Concluse la carriera artistica come insegnante al Conservatorio Giuseppe Verdi di Milano."}
{"id": "2942066", "revid": "84377203", "url": "https://it.wikipedia.org/wiki?curid=2942066", "title": "Kralendijk", "text": "Kralendijk \u00e8 una localit\u00e0 di 3.061 abitanti, capoluogo dell'isola di Bonaire (Paesi Bassi) dal 2010.\nLa fondazione di Kralendijk risale al 1639 alla fondazione di Fort Oranje da parte degli olandesi per difendere il porto dell'isola. Nel 1810 venne occupata dagli inglesi che fondarono il villaggio di Playa, nel 1815 con il Congresso di Vienna l'isola torn\u00f2 in mano agli olandesi. Nel 1840 gli olandesi cambiarono il nome del Kralendijk che significa \"diga del corallo\"."}
{"id": "2942068", "revid": "767487", "url": "https://it.wikipedia.org/wiki?curid=2942068", "title": "Leprechaun 3", "text": "Leprechaun 3 \u00e8 un film del 1995 diretto da Brian Trenchard-Smith. \u00c8 il terzo capitolo della saga di \"Leprechaun\", con Warwick Davis che interpreta sempre il leprecauno.\nIl film \u00e8 stato pubblicato in formato direct-to-video. In Italia, come tutti gli altri capitoli della saga, \u00e8 stato pubblicato nel 2005 in DVD.\nTrama.\nIn un banco dei pegni a Las Vegas, un anziano con una sola gamba e un solo braccio vende al proprietario del banco dei pegni una statua con le sembianze di un leprecauno che indossa un medaglione. L'anziano dice al proprietario che la statua porta molto fortuna, ma lo avverte dicendogli di non togliere il medaglione. Quando l'anziano se ne va, il proprietario disubbidisce e toglie il medaglione per vedere che valore ha. Improvvisamente la statua prende vita e comincia a ferire a morte il proprietario (gli stacca addirittura un orecchio a morsi). Il proprietario, per\u00f2, scopre che il leprecauno teme il medaglione e lo fa allontanare. Il leprecauno scappa con la sua pentola d'oro, ma, mentre se ne sta andando, perde involontariamente una delle sue monete d'oro. Intanto, il proprietario guarda online alcuni dettagli sulla creatura che ha incontrato.\nIntanto, un ragazzo di nome Scott McCoy sta viaggiando su un'auto a Las Vegas e da un passaggio ad una bellissima ragazza di nome Tammy Larsen e i due viaggiano verso il casin\u00f2 dove lei lavora come assistente di un mago di nome Fazio. Mentre sono al casin\u00f2, Scott comincia a giocare d'azzardo, perdendo tutti i suoi soldi alla roulette. Poi Scott va al banco dei pegni per vendere il suo orologio per avere un po' di soldi, ma appena entrato trova solo il cadavere del proprietario ucciso dal leprecauno tempo prima. Dopo aver chiamato la polizia, il ragazzo trova la moneta d'oro e notando il video sui leprecauni sul computer scopre che le monete esaudiscono i desideri e, per scherzo, esprime il desiderio di tornare al casin\u00f2 e di vincere tutto.\nImprovvisamente il desiderio si avvera e Scott comincia a vincere alla roulette, ma Fazio gli ruba la moneta d'oro e Scott viene attaccato dal leprecauno che lo morde e, nella collutazione, il sangue del folletto infetta la ferita. Il ragazzo riesce a far cadere il leprecauno dalla finestra dell'hotel dove alloggia, ma Scott comincia pian piano ad avere tendenze da leprecauno. Intanto, Fazioe Loretta (due impiegati del casin\u00f2), rubano la moneta (l'unica cosa che sono riusciti a rubare dai soldi della vincita di Scott) e, quando il direttore Mitch la afferra e commenta su come desidera di andare a letto con Tammy, il desiderio si avvera, infatti Tammy si infatua perdutamente di Mitch. Mentre i due stanno per cominciare a far l'amore, Loretta comprende le propriet\u00e0 della moenta e la ruba, facendo in modo che l'effetto del desiderio precedente finisca, infatti Tammy riprende conoscenza e se ne va spaventata. Intanto il leprecauno, che \u00e8 sopravvissuto alla caduta, uccide Mitch facendolo folgorare con un'illusione. Scott e Tammy irrompono nella camera di Mitch e vengono attaccati dal leprecauno, ma riescono a salvarsi fuggendo.\nIntanto Loretta, che possiede la moneta d'oro, esprime il desiderio di ritornare giovane e ci riesce, ma Fazio riesce a rubargliela. Il mago desidera di diventare \"il pi\u00f9 grande mago che esista al mondo\", e ci riesce. Nel frattempo il leprecauno uccide Loretta facendole gonfiare le labbra, il seno e le natiche fino a farla scoppiare.\nNel frattempo, Scott e Tammy entrano nel banco dei pegni dove trovano la pentola d'oro che il leprecauno aveva nascosto, ma poi raggiungono l'ospedale a causa della trasformazione di Scott in leprecauno. L\u00ec il ragazzo viene subito ricoverato, ma Tammy viene catturata dal leprecauno e condotta nell'obitorio. Sfortunatamente, Scott si trasforma del tutto in un leprecauno e uccide tutti i dottori. Poi raggiunge l'obitorio dove il leprecauno sta minacciando Tammy e gli dice che \u00e8 Fazio a possedere la moneta d'oro. Il leprecauno raggiunge il casin\u00f2 e uccide Fazio segandolo in due nel bel mezzo di un suo numero di magia.\nScott e Tammy riescono a ritornare al casin\u00f2 e il ragazzo comincia ad affrontare il leprecauno. Durante la battaglia, il leprecauno propone a Scott di dividere l'oro della pentola fra loro se non lo uccider\u00e0. Il ragazzo sta per accettare, ma, dopo aver sentito le suppliche di Tammy, incenerisce la pentola d'oro, facendo in modo che il leprecauno muoia e Scott ritorni normale.\nAlla fine i due ragazzi escono e, dopo essersi baciati e dopo essere usciti dal casin\u00f2, fuggono insieme.\nProduzione.\nIl film \u00e8 costato 1.200.000 dollari. Inizialmente si era pensato di produrre il film in 3D, ma successivamente la produzione abbandon\u00f2 l'idea. Il body count del film \u00e8 di circa sei persone. Fu girato in 14 giorni."}
{"id": "2942075", "revid": "121837", "url": "https://it.wikipedia.org/wiki?curid=2942075", "title": "Carattere genetico", "text": ""}
{"id": "2942077", "revid": "599013", "url": "https://it.wikipedia.org/wiki?curid=2942077", "title": "Joane Somarriba", "text": ""}
{"id": "2942078", "revid": "62004", "url": "https://it.wikipedia.org/wiki?curid=2942078", "title": "Joane Somarriba Arrola", "text": ""}
{"id": "2942082", "revid": "1305772", "url": "https://it.wikipedia.org/wiki?curid=2942082", "title": "Rodi Sud", "text": "Rodi Sud (in greco N\u00f3tia R\u00f3dos - \u039d\u03cc\u03c4\u03b9\u03b1 \u03a1\u03cc\u03b4\u03bf\u03c2), \u00e8 un ex comune della Grecia nella periferia dell'Egeo Meridionale (unit\u00e0 periferica di Rodi) con 4.313 abitanti secondo i dati del censimento 2001.\n\u00c8 stato soppresso a seguito della riforma amministrativa, detta programma Callicrate, in vigore dal gennaio 2011 ed \u00e8 ora compreso nel comune di Rodi.\nIl territorio comunale, ricoprendo all'incirca il 27% della superficie di Rodi, \u00e8 di gran lunga il pi\u00f9 esteso dell'isola e della prefettura a cui appartiene.\nLa sede del municipio \u00e8 a Genn\u00e1di, un centro di 655 abitanti.\nGeografia fisica.\nClima.\nIl clima \u00e8 di tipo mediterraneo, in cui si alternano periodi caldi e secchi (da maggio a ottobre) a periodi freddi e umidi. Tipici del clima sono gli inverni miti con temperature relativamente elevate e la notevole eliofania (che ammonta a 3.000 ore annue). Nella stagione estiva le temperature medie raggiungono i 28\u00a0\u00b0C, mentre d'inverno si registrano raramente temperature al di sotto dello 0\u00a0\u00b0C.\nLa costanza e la regolarit\u00e0 dei venti rendono il territorio comunale di Rodi Sud adatto all'installazione di pale eoliche per lo sfruttamento di forme di energia rinnovabili: attualmente hanno ottenuto le necessarie concessioni per la costruzione tre parchi eolici.\n\u00c8, inoltre, in progetto un impianto fotovoltaico in grado di soddisfare il fabbisogno energetico dell'intera isola.\nLocalit\u00e0.\nRodi Sud \u00e8 suddiviso nelle seguenti comunit\u00e0:"}
{"id": "2942090", "revid": "106456", "url": "https://it.wikipedia.org/wiki?curid=2942090", "title": "Oz Perkins", "text": "Vita privata.\nNel 1999 spos\u00f2 Sidney e il matrimonio dur\u00f2 fino a luglio del 2016. La coppia ha avuto due figli: un maschio, James Ripley Osgood Robert Perkins III (nato nel 2004) e una femmina, Beatrice Perkins (nata nel 2008)."}
{"id": "2942091", "revid": "110157", "url": "https://it.wikipedia.org/wiki?curid=2942091", "title": "Jantarnyj", "text": "Jantarnyj () \u00e8 un insediamento di tipo urbano della Russia, posto nell'oblast' di Kaliningrad, noto per la presenza di un importante giacimento di Ambra (resina).\nStoricamente appartenuta alla Germania, fu nota fino al 1946 con il nome di \"Palmnicken\"."}
{"id": "2942092", "revid": "149727", "url": "https://it.wikipedia.org/wiki?curid=2942092", "title": "Palmnicken", "text": ""}
{"id": "2942093", "revid": "287204", "url": "https://it.wikipedia.org/wiki?curid=2942093", "title": "Matt Ritchie", "text": "Carriera.\nClub.\nCresciuto nel Portsmouth, viene ceduto in prestito al Dag &amp; Red nel 2008, club che militava in Football League Two, scendendo in campo 37 volte e marcando undici reti.\nLa stagione seguente \u00e8 girato in prestito al Notts County sempre in Football League Two, club nel quale milita solo sino al 31 dicembre 2009. Nella stessa stagione, il 16 febbraio 2010 passa sempre con la formula del prestito al Swindon Town Football Club che militava in Football League One.\nCon \"i Ferrovieri\" gioca solo 4 match poich\u00e9 richiamato alla societ\u00e0 di appartenenza riesce a debuttare con la maglia del Portsmouth avviene il 14 aprile 2010 in una partita in trasferta contro il Wigan Athletic, e, solo quattro giorni dopo, prender\u00e0 parte anche all'incontro con l'Aston Villa. La stagione seguente, in Football League Championship \u00e8 nella rosa titolare dei \"Pompey\".\nStatistiche.\nPresenze e reti nei club.\n\"Statistiche aggiornate al 26 luglio 2020.\""}
{"id": "2942094", "revid": "599013", "url": "https://it.wikipedia.org/wiki?curid=2942094", "title": "Pionerskij", "text": ""}
{"id": "2942097", "revid": "114740746", "url": "https://it.wikipedia.org/wiki?curid=2942097", "title": "Oranjestad (Sint Eustatius)", "text": "Oranjestad \u00e8 il capoluogo dell'isola di Sint Eustatius, municipalit\u00e0 speciale d'oltremare dei Paesi Bassi, da non confondere con l'omonima capitale di Aruba.\nOranjestad venne fondata dai coloni olandesi nel '600, inoltre a Oranjestad si install\u00f2 una colonia di ebrei olandesi e venne aperta una sinagoga e un cimitero ebraico.\nA Kerkstraat, la strada principale \u00e8 visibile il Gezaghebber Huis (Casa del Luogotenente Governatore) costruita sullo stile caraibico come residenza del governatore olandese dell'isola."}
{"id": "2942100", "revid": "124808", "url": "https://it.wikipedia.org/wiki?curid=2942100", "title": "Mighty Morphin Power Rangers", "text": ""}
{"id": "2942108", "revid": "287204", "url": "https://it.wikipedia.org/wiki?curid=2942108", "title": "Carlos Estrada", "text": ""}
{"id": "2942109", "revid": "180559", "url": "https://it.wikipedia.org/wiki?curid=2942109", "title": "Episodi di I'm in the Band (prima stagione)", "text": "La prima stagione della sitcom I'm in the Band \u00e8 stata trasmessa negli Stati Uniti dal 27 novembre 2009 su Disney XD.\nIn Italia la stagione va in onda dal 26 marzo 2010 su Disney XD; l'episodio \"Gli Iron Weasel vanno in crociera\" \u00e8 andato in onda il 16 maggio 2011 contemporaneamente su Disney Channel e Disney XD. In chiaro va in onda dal 18 gennaio 2013 su Italia 1."}
{"id": "2942111", "revid": "307923", "url": "https://it.wikipedia.org/wiki?curid=2942111", "title": "Ron Arad", "text": ""}
{"id": "2942113", "revid": "599013", "url": "https://it.wikipedia.org/wiki?curid=2942113", "title": "Steve Goodrich", "text": "Carriera.\nGoodrich, pivot di carnagione bianca, dopo i quattro anni di universit\u00e0 trascorsi a Princeton non viene scelto al draft NBA 1998. Le prime tappe della sua carriera post-universitaria sono in Spagna, prima con le cinque partite giocate in Liga ACB con la casacca del Girona, e successivamente con l'approdo al La Palma, formazione militante nella Liga EBA, quarta serie spagnola. Ritorna poi negli States, dove scende in campo nella lega IBL con i Baltimore Bayrunners.\nNel 2000 vola in Italia con l'ingaggio da parte dell'Olimpia Milano, squadra di Serie A1 in cui mette a referto 9 punti e 3,1 rimbalzi di media a partita. Termina la stagione debuttando in NBA con i Chicago Bulls. Tra il novembre 2001 e il gennaio 2002 viene schierato dai New Jersey Nets in nove occasioni, prima di subire il taglio e passare ai tedeschi del Braunschweig. Nella stagione successiva \u00e8 di scena in Turchia con il trasferimento, da dicembre fino al termine del campionato, al Dar\u00fc\u015f\u015fafaka. La sua ultima esperienza da professionista \u00e8 B.K. Kiev, in Ucraina."}
{"id": "2942118", "revid": "114355590", "url": "https://it.wikipedia.org/wiki?curid=2942118", "title": "Battaglia di Ca' brusada", "text": ""}
{"id": "2942124", "revid": "26644", "url": "https://it.wikipedia.org/wiki?curid=2942124", "title": "Anaktuvuk Pass", "text": ""}
{"id": "2942133", "revid": "767487", "url": "https://it.wikipedia.org/wiki?curid=2942133", "title": "Psammon", "text": "Psammon (dal greco \u03c8\u03ac\u03bc\u03bc\u03bf\u03c2, sabbia) \u00e8 la categoria ecologica costituita dall'insieme degli organismi animali e vegetali (detti fauna e flora interstiziale) che vivono fra i granelli di sabbia e/o di ghiaia fine dei litorali di acque lacustri o marine, in particolare della battigia. \u00c8 dubbio se possa definirsi un ecosistema, pur essendo presenti in esso un biotopo e una biocenosi. Quest'ultima, per\u00f2, non risulta del tutto definita sotto il profilo degli equilibri e degli scambi trofici.\nLe specie rappresentative sono: per la fauna particolari gruppi di invertebrati, come i mistacocaridi; per la flora gruppi di alghe, quali le dinoficee, le cianoficee e le diatomee. Lo Psammon pu\u00f2 definirsi l'interfaccia fra la vita terrestre e quella acquatica. Sotto il profilo fito-ecologico funzionale esso prepara le condizioni pedologiche per le prime forme vegetali presenti sulle spiagge o sulle dune: le psammofite e le erbacee al\u00f2file pioniere.\nSecondo un paradigma strettamente biologico lo Psammon fa parte della serie ecologica costituita dal Plancton, dal Necton e dal Benthos. ()"}
{"id": "2942138", "revid": "1534511", "url": "https://it.wikipedia.org/wiki?curid=2942138", "title": "Gabriele Galateri di Genola", "text": "Biografia.\nFiglio del generale Angelo Galateri di Genola, la cui famiglia godette nobilt\u00e0 presso i Savoia, consegu\u00ec la laurea in giurisprudenza alla \"Sapienza\" di Roma e un MBA alla Columbia University.\nNel 1969 inizi\u00f2 la carriera universitaria alla Sapienza come assistente di scienza delle finanze, ma gi\u00e0 negli anni settanta fu responsabile di rilievo al Banco di Roma e poi direttore finanziario del gruppo Saint Gobain in Italia e poi a Parigi.\nNel 1977 entr\u00f2 in FIAT chiamato da Cesare Romiti come responsabile del settore finanza estera.\nAmministratore delegato dell'IFIL nel 1986, dal 1993 al 2002 ne fu anche direttore generale.\nIl 27 giugno 2002 fu nominato amministratore delegato della FIAT a fianco di Paolo Fresco. Per la prima volta nella storia della FIAT la carica di amministratore delegato veniva svolta congiuntamente da due dirigenti; non essendo ci\u00f2 previsto dallo statuto, una seduta straordinaria tenutasi il 12 settembre successivo lo modific\u00f2 per permettere tale anomalia.\nLa sua nomina fu considerata \"una svolta definitiva nella storia del Gruppo Fiat\", segnando, secondo alcuni, una sconfitta di Gianni Agnelli, secondo altri una sorta di \"commissariamento da parte delle banche\", secondo altri ancora segnando la trasformazione della Fiat in pura \"finanziaria di partecipazioni\". Galateri per\u00f2 lascia la carica nel dicembre dello stesso 2002.\nDal 2003 al 2007 \u00e8 presidente di Mediobanca. Nel 2007 lo stesso comitato nomine di Mediobanca lo sceglie come presidente di Telecom Italia in sostituzione di Pasquale Pistorio (ufficialmente entra in carica il 3 dicembre 2007).\nL'8 aprile 2011 diventa presidente delle Assicurazioni Generali e lascia Telecom. Il 23 dicembre dello stesso anno viene nominato presidente dell'Istituto italiano di tecnologia (IIT) dal comitato esecutivo, di cui era gi\u00e0 membro, succedendo cos\u00ec nella carica a Vittorio Grilli.\nRicopre inoltre le cariche di consigliere e membro del comitato non esecutivo di Banca CRS, Banca Carige, Italmobiliare, Azimut-Benetti, Fiera di Genova, Edenred e dell'Istituto Europeo di Oncologia (IEO). \u00c8 inoltre membro del comitato di presidenza dell\"'Associazione Civita\" (societ\u00e0 no-profit che si occupa di arte e cultura).\nGalateri \u00e8 sposato con la manager Evelina Christillin, dalla quale ha avuto una figlia."}
{"id": "2942139", "revid": "709565", "url": "https://it.wikipedia.org/wiki?curid=2942139", "title": "Krysti Lynn", "text": "Biografia.\nLa Lynn inizi\u00f2 la sua carriera come ballerina e modella. Fece il suo ingresso nell'industria pornografica nel 1993. Inizi\u00f2 una relazione con John Stagliano, protagonista in numerose delle sue produzioni.\nLa Lynn mor\u00ec il 3 dicembre 1995 quando l'auto che stava guidando, una Acura Legend di propriet\u00e0 di Stagliano, usc\u00ec di strada alla velocit\u00e0 di 100 miglia orarie, finendo in un burrone di 50 metri."}
{"id": "2942140", "revid": "352448", "url": "https://it.wikipedia.org/wiki?curid=2942140", "title": "Robert Henry Dicke", "text": ""}
{"id": "2942144", "revid": "2153076", "url": "https://it.wikipedia.org/wiki?curid=2942144", "title": "Bailando (Paradisio)", "text": "Bailando \u00e8 un singolo del gruppo musicale eurodance belga Paradisio, pubblicato nell'estate del 1997 dall'etichetta discografica CNR.\nLa canzone, scritta da Luc Rigaux, Patrick Samoy e Marisa Garc\u00eda Asensio e inserita nell'album eponimo \"Paradisio\", ha ottenuto un grande successo in tutta l'Europa durante l'estate del 1997.\nIl brano \u00e8 stato ripreso nel 1998 dalla cantante Loona, che ne ha realizzato una cover di successo nell'estate di quell'anno.\nEsistono due video: nel primo la musicista esce con due amiche, mentre nel secondo video il sesso degli amici \u00e8 invertito: la protagonista esce con due ragazzi. In Italia \u00e8 stata mandata in onda, in tv, principalmente la prima versione del video rispetto alla seconda. Inoltre, sempre in Italia, ne esiste una versione parodia cantata da Leone Di Lernia intitolata Magnando."}
{"id": "2942145", "revid": "124849465", "url": "https://it.wikipedia.org/wiki?curid=2942145", "title": "Frederico Gil", "text": "Biografia.\nCarriera tennistica.\nDebutta nel circuito ATP al torneo di casa di Estoril nel maggio 2006 grazie ad una wildcard giungendo ai quarti di finale dopo aver sconfitto al secondo turno il n. 33 del mondo Dmitrij Tursunov.\nTorna in un tabellone principale ATP al Grand Prix Hassan II di Casablanca nell'aprile dell'anno successivo battendo al turno decisivo delle qualificazioni Viktor Troicki, ma viene subito sconfitto dal francese Julien Benneteau, la settimana successiva riceve nuovamente una wild card per Estoril dove sconfigge lo spagnolo Rub\u00e9n Ram\u00edrez Hidalgo prima di venire eliminato dal n. 15 del mondo Richard Gasquet. A maggio manca la qualificazione al Roland Garros.\nNel 2008 partecipa nuovamente ad Estoril e viene battuto al terzo turno dal numero uno Roger Federer, entra per la prima volta nel main draw di un torneo del Grande Slam a Parigi ma esce subito per mano di J\u00e9r\u00e9my Chardy che lo sconfigger\u00e0 al primo turno anche del Torneo di Wimbledon.\nGrazie comunque a buoni risultati a livello Challenger, dove nei tre precedenti anni ha conseguito tre vittorie e nove semifinali, ad inizio agosto entra, seppur brevemente, per la prima volta nelle prime 100 posizioni del ranking garantendosi comunque l'accesso automatico agli US Open in cui incontra per la terza volta su tre partecipazioni in tornei dello Slam il francese Chardy che lo estromette nuovamente.\nCon le semifinali a Johannesburg e a Costa do Sauipe del febbraio 2009, le prime in un 250 ottenute peraltro in due settimane consecutive, scala 25 posizioni rientra prepotentemente nei primi 100 della classifica.\nA marzo si qualifica al suo primo Masters 1000 a Miami dove sconfigge nei primi due turni Mi\u0161a Zverev e Ivo Karlovi\u0107 prima di arrendersi a Rafael Nadal.\nSuccessivamente nella stagione coglie i quarti di finale a Casablanca, il terzo turno a New Haven, oltre ad una vittoria, una finale ed una semifinale nei challenger, chiudendo l'anno alla 68\u00aa posizione del ranking.\nNel 2010 non conferma l'inizio stagione dell'anno precedente, ma al torneo di casa di Estoril raggiunge la sua prima finale a livello ATP, dove viene battuto dallo spagnolo Albert Monta\u00f1\u00e9s in tre set.\nAgli Australian Open 2011 vince il suo primo match in carriera in un Grande Slam eliminando al primo turno, in cinque set combattuti, l'uruguaiano Pablo Cuevas.\nAl Masters 1000 di Monte-Carlo, partendo dalle qualificazioni, sconfigge nell'ordine Debonis, Cipolla, Stachovs'kyj, Mayer e Monfils diventando il primo portoghese della storia a raggiungere i quarti di finale in un torneo di questo livello."}
{"id": "2942146", "revid": "31962645", "url": "https://it.wikipedia.org/wiki?curid=2942146", "title": "Grondone Sotto", "text": ""}
{"id": "2942148", "revid": "1418004", "url": "https://it.wikipedia.org/wiki?curid=2942148", "title": "Ogawa Ito", "text": "Laureata presso la Seisen Daigaku in Letteratura Classica Giapponese, ha esordito come scrittrice nel 1999.\nScrive anche delle canzoni, \u00e8 infatti membro della band \"Fairlife\"; il suo pseudonimo musicale \u00e8 \"Shunran\".\nOpere.\nNel 2007 la casa editrice K\u014ddansha ha pubblicato un suo libro illustrato di poesie.\nNel gennaio 2008 pubblica il suo romanzo d'esordio \"Shokudo Katatsumuri\" (traslitterazione di \"\u98df\u5802\u304b\u305f\u3064\u3080\u308a\" - tradotto letteralmente vuol dire: \u201c\"Il ristorante lumaca\"\u201d), la cui versione in lingua Italiana (traduzione di Gianluca Coci) \u00e8 stata pubblicata nel maggio 2010 dalla casa editrice Neri Pozza, con il titolo de \"Il ristorante dell'amore ritrovato\". Il romanzo si \u00e8 aggiudicato il Premio Bancarella della Cucina 2011. In uscita, nel 2012, la raccolta di racconti \"La cena degli addii\", sempre per Neri Pozza nella traduzione di Gianluca Coci.\nNel 2016 \u00e8 stato pubblicato sempre da Neri Pozza un nuovo libro intitolato: \"La locanda degli amori diversi,\" tradotto in italiano da Gianluca Coci.\nNel 2020, da Neri Pozza e nella traduzione di Gianluca Coci, \"Ribon messaggero d'amore\", profonda e commovente storia all'insegna della speranza.\nTrasposizioni cinematografiche.\nDal romanzo d'esordio \u00e8 stato tratto l'omonimo film, uscito nelle sale giapponesi nel febbraio 2010, interpretato da Kou Shibasaki e Kimiko Yo, volti noti del cinema giapponese. Il film \u00e8 stato diretto da Tominaga Mai ed \u00e8 stato presentato in prima nazionale in Italia (in versione sottotitolata) il 14 ottobre 2010, alla presenza della regista e della vice console giapponese, all'ottavo Ottobre Giapponese, una rassegna di eventi sul Giappone che da anni si tiene nella citt\u00e0 di Ravenna."}
{"id": "2942156", "revid": "54253", "url": "https://it.wikipedia.org/wiki?curid=2942156", "title": "Dialetto wenzhou", "text": ""}
{"id": "2942159", "revid": "287204", "url": "https://it.wikipedia.org/wiki?curid=2942159", "title": "Rui Machado", "text": "Ha raggiunto il suo miglior ranking nel singolo il 3 ottobre 2011 in 59\u00aa posizione, mentre nel doppio ha raggiunto il 185\u00ba posto il 17 gennaio 2011."}
{"id": "2942160", "revid": "125191607", "url": "https://it.wikipedia.org/wiki?curid=2942160", "title": "Daniel Gimeno Traver", "text": "Professionista dal 2004, ha raggiunto il suo best ranking alla 48\u00aa posizione nel singolo il 18 marzo 2013, mentre nel doppio ha raggiunto la 63\u00aa posizione il 6 febbraio 2012.\nIl suo miglior risultato nel circuito maggiore in singolare \u00e8 stata la finale raggiunta nel torneo di Casablanca 2015."}
{"id": "2942162", "revid": "1305772", "url": "https://it.wikipedia.org/wiki?curid=2942162", "title": "Network sociality", "text": "Per Network sociality, \"socialit\u00e0 a rete\", si intende il concetto in termini micro-sociologici della nozione macro-sociologica di Network society sviluppato da Manuel Castells (1996), il quale definisce il sistema socio-economico contemporaneo come capitalismo informazionale, sistema emerso alla fine del XX secolo. La network sociality \u00e8 definita dal posto che ogni singolo individuo occupa all'interno di una rete. Pertanto, secondo Andreas Wittel, nella New Economy le pratiche di lavoro si trasformano sempre pi\u00f9 in pratiche di networking. Ci\u00f2 porta ad una mercificazione delle relazioni sociali, che tendono ad essere concepite sempre pi\u00f9 come \"capitale sociale\" (Bourdieu, 1986). Le relazioni sociali sono appunto la struttura portante del network, che serve a far circolare l'informazione. Tutto ci\u00f2 implica alcuni fattori economici, come lo sviluppo del \"lavoro immateriale\" (ad esempio il web marketing) o la garanzia di procurarsi ingaggi sia presenti che futuri, proprio mediante la costruzione di relazioni sociali. Lo sviluppo del lavoro immateriale, nella New Economy, \u00e8 strettamente collegato alla trasformazione che i lavoratori stanno subendo, da lavoratori in azienda a lavoratori per l'azienda.\nIntroduzione.\nLa Network Sociality \u00e8 un fenomeno con una sua specifica dimensione, visibile in modo particolare nello spazio e negli ambienti urbani post-industriali. \n\u00c8 un fenomeno che si \u00e8 evoluto nel tempo; infatti le pratiche di networking, cos\u00ec come venivano svolte in passato, erano riservate esclusivamente alla classe facoltosa apparentemente inconsapevole di parteciparvi.\nNell'era del capitalismo invece trova terreno fertile nella nuova classe media, del tutto consapevole del prendervi parte, attraverso l'industria culturale, specialmente dei nuovi media. \nIl concetto di network sociality, in italiano \u201c\"rete delle socialit\u00e0\"\u201d, \u00e8 in contrasto con il significato profondo di comunit\u00e0. \nQuest'ultimo concetto si basa su legami stabili che implicano coerenza, radicamento, appartenenza e storia comune, mentre la network sociality non si basa per definizione sulla reciproca esperienza, bens\u00ec sullo scambio di dati e recupero di informazioni.\nLa network sociality comprende solitamente relazioni sociali fugaci, transitorie, ma allo stesso tempo interattive ed intense; \u00e8 proprio questo che rende interessante dal punto di vista sociologico il networking supportato appunto dalle tecnologie informatiche web.\nIl networking diventa lo strumento primario per i lavoratori freelance, che, non essendo alle dipendenze dell'impresa e non avendo una contrattualizzazione stabile, ma collaborando con pi\u00f9 datori di lavoro, devono crearsi una solida reputazione professionale nel segmento di mercato in cui operano, reputazione che permetta al freelance di beneficiare di maggiori referenze. Quindi \u00e8 fondamentale costruirsi un brand personale, che rappresenti un capitale sociale, al fine di accrescere il valore di conoscenza e competenza del freelance, con lo scopo di concorrere in maniera pi\u00f9 efficace sul mercato del lavoro (Illouz 2007, Hearn 2008). Il legame sociale \u00e8 creato dal movimento delle idee, dalla creazione di standard e protocolli temporanei nonch\u00e9 dalla tutela delle informazioni riservate.\nAndreas Wittel.\nAndreas Wittel ha studiato il fenomeno e il concetto della \"network sociality\"; \u00e8 docente nel dipartimento di \u201cEnglish and Media Studies\u201d della Nottigham Trent University, si occupa di sociologia industriale, antropologia del lavoro e metodi etnografici.\n\u00c8 l'autore di \"Belegschaftskultur im Schatten der Firmenideologie\" (1997) e coeditore di A\"rbeitskulturen im Umbruch\" (2000). I suoi recenti campi di ricerca riguardano le trasformazioni socioculturali contemporanee. Nutre un interesse particolare nell'ambito dei nuovi media, della cultura del tardo capitalismo e della nuova industria culturale.\nNetworking event.\nNell'articolo \"Toward a Network Sociality\", Andreas Wittel analizza, tra gli altri, un particolare esempio etnografico di network sociality e relativa istituzionalizzazione, il cosiddetto \"networking event\". Esso consiste in eventi, cene, aperitivi, feste, che permettono la circolazione e lo scambio d'informazioni e competenze.\nDurante questi eventi mondani, si parla di progetti lavorativi futuri e potenziali. La donna \u201cmeglio connessa d'Inghilterra\u201d, come l'ha definita il Guardian, Carole Stone \u00e8 riuscita a creare una rete di migliaia di contatti, attraverso il networking event, servendosi del database.\nLa Stone ha pubblicato nel 2000 il libro \"Networking: The Art of Making Friends\", in cui spiega come ha tessuto la sua \u2018rete di amicizie\u2019, definendo gli \u2018amici\u2019, come un gruppo di persone che possono aiutare e che possono essere aiutati.\nCome accennato anche dalla stessa Stone, punti fondamentali ed innovativi del networking event e pi\u00f9 in generale della network sociality sono la strumentalizzazione e la \"funzionalit\u00e0 di una relazione sociale\"; infatti, attraverso le competenze, i punti di forza e le capacit\u00e0 lavorative vengono instaurate e mantenute le relazioni sociali.\nCaratteristiche della Network sociality.\nCos\u00ec la socialit\u00e0 \u00e8 sia distanziata che immediata; infatti, chi lavora nell'industria culturale \u00e8 \"nomade\", professionalmente parlando, nella propria biografia e pu\u00f2 muoversi da un posto lavorativo all'altro, da un'occupazione all'altra (es. \"web sites designers, ad creatives, marketing advisers,\" ecc.).\nL'aspetto pi\u00f9 importante dell'individualizzazione \u00e8 \u2018DIY-biography\u2019, cio\u00e8 l'attivit\u00e0 di costruzione della propria identit\u00e0, al pari della costruzione e ricostruzione di una rete sociale. Bisogna costantemente rinnovare, rigenerare e rivalutare i contatti esistenti e questa \u00e8 una delle ragioni per cui Carol Stone ha invitato 90 persone ogni mese, per arrivare ad avere circa 14.000 \u201camici\u201d.\nIl gioco \u00e8 associato alla creativit\u00e0, alla sperimentazione ed all'innovazione; esso \u00e8 contrapposto alla burocrazia e allo schema lavorativo rigido. L'assimilazione tra lavoro e gioco corrisponde ai confini sfuocati tra il lavoro e la vita privata, tra colleghi ed amici e tra colleghi e clienti. Non solo il gioco invade la sfera lavorativa, ma \u00e8 anche il lavoro ad invadere il regno ludico. Andare ad una festa, una cena, un aperitivo o a un evento mondano, \u00e8 strettamente collegato al mondo del lavoro. I networking events possono essere visti come una perfetta simbiosi tra lavoro e gioco, tra strumentalizzazione e irrazionalit\u00e0. Molte conferenze dei nuovi media iniziano e terminano con una festa e tali feste non sono puro divertimento."}
{"id": "2942167", "revid": "287204", "url": "https://it.wikipedia.org/wiki?curid=2942167", "title": "Leonardo Tavares", "text": "Ha raggiunto il suo pi\u00f9 alto ranking nel singolo il 16 agosto 2010, con la 186\u00aa posizione, mentre nel doppio ha raggiunto il 95\u00ba posto il 13 settembre 2010."}
{"id": "2942172", "revid": "21880", "url": "https://it.wikipedia.org/wiki?curid=2942172", "title": "Isophysis", "text": ""}
{"id": "2942177", "revid": "287204", "url": "https://it.wikipedia.org/wiki?curid=2942177", "title": "Agassiz", "text": ""}
{"id": "2942181", "revid": "124845090", "url": "https://it.wikipedia.org/wiki?curid=2942181", "title": "Dialetto di Wenzhou", "text": "Il dialetto di Wenzhou \u00e8 un dialetto della lingua wu, parlato principalmente nella citt\u00e0-prefettura cinese di Wenzhou e da comunit\u00e0 di emigrati originari di quella zona come in Spagna, Italia (soprattutto Prato) e Parigi.\nI dialetti sono numerosi e talvolta poco comprensibili, un abitante in un villaggio pu\u00f2 capire facilmente il dialetto parlato nel villaggio adiacente, ma allontanandosi oltre cominciano ad essere dei problemi.\nAlcuni considerano una lingua separata dalla lingua wu, mentre la maggior parte preferisce collocarla nella lingua wu, ma vedendo la similitudine di vocaboli con il shanghainese ci viene spontaneo considerarla una lingua separata, di fatto condivide con il dialetto di Shanghai e di Suzhou pochi vocaboli comuni , soltanto il 31.2% , meno di quello che condivide con la lingua gan e xiang"}
{"id": "2942183", "revid": "478814", "url": "https://it.wikipedia.org/wiki?curid=2942183", "title": "Santiago Giraldo", "text": "Biografia.\nProfessionista dal 2006, ha raggiunto il suo pi\u00f9 alto ranking in singolare il 30 settembre 2014, con la 28\u00aa posizione, mentre nel doppio ha raggiunto il 147\u00ba posto il 20 luglio 2009. Tra i risultati che gli hanno consentito l'ascesa in singolare nella stagione 2014, vi \u00e8 a fine aprile la finale al torneo ATP 500 di Barcellona, in cui perde 6-2 6-2 dall'emergente Nishikori dopo aver superato i quotati Fognini, Kohlschreiber e Almagro. La conferma del suo stato di forma avviene nel torneo successivo, l'ATP 1000 di Madrid, dove supera a sorpresa Tsonga e il numero 8 del mondo Murray, prima vittoria in carriera contro un \"top ten\", perdendo ai quarti contro Bautista-Agut. Annuncia il suo ritiro il 6 ottobre 2020."}
{"id": "2942184", "revid": "121469431", "url": "https://it.wikipedia.org/wiki?curid=2942184", "title": "Roy Rowland", "text": "Biografia.\nEsordisce a met\u00e0 degli anni trenta lavorando alla MGM come regista di cortometraggi. Nel 1943, dirige \"L'angelo perduto\", suo primo lungometraggio. Si specializza in lavori considerati di serie B, passando dalla commedia, al thriller, al western e al noir. Negli anni cinquanta, dirige alcuni film a Roma."}
{"id": "2942188", "revid": "124277000", "url": "https://it.wikipedia.org/wiki?curid=2942188", "title": "Lamprotornis hildebrandti", "text": "Lo storno di Hildebrandt (Lamprotornis hildebrandti ()) \u00e8 un passeriforme della famiglia Sturnidae, nativo del Kenya e della Tanzania.\nCostituisce una superspecie con \"Lamprotornis pulcher\" e \"Lamprotornis shelleyi\", altre due specie di storni diffusi nell'Africa centrale e orientale (\"Craig et alii\", 2009). Il suo nome scientifico \u00e8 stato coniato in onore di Johannes Hildebrandt, un collezionista ed esploratore tedesco che ne raccolse i primi esemplari in Kenya.\nDistribuzione e habitat.\nQuesta specie \u00e8 diffusa in Kenya e Tanzania negli spazi aperti con altitudini comprese tra i 500 e 2 200 m. L'habitat tipico sono le foreste aperte o le aree coperte da vegetazione spinosa. L'entit\u00e0 numerica della popolazione non \u00e8 stata stimata, ma secondo lo IUCN non \u00e8 tale da far rientrare la specie nei criteri di vulnerabilit\u00e0. Questo dato, assieme ad un trend demografico stabile, l'ampio areale e le buone condizioni dell'habitat (che comprende anche un certo numero di aree protette) fa s\u00ec che lo stato di conservazione dello storno di Hildebrandt desti solo limitate preoccupazioni (\"IUCN\", 2009; \"Craig et alii\", 2009).\nDescrizione.\nGli storni di Hildebrandt raggiungono, mediamente, i 18\u00a0cm di lunghezza e il peso di 69 g (\"Craig et alii\", 2009). Gli esemplari adulti presentano un piumaggio multicolore e iridescente sulla parte superiore del corpo e delle ali. Come per gli altri due esponenti della superspecie, questa iridescenza non \u00e8 determinata da pigmenti, ma dalle interferenze della luce riflessa con la microstruttura delle piume. La testa \u00e8 di colore blu come la maggior parte del piumaggio superiore; le ali sono bronzo-verdi con le remiganti blu; la gola e la parte superiore del petto sono viola lucido, mentre la coda \u00e8 verde-blu lucido. La parte centrale del petto e quella superiore del ventre sono arancione chiaro, quella inferiore \u00e8, invece, rosso scuro. Il becco e le zampe sono nere. La specie non presenta caratteri di dimorfismo sessuale come differenze di dimensioni e piumaggio: maschi e femmine sono esteriormente identici. Gli esemplari giovani presentano, invece, una livrea completamente diversa dagli adulti, con le parti superiori di colore grigio-antracite e quelle inferiori marrone nocciola (\"Craig et alii\", 2009).\nBiologia.\nAlimentazione.\nL'alimentazione comprende sia insetti che frutta, anche se gli insetti sembrano essere il costituente principale della dieta. Le prede principali sono coleotteri, cavallette, termiti volanti. Nel suo stomaco sono stati trovati semi di \"Carissa spinarum\", \"Euclea\", \"Rhus\" e \"Apodytes dimidiata\". Si ciba normalmente sul terreno, a coppie o piccoli gruppi, seguendo gli spostamenti di grandi mammiferi per catturare gli insetti scacciati dal loro passaggio; crea stormi misti con altre specie di storno (\"Craig et alii\", 2009). \nEtologia.\nLo storno di Hildebrandt nidifica stagionalmente, usualmente da marzo a maggio e da ottobre a dicembre (da maggio a luglio in alcune parti del Kenya). Nidifica solitamente in coppia, ma l'allevamento cooperativo \u00e8 stato registrato in alcune occasioni. Di norma, il nido - costituito da fibre vegetali - viene realizzato nella cavit\u00e0 degli alberi, nei nidi abbandonati dai picchi; ove questo non risulti possibile, \u00e8 stato verificato che questo uccello arriva a nidificare anche nei buchi delle palizzate, dei lampioni o dei pali del telegrafo (\"Craig et alii\", 2009).\nIl comportamento di nidificazione \u00e8 poco conosciuto, ma \u00e8 noto che la femmina depone un numero di uova compreso tra 3 e 4 e che entrambi i genitori si dedicano alla nutrizione dei piccoli. Lo storno di Hildebrandt deve competere con \"Lamprotornis chalybaeus\", per i siti di nidificazione, un uccello migratore molto comune in Africa e diffuso tra il Senegal, l'Etiopia e il Sudafrica, e i suoi nidi sono parassitati dal cuculo dal ciuffo (\"Craig et alii\", 2009).\nLa specie presenta un tipico repertorio di canti e vocalizzi. Il canto \u00e8 un lento e basso \"ch-rak ch-rak chee-chee-wee chee-wee rak rak rak\". Utilizza il verso \"chu-ee\" come segnale di allarme e \"chule\" come segnale di contatto (\"Craig et alii\", 2009)."}
{"id": "2942190", "revid": "123326618", "url": "https://it.wikipedia.org/wiki?curid=2942190", "title": "Bayer 04 Leverkusen Fu\u00dfball 2003-2004", "text": "Stagione.\nNella stagione 2003-2004, il Bayer Leverkusen si \u00e8 classificato al terzo posto in Bundesliga, qualificandosi per i preliminari di Champions League. \u00c8 stato inoltre eliminato al terzo turno di Coppa di Germania.\nAl termine della stagione, i seguenti giocatori vennero convocati dalle rispettive nazionali per gli europei del 2004: Jens Nowotny (Germania), Bernd Schneider (Germania), Marko Babi\u0107 (Croazia), Dimit\u0103r Berbatov (Bulgaria) e Teddy Lu\u010di\u0107 (Svezia).\nInoltre Diego Placente (Argentina) e Juan (Brasile) parteciparono alla Copa Am\u00e9rica 2004.\nMaglie e sponsor.\nLo sponsor che compare sulle maglie della societ\u00e0 \u00e8 RWE, societ\u00e0 di fornitura energetica.\nLo sponsor tecnico \u00e8 il marchio Tedesco Adidas.\nRosa.\n\u00b0 arrivati a gennaio"}
{"id": "2942197", "revid": "123907613", "url": "https://it.wikipedia.org/wiki?curid=2942197", "title": "Micha\u0142 Przysi\u0119\u017cny", "text": ""}
{"id": "2942198", "revid": "287204", "url": "https://it.wikipedia.org/wiki?curid=2942198", "title": "Michal Przysiezny", "text": ""}
{"id": "2942199", "revid": "447535", "url": "https://it.wikipedia.org/wiki?curid=2942199", "title": "Martinez, California", "text": ""}
{"id": "2942201", "revid": "767487", "url": "https://it.wikipedia.org/wiki?curid=2942201", "title": "Ladri in guanti gialli", "text": "Ladri in guanti gialli (\"Larceny\") \u00e8 un film del 1948, diretto da George Sherman."}
{"id": "2942203", "revid": "447535", "url": "https://it.wikipedia.org/wiki?curid=2942203", "title": "Hollywood, Florida", "text": ""}
{"id": "2942208", "revid": "1602064", "url": "https://it.wikipedia.org/wiki?curid=2942208", "title": "Mavors", "text": "Mavors \u00e8 un'antica divinit\u00e0 latina, preposta in origine alla vegetazione e in seguito alla guerra e all'arte militare in genere. Secondo alcuni studi, l'etimologia (in ogni caso latina arcaica e non osca), ne farebbe un nome composto da due radici: \"*vert\" (\"volgere\") e, forse, \"*ma\u011dh(e)s\" (\"combattere\", \"battaglia\"). Se tale congettura fosse esatta, Mavors sarebbe \"colui che volge le sorti della battaglia\". In seguito, il nome, probabilmente per un fenomeno di assimilazione, sarebbe divenuto \"Mamers\" e infine \"Marte\"."}
{"id": "2942214", "revid": "729019", "url": "https://it.wikipedia.org/wiki?curid=2942214", "title": "Tricia Devereaux", "text": "Biografia.\nLa Devereaux crebbe \"in una piccola citt\u00e0 ad un paio d'ore fuori da Chicago,\" dove ricevette una rigida educazione e studi\u00f2 in una scuola cattolica. Frequent\u00f2 un college del Midwest raggiungendo il diploma di laurea in Biologia dal college in Missouri segu\u00ec un anno di studi in medicina. Prima di iniziare a studiare medicina, spos\u00f2 il suo fidanzato Patrick. Patrick ottenn\u00e8 un lavoro come buttafuori in uno strip club e la Devereaux inizi\u00f2 a frequentarlo occasionalmente. Gli altri ballerini la incoraggiarono ad entrare in una competizione amatoriale del club che lei vinse; e la port\u00f2 a lavorare li per racimolare qualche soldo in pi\u00f9. Il club ebbe una serie di pornostars fissi con spettacoli come ballerini\u00a0\u2013 nomi come: Victoria Paris, Jeanna Fine e Samantha Strong.\nVedendo il guadagno extra, Devereaux mand\u00f2 delle fotografie alla rivista \"Hustler\" per la \"Beaver Hunt\", che vennero pubblicate. Allo stesso tempo Devereaux raggiunse la quinta posizione nella classifica D\u00e9j\u00e0 Vu come stripper dell'anno. Raggiunse Los Angeles su richiesta di Joey Silvera (vide le fotografie spedite a Jim South), dove fece la sua prima scena \"on-camera\" con Silvera in \"Fashion Sluts 7\". Dopo diverse apparizioni cinematografiche, Devereaux venne allontanata dalla scuola di medicina perch\u00e9 accusata di falso in un test; Devereaux ricus\u00f2 la scuola sostenendo che la vera ragione dell'allontanamento stava nel suo coinvolgimento nell'industria pornografica. Anche se frequent\u00f2 una scuola cattolica, in un'intervista del 2007, dichiara di essere agnostica.\nNel 1998, Devereaux \u00e8 stata contagiata dall'HIV durante una scena con Marc Wallice.\nOra conosciuta come Karen Stagliano, \u00e8 anche la comproprietaria di Evil Angel, una compagnia di produzione, con il marito John Stagliano"}
{"id": "2942216", "revid": "132266", "url": "https://it.wikipedia.org/wiki?curid=2942216", "title": "Testo Unico delle Leggi di Pubblica Sicurezza", "text": ""}
{"id": "2942218", "revid": "122246", "url": "https://it.wikipedia.org/wiki?curid=2942218", "title": "AGIL Volley 1999-2000", "text": "Questa voce raccoglie le informazioni riguardanti l'AGIL Volley nelle competizioni ufficiali della stagione 1999-2000.\nStagione.\nDopo essere retrocessa in Serie B1 al termine della stagione 1998-99, l'AGIL Volley, viene ripescata, a causa della mancata iscrizione di alcune squadre, in Serie A2, disputando cos\u00ec per la seconda volta consecutiva il campionato cadetto: la fase di mercato vede un radicale cambiamento della squadra, con la conferma di poche giocatrici, tra cui Natalia Vigan\u00f2, Sonia Gioria e Liana Mesa e l'acquisto di giovani interessanti come Sara Anzanello e Paola Cardullo ed altre pi\u00f9 esperte come Virginie De Carne, Laura Venturini e Valeria Rosso. La prima fase di campionato si apre con quattro vittorie consecutive, seguita poi da una serie di risultati altalenanti che portano il club al quarto posto nel girone B, qualificandolo cos\u00ec per il girone promozione nella seconda fase; anche in questo caso l'AGIL raccoglie numerosi successi e qualche sconfitta: con un bottino di 52 punti, ottenuti grazie alle diciassette vittorie totali e undici sconfitte, la squadra \u00e8 terza, ottenendo la qualificazione ai \"play-off\" promozione; le piemontesi superano in semifinale il Volley Vigevano, ma vengono sconfitte in finale, dopo tre gare, dal Team Volley Imola, perdendo l'opportunit\u00e0 di promozione in Serie A1.\nL'AGIL Volley partecipa anche alla Coppa Italia di Serie A2, venendo per\u00f2 sconfitta al primo turno, ossia gli ottavi di finale, dal Volley Castellanza: alla sconfitta in casa segue il successo in trasferta nella gara di ritorno, ma a causa del minor numero di set vinti, non si qualifica ai quarti di finale.\nOrganigramma societario.\nArea direttiva\nArea tecnica\nArea sanitaria"}
{"id": "2942224", "revid": "40858", "url": "https://it.wikipedia.org/wiki?curid=2942224", "title": "Teorema dei gusci", "text": ""}
{"id": "2942228", "revid": "1941276", "url": "https://it.wikipedia.org/wiki?curid=2942228", "title": "Work (Ciara)", "text": "Work \u00e8 una canzone della cantante statunitense Ciara, alla quale collabora anche la rapper Missy Elliott, partecipe per la terza volta. \u00c8 stato pubblicato come secondo singolo internazionale e quarto e ultimo singolo in totale. La canzone \u00e8 stata co-scritta da Ciara, Marcella Aracia e Missy Elliott, e prodotta da Danja.\nDistribuzione.\n\"Tell Me What Your Name Is\" era stato scelto per essere il secondo singolo a livello mondiale, ma non venne pi\u00f9 pubblicato per ragioni sconosciute. Al suo posto venne quindi pubblicato \"Work\", ma per gli Stati Uniti venne pubblicato \"Like a Surgeon\".\nCiara ha cantato dal vivo questa canzone al , concerto mondiale di Britney Spears.\nVideo musicale.\nIl video \u00e8 stato girato da Melina Matsoukas, regista anche per il video di Go Girl, prima che andasse in tour con Britney Spears. A inizio giugno una piccola parte del video e alcune immagini vennero pubblicati sul web. Il video vede protagoniste Ciara e alcune delle sue ballerine in un cantiere. Il video venne pubblicato il 23 giugno 2009.\nQuando parte la musica vediamo le ballerine di Ciara ballare in un cantiere. In seguito si vede la cantante guidare un grande bulldozer. In questo video appare anche il featuring Missy Elliott che rappa i suoi versi. Il video \u00e8 ambientato tutto all'interno del cantiere."}
{"id": "2942230", "revid": "184755", "url": "https://it.wikipedia.org/wiki?curid=2942230", "title": "Chemiotropismo", "text": "Il chemiotropismo \u00e8 un movimento di curvatura o di orientamento (sviluppo di radici, di ife fungine, di tubetti pollinici) che avviene nelle piante in risposta a stimoli chimici quali sostanze chimiche gassose o disciolte nell'acqua.\nClassificazione.\nAllorch\u00e9 la sostanza chimica non \u00e8 diffusa uniformemente nel mezzo, si pu\u00f2 avere un chemiotropismo (di curvatura o di orientamento):"}
{"id": "2942232", "revid": "287204", "url": "https://it.wikipedia.org/wiki?curid=2942232", "title": "Arcangelo (Rodi)", "text": "Arcangelo () \u00e8 un ex comune della Grecia nella periferia dell'Egeo Meridionale (unit\u00e0 periferica di Rodi) con 7.779 abitanti secondo i dati del censimento 2001.\n\u00c8 stato soppresso a seguito della riforma amministrativa, detta programma Callicrate, in vigore dal gennaio 2011 ed \u00e8 ora compreso nel comune di Rodi.\nIl comune dista circa 30\u00a0km da Rodi ed \u00e8 il terzo pi\u00f9 popolato dell'isola, dopo il capoluogo e Ialiso.\nIl toponimo deriva dall'Arcangelo Michele, che \u00e8 anche il patrono del comune.\nI centri pi\u00f9 importanti, dopo la sede comunale, sono Mal\u00f3nas e M\u00e1sari, che contano rispettivamente 977 e 931 abitanti."}
{"id": "2942233", "revid": "1921140", "url": "https://it.wikipedia.org/wiki?curid=2942233", "title": "Alexander Emanuel Agassiz", "text": "Succedette al padre nella direzione del museo di anatomia comparata all'Universit\u00e0 di Harvard, fece ricerche sugli atolli e partecip\u00f2 a spedizioni in Cile; dal 1888 \u00e8 stato socio dell'Accademia Nazionale dei Lincei. Mor\u00ec a bordo della RMS Adriatic nella rotta da Southampton a New York."}
{"id": "2942237", "revid": "31965623", "url": "https://it.wikipedia.org/wiki?curid=2942237", "title": "Alexander Agassiz", "text": ""}
{"id": "2942238", "revid": "110157", "url": "https://it.wikipedia.org/wiki?curid=2942238", "title": "Nowlan Park", "text": "Nowlan Park \u00e8 il principale stadio della Gaelic Athletic Association di Kilkenny, citt\u00e0 capoluogo dell'omonima contea, situata nella provincia di Munster ed ospita le partite di Hurling della franchigia della contea. Prevede anche due tribune coperte dietro ogni porta e sebbene tuttora la capacit\u00e0 totale sia di circa 24000 posti ( di cui poco pi\u00f9 di 17000 a sedere) \u00e8 in fase di analisi un progetto per l'ampliamento dello stadio stesso fino a 40000 posti. Prende il nome da James Nowlan, il pi\u00f9 duraturo presidente della G.A.A.\nL'impianto \u00e8 anche sfruttato per tenere concerti, persino di celebri star internazionali. A Nowlan Park hanno infatti suonato Andrea Bocelli, Rod Stewart, Bob Dylan e, pi\u00f9 recentemente, Dolly Parton."}
{"id": "2942247", "revid": "767487", "url": "https://it.wikipedia.org/wiki?curid=2942247", "title": "L'urlo della citt\u00e0", "text": "L'urlo della citt\u00e0 (\"Cry of the City\") \u00e8 un film noir del 1948 diretto da Robert Siodmak.\n\u00c8 ispirato al romanzo \"The chair for Martin Rome\" di Henry Edward Helseth.\nTrama.\nRosky, un gangster evaso dal carcere, cerca disperatamente di fuggire dal paese. Sulle sue tracce si sta per\u00f2 muovendo il tenente Candella, amico d'infanzia e compagno di giochi a \"Little Italy\". Dopo una caccia lunga ed estenuante i due si ritroveranno ad affrontarsi in un duello mortale, sul sagrato di una chiesa, dove sar\u00e0 la legge a vincere.\nProduzione.\nIl regista Robert Siodmak, che gir\u00f2 il film quasi del tutto in esterni nella Grande Mela, cerc\u00f2 di rendere pi\u00f9 realistica possibile la vicenda e di evitare una distinzione troppo netta fra bene e male. Cos\u00ec il malavitoso \u00e8 davvero innamorato della sua giovane fidanzata (ruolo interpretato dall'esordiente Debra Paget) e non esita a rischiare in proprio pur di tenerla al sicuro, mentre il poliziotto \u00e8 un uomo ossessionato dal suo lavoro, e in alcune circostanze spietato nel dare la caccia alla sua preda.\nDistribuzione.\nDistribuito dalla Twentieth Century Fox, il film usc\u00ec presentato in prima a New York il 29 settembre 1948.\nNel 1971 il regista francese Jos\u00e9 Giovanni ne diresse un remake dal titolo \"Solo andata\" (\"Un aller simple\")."}
{"id": "2942254", "revid": "1442080", "url": "https://it.wikipedia.org/wiki?curid=2942254", "title": "Carcharhinus galapagensis", "text": "Lo squalo delle Galapagos (\"Carcharhinus galapagensis\" ) \u00e8 una specie di squalo del genere Carcharhinus e della famiglia Carcharhinidae, che vive in pi\u00f9 o meno tutte le acque del globo. Predilige le acque pure che circondano le isole oceaniche ed in particolare l'ambiente del reef, dove spesso \u00e8 la specie di squalo pi\u00f9 diffusa.\nSi tratta di una specie di grandi dimensioni, che raggiunge normalmente i 3.7 metri di lunghezza, e che per via del suo corpo fusiforme, tipico degli squali del reef, \u00e8 difficile da distinguere rispetto al \"Carcharhinus obscurus\" ed al \"Carcharhinus amblyrhynchos\", specie che condividono con quella in questione l'habitat. Tratto caratterizzante dello squalo delle Galapagos \u00e8 la prima pinna dorsale molto slanciata verso l'alto, con la punta arrotondata e che si origina al di sopra della parte terminale delle pinne pettorali.\nSi tratta di predatori molto attivi, che spesso si incontrano in gruppi numerosi. Principalmente si nutrono di pesci ossei che si nascondono sui fondali e di cefalopodi. Gli individui pi\u00f9 grandi hanno comunque una dieta pi\u00f9 varia, che prevede piccoli squali, iguane marine, otarie e leoni marini o addirittura rifiuti umani.\nCome il resto della famiglia, la specie \u00e8 vivipara, e le femmine partoriscono da 4 a 16 squaletti ogni 2-3 anni. Si sa che i piccoli cercano di rimanere in acque poco profonde per evitare di divenire preda degli adulti.\nTrattandosi di una specie piuttosto aggressiva, e visti alcuni episodi di attacchi contro esseri umani, lo squalo delle Galapagos \u00e8 considerato pericoloso per l'uomo.\nL'International Union for Conservation of Nature (IUCN) ha classificato la specie come prossima alla minaccia, per via del lento tasso riproduttivo e della pesca intensiva che se ne fa attraverso tutto l'areale.\nTassonomia.\nInizialmente la specie fu descritta con il nome di \"Carcharias galapagensis\" da Robert Evans Snodgrass e Edmund Heller nel 1905, per poi essere spostata nel genere \"Carcharhinus\". Il tipo nomenclaturale scelto dai due scienziati du un feto di 65\u00a0cm ritrovato presso le Isole Galapagos, che fornirono loro l'idea per il nome scientifico.\nFilogenia.\nGarrick nel 1982 decise di inserire la specie al centro del \"gruppo obscurus\", uno dei due gruppi in cui divise il genere \"Carcharhinus\". Assieme allo squalo delle Galapagos in questo gruppo troviamo il \"Carcharhinus altimus\", il \"Carcharhinus perezi\", il \"Carcharhinus plumbeus\", il \"Carcharhinus obscurus\" ed il \"Carcharhinus longimanus\", caratterizzati tutti da grandi dimensioni, denti di forma triangolare e cresta interdorsale.\nUno studio sugli allozimi, portato avanti da Naylor nel 1992 ha riaffermato la corretezza di questa suddivisione, ma vi ha aggiunto il \"Carcharhinus falciformis\" e la \"Prionace glauca\". Sembra inoltre che i parenti pi\u00f9 stretti dello squalo delle Galapagos siano proprio quest'ultimo squalo, il \"Carcharhinus falciformis\" ed il \"Carcharhinus longimanus\".\nAreale.\nPrincipalmente li troviamo al largo delle isole tropicali oceaniche. Nell'Oceano Atlantico, lo troviamo presso le Bermuda, le Isole Vergini, Madera, Capo Verde, l'Isola di Ascensione, Sant'Elena e S\u00e3o Tom\u00e9. Nell'Oceano Indiano si sa che vive presso le Walters Shoals, formazioni rocciose sommerse al largo del Madagascar meridionale. Nell'Oceano Pacifico vive presso l'Isola di Lord Howe, le Isole Marianne, le Isole Marshall, le Isole Kermadec, Tupai, le Isole Tuamotu, le Hawaii, l'Isola Malpelo, le Isole Galapagos, l'Isola del Cocco, le Isole Revillagigedo, l'Isola Clipperton. Vi sono inoltre sparuti avvistamenti della specie al largo della penisola iberica, della Baja California, del Guatemala, della Colombia, dell'Australia orientale.\nHabitat.\nIn genere li troviamo al di sopra di piattaforme continentali ed insulari nella zona vicino alla costa, in particolare presso le barriere coralline con acqua pura e forti correnti convergenti. Si radunano inoltre nei pressi di atolli rocciosi e seamounts. Vista la grandezza sconfinata dell'areale della specie e la sua struttura a piccoli punti si pu\u00f2 immaginare che questi squali riescano ad attraversare l'oceano aperto che separa le isole oceaniche. Ci\u00f2 \u00e8 probabilmente vero in quanto si sono avvistati degli esemplari lontani pi\u00f9 di 50\u00a0km dalla terraferma. Assai raramente i giovani si avventurano al di sotto dei 25 metri di profondit\u00e0, mentre gli adulti possono arrivare anche a 180.\nAspetto.\nSi tratta di una delle specie pi\u00f9 grandi del genere, che spesso raggiunge i 3 metri di lunghezza. I record di lunghezza e massa corporea sono rispettivamente di 3.7 metri e 85.5\u00a0kg. Il corpo \u00e8 snello e allungato, tipico degli squali requiem. il muso \u00e8 largo ed arrotondato, e le narici presentano dei lembi di pelle a protezione. Gli occhi sono circolari e di medie dimensioni. La bocca contiene da 13 a 15 (generalmente 14) file di denti su entrambi i lati di entrambe le mascelle, pi\u00f9 un dente supplementare alla simfisi. I denti superiori sono robusti e triangolari, mentre quelli inferiori sono pi\u00f9 sottili. Entrambe le categorie sono caratterizzate da dentellature piuttosto fitte.\nLa prima pinna pettorale \u00e8 alta e a forma di falce, e si origina al di spora delle punte delle pinne pettorali. Una cresta interdorsale bassa che conduce sino alla seconda pinna dorsale \u00e8 presente. Quest'ultima pinna si origina al di sopra della pinna anale. Le pettorali sono appuntite e grandi.\nIl colore \u00e8 bruno grigiastro sul dorso e bianco sul ventre, con delle strisce bianco pallido sui fianchi. Le punte delle pinne sono scure, ma non in modo eccessivo.\nPossiamo distinguere lo squalo delle Galapagos dallo squalo bruno grazie alle pinne dorsali pi\u00f9 elevate ed ai denti pi\u00f9 grandi, e possiamo distinguerlo dallo squalo grigio perch\u00e9 il corpo \u00e8 meno robusto e la prima pinna dorsale \u00e8 meno appuntita rispetto a quella di quest'ultimo. Sul campo tuttavia, diventa assai difficile osservare questi particolari. Le vertebre precaudali sono poi in numero diverso. Lo squalo delle Galapagos ne ha 58, il bruno da 86 a 97, il grigio da 110 a 119.\nBiologia.\nComportamento.\nLo squalo delle Galapagos \u00e8 spesso il pi\u00f9 diffuso nelle acque poco profonde che circondano le isole oceaniche.\nNella loro prima descrizione della specie Snodgrass ed Heller notarono che il loro schooner aveva catturato diverse centinaia di questi squali e che migliaia ancora potevano essere osservate in acqua. Presso l'Arcipelago di San Pietro e San Paolo, che si trova nelle vicinanze della Dorsale medio atlantica, i \"Carcharhinus galapagensis\" sono stati descritti come una delle pi\u00f9 dense popolazioni di squali di tutto l'Atlantico. Anche se in alcune zone si riuniscono in grossi gruppi, questi non sono esattamente definibili scuole.\nQuando si riuniscono in gruppo, gli squali delle Galapagos dominano i \"Carcharhinus limbatus\" ed i \"Carcharhinus albimarginatus\" di pari taglia. Quando sono messi alle strette, possono mostrare i sintomi caratteristici di alcuni squali quando si sentono minacciati (la specie dove essi sono pi\u00f9 evidenti \u00e8 il \"Carcharhinus amblyrhynchos\"). Lo squalo inizia in questi casi a muoversi in modo nervoso ed esagerato, a nuotare ruotando su se stesso, inarcare il dorso e abbassare le pinne pettorali, esporre le branchie e far scattare le mascelle. Spesso muovono anche la testa a destra e a sinistra per mantenere la minaccia all'interno del campo visivo.\nUn parassita noto dello squalo in questione \u00e8 il platelminte \"Dermophthirius carcharhini\", che si attacca alla pelle. Un \"Caranax melampygus\" \u00e8 invece stato osservato mentre si muoveva sulla pelle di uno di questi squali per liberarsi dai parassiti.\nMentre raccoglieva pesci presso l'Isola di Clipperton, nel 1963 Limbaugh not\u00f2 come dei giovani esemplari di squalo delle Galapagos avessero circondato la barca e molti individui avessero iniziato a caricare il nulla o a colpire la chiglia della barca, i remi, le boe di segnalazione. Questo comportamento continu\u00f2 nonostante l'equipaggio avesse cercato di allontanarli con del rotenone (una tossina) e con del repellente per squali, e alcuni inseguirono la barca sino sotto costa, sino al punto di esporre il dorso fuori dalla superficie.\nDieta.\nIl cibo principale degli squali delle Galapagos sono pesci ossei bentici (tra i quali anguille, branzini, pesci piatti, teste piatte e pesci balestra) e piovre. Occasionalmente si nutrono anche di sgombri, pesci volanti, calamari. Con la crescita, entrano a far parte della dieta anche elasmobranchi (tra i quali razze e piccoli squali, anche della stessa specie) e crostacei, nonch\u00e9 oggetti apparentemente indigesti come foglie, coralli, rocce e rifiuti. Presso le Galapagos, la specie \u00e8 stata osservata mentre attaccava otarie orsine delle Galapagos (\"Arctocephalus galapagoensis\"), leoni marini delle Galapagos (\"Zalophus wollebaeki\") e iguane marine (\"Amblyrhynchus cristatus\").\nRiproduzione.\nCome il resto degli squali requiem, anche lo squalo delle Galapagos \u00e8 viviparo: l'embrione viene nutrito da una connessione placentale che si sviluppa a partire dal tuorlo esaurito che lo contiene. Le femmine partoriscono ogni 2 - 3 anni. L'accoppiamento avviene tra gennaio e marzo, periodo nel quale le femmine mostrano graffi procurati dal maschio con i denti per mantenere la presa durante la fecondazione. La gestazione dura circa un anno. La primavera successiva alla fecondazione, le femmine gravide si recano in aree vivaio a bassa profondit\u00e0 dove partoriscono da 4 a 16 squaletti. La dimensione dei cuccioli \u00e8 tra i 61 e gli 80\u00a0cm, anche se alcuni cuccioli di non pi\u00f9 di 57\u00a0cm osservati nel Pacifico fanno pensare che le dimensioni possano variare con l'area geografica.\nI giovani rimangono per un certo periodo in acque poco profonde per evitare di essere preda degli adulti. Il maschio matura a 6-8 anni, quando \u00e8 lungo 2.1-2.5 metri, mentre la femmina lo fa a 7-9 anni, quando raggiunge 2.2-2.5 metri di lunghezza. Sembra comunque che nessuno dei due sessi sia in grado di riprodursi prima dei 10 anni d'et\u00e0. La vita media dovrebbe superare i 24 anni.\nInterazioni con l'uomo.\nCurioso e poco incline alla fuga, questo squalo \u00e8 considerato pericoloso per l'uomo e immersioni senza protezioni in aree che ne sono ricche sono sconsigliate. Generalmente si avvicinano all'uomo incuriositi da una pinna o dalla forma di una mano oppure perch\u00e9 attirati in grandi quantit\u00e0 da operazioni di pesca. Il biologo Fitzroy nel 1839 li ha osservati al largo dell'Arcipelago di San Pietro e San Paolo notando che \nInvece Limbaugh nel 1963 riport\u00f2 che presso l'Isola di Clipperton \n\u00c8 quindi assai difficile allontanare questi squali, poich\u00e9 l'allontanamento temporaneo di uno di loro causerebbe il raduno di altri e l'istantaneo ritorno di quello, e l'utilizzo di armi da fuoco potrebbe scatenare una frenesia alimentare. Sino al 2008, vi sono stati due attacchi confermati da parte di questi squali a degli esseri umani: il primo, letale, alle Isole Vergini, il secondo, non letale, alle Bermuda.\nL'International Union for Conservation of Nature (IUCN) ha stabilito che la specie sia prossima alla minaccia, per via del suo lento tasso di riproduzione che non le consente di contrastare il continuo declino della popolazione. Anche se non vi sono prove certe di ci\u00f2, si sa che la specie viene catturata attraverso tutto l'areale dai pescatori. Si dice che la carne di uno squalo delle Galapagos sia di qualit\u00e0 eccellente. Anche se \u00e8 ancora comune in zone come le Hawaii, la specie \u00e8 stata estirpata dall'America Centrale e l'areale molto frammentato mette in pericolo anche gli esemplari di altre regioni. Le popolazioni di Kermadec e delle Galapagos sono protette all'interno di riserve marine"}
{"id": "2942261", "revid": "1305772", "url": "https://it.wikipedia.org/wiki?curid=2942261", "title": "Prohaska", "text": "Il termine \"Prohaska\" pu\u00f2 riferirsi a:"}
{"id": "2942262", "revid": "1573940", "url": "https://it.wikipedia.org/wiki?curid=2942262", "title": "Myosorex eisentrauti", "text": "Il toporagno di Eisentraut (\"Myosorex eisentrauti\" ) \u00e8 un mammifero soricomorfo della famiglia dei soricidi, endemico della Guinea Equatoriale.\nDistribuzione e habitat.\nLa specie \u00e8 endemica dell'isola di Bioko, nella Guinea Equatoriale.\nAbita nelle foreste tropicali umide di montagna a circa 2000 m di altitudine.\nConservazione.\nIl toporagno di Eisentraut \u00e8 classificato, dalla IUCN, fra le specie a rischio critico di estinzione."}
{"id": "2942263", "revid": "164710", "url": "https://it.wikipedia.org/wiki?curid=2942263", "title": "L.I.V.E.N.T.", "text": ""}
{"id": "2942271", "revid": "1796082", "url": "https://it.wikipedia.org/wiki?curid=2942271", "title": "Dr. Hyde Park", "text": "Dr. Hyde Park (\"P\u00e1irc de h\u00cdde\" in gaelico) \u00e8 uno stadio della Gaelic Athletic Association, situato a Roscommon, capoluogo dell'omonima contea facente parte della provincia di Connacht. Aperto e costruito nel 1969, l'impianto ospita le partite delle squadre ci calcio gaelico e hurling della contea ed ha una capienza di circa 25000 posti. Esso prende il nome da Douglas Hyde, primo presidente della Repubblica di Irlanda e originario proprio di Roscommon.\nDr. Hyde Park \u00e8 costituito da quattro tribune di cui solo una \u00e8 coperta e si trova nella Athlone Road, strada lungo la quale si trova anche l'ospedale della contea ed \u00e8 una vera fortezza per i giallo-blu, dal momento che \u00e8 difficilissimo da espugnare. Nel 1969 prese il posto del vecchio stadio cittadino St. Comans Park."}
{"id": "2942274", "revid": "1543377", "url": "https://it.wikipedia.org/wiki?curid=2942274", "title": "Stephen Charnock", "text": "Vita.\nNato nella parrocchia londinese di St Katharine Cree, Charnock studia all'Emmanuel College di Cambridge, periodo nel quale giunge alla conversione alla fede cristiana iniziando cos\u00ec il suo cammino spirituale che lo porter\u00e0 a diventare uno dei maggiori teologi puritani. Dopo aver terminato gli studi, probabilmente diventa insegnante privato e tutore ed \u00e8 chiamato a diventare per breve tempo ministro presso la cattedrale di Southwark, Londra, dove porta molti alla fede. Continua poi i suoi studi al New College di Oxford, dove, per i suoi meriti, consegue una borsa di studio e raggiunge la posizione di procuratore anziano.\nNel 1656 si trasferisce in Irlanda, dove diventa cappellano di Henry Cromwell, governatore dell'Irlanda. A Dublino inizia un ministero regolare di predicazione. Apprezzato da persone di diverse classi sociali e diversa denominazione che lo vengono ad ascoltare, acquista notoriet\u00e0 per le sue capacit\u00e0 e la diligenza con la quale svolge il suo mandato.\nNel 1660 viene ristabilita in Inghilterra la monarchia con Carlo II che ascende al trono dell'Inghilterra, della Scozia e dell'Irlanda. A causa di nuove restrizioni verso i predicatori puritani, gli viene impedito di svolgere il suo ministero pubblico in Irlanda ed in Inghilterra, dove ritorna. Ciononostante continua a studiare ed a svolgere il suo ministero in maniera non pubblica.\nCharnock assume un co-pastorato alla Crosby Hall di Londra nel 1675. Questo sar\u00e0 l'ultimo suo incarico prima della sua morte nel 1680.\nOpere.\nQuasi tutti i suoi numerosi scritti che gli sono attribuiti vengono trascritti e stampati dopo la sua morte, uno fra i pi\u00f9 famosi dei quali \u00e8 un sermone predicato alla Crosby Hall e conosciuto oggi come: \"The Existence and Attributes of God\" (L'esistenza e gli attributi di Dio)."}
{"id": "2942275", "revid": "228587", "url": "https://it.wikipedia.org/wiki?curid=2942275", "title": "Fox NASCAR", "text": "Fox NASCAR \u00e8 la copertura televisiva della serie NASCAR da parte di FOX Sports dal 2001. Dal 2005, la produzione \u00e8 stata interamente in HD.\nDal 2001 al 2006, la FOX si \u00e8 alternata con NBC per la copertura della Daytona 500, ma, dal 2007, alla fine di un accordo, la FOX \u00e8 diventata l'emittente esclusiva della gara. \nLa FOX copre le prime 13 gare stagionali, pi\u00f9 la Sprint Unlimited a Daytona e insieme alla sorella SPEED, tutte le qualifiche e prove libere delle tre serie maggiori.\nContratto TV con la NASCAR.\nIl 7 dicembre 2007, la NASCAR ha firmato un contratto da $4.48 miliardi con la FOX e SPEED. Di questo contratto fanno parte anche ESPN e TNT. Il contratto \u00e8 in vigore dalla stagione 2007 ed \u00e8 strutturato come segue:"}
{"id": "2942280", "revid": "110925102", "url": "https://it.wikipedia.org/wiki?curid=2942280", "title": "Dolores Wettach", "text": "\u00c8 ricordata per aver interpretato per il cinema, a fianco di Nino Manfredi, l'episodio \"Una donna d'affari\" del film collettivo del 1964 \"Controsesso\". In tale episodio interpretava appunto il ruolo di una donna in carriera che procurava guai e delusioni a ripetizione ad un ingenuo musicista invaghitosi di lei vedendola passare per via Condotti.\n\u00c8 stata modella per la rivista \"Vogue\".\nBiografia.\nDi padre svizzero e madre svedese, Wettach si trasfer\u00ec con la famiglia all'et\u00e0 di cinque anni a Flushing, New York City, dove il padre Charles e la madre Ethel avevano deciso di installare un ranch per allevamento di mucche da latte.\nHa rappresentato lo stato del Vermont nell'edizione del 1956 di Miss Universo e l'anno successivo si diplom\u00f2 alla University of Vermont..\nCarriera.\nLa Wettach non ha avuto una particolare carriera come attrice: dopo il film del 1964 \"Controsesso\", in cui fu diretta da Renato Castellani, \u00e8 tornata alla ribalta solo nel 2009 comparendo nei panni di se stessa in un film documentario per la televisione sulla figura del giocatore di baseball Ted Williams (1918-2002), al quale \u00e8 stata sposata dal 1967 al 1972.\nIl matrimonio con Williams (che era stato gi\u00e0 sposato due volte e che aveva conosciuto durante un volo aereo, senza sapere che era un noto sportivo), fin\u00ec in divorzio. Da lui ha avuto per\u00f2 due figli, John Henry e Claudia."}
{"id": "2942283", "revid": "510125", "url": "https://it.wikipedia.org/wiki?curid=2942283", "title": "Jake e Blake", "text": ""}
{"id": "2942286", "revid": "3115", "url": "https://it.wikipedia.org/wiki?curid=2942286", "title": "Icilio Calleja", "text": "Antonio Federico Icilio Calleja, tenore lirico drammatico, voce molto robusta specialmente nel registro acuto, brunita nei centri e discreta musicalit\u00e0, studi\u00f2 giurisprudenza presso la Sorbonne a Parigi prima di dedicarsi al canto. Debutt\u00f2 nel 1906 a Firenze nel ruolo di Canio in \"Pagliacci\" di Ruggero Leoncavallo. Nel 1913 ottenne un successo al Teatro alla Scala di Milano nel ruolo di Otello. Cant\u00f2 nei principali teatri italiani e internazionali. Trov\u00f2 una definitiva collocazione musicale come tenore wagneriano. Concluse la sua carriera nel 1929 al Teatro Regio di Parma nel ruolo del protagonista nel \"Siegfried\" di Richard Wagner."}
{"id": "2942288", "revid": "1418004", "url": "https://it.wikipedia.org/wiki?curid=2942288", "title": "Robbie Branscum", "text": "Robbie Branscumnacque in una fattoria nell'Arkansas, vicino a Big Flat, nel 1937. Suo padre mor\u00ec quando aveva soltanto 4 anni. Crebbe insieme ai suoi nonni in un'altra fattoria. Abbandon\u00f2 la scuola prima del diploma. Continu\u00f2 a leggere ed a scrivere poesie e canzoni guadagnandosi da vivere con il lavoro nelle fattorie. A 15 anni si spos\u00f2 con Dwane Branscum. Diede alla luce una figlia e divorzi\u00f2 a 25 anni. \nLa sua vita ebbe una svolta importante dopo il notiziario della sua chiesa, la Southern Baptist, pubblic\u00f2 un articolo che aveva scritto e in seguito decise di diventare scrittrice. Il suo primo libro fu \"Me and Jim Luke\". \nBranscum pubblico 20 libri in 20 anni tra cui il giallo per ragazzi \"Il truce assassinio del cane di Bates\". \nHa lavorato con l'agente letterario Barthold Fles. \nI suoi libri sono stati premiati con un Friends of American Writers Award (1977) e con un Edgar Award (1983). \nRobbie mor\u00ec per un attacco di cuore nel 1997 nella sua casa a San Pablo."}
{"id": "2942291", "revid": "2052878", "url": "https://it.wikipedia.org/wiki?curid=2942291", "title": "Amici (New Trolls)", "text": "Amici \u00e8 l'undicesimo album in studio dei New Trolls, pubblicato nel 1988.\nCopertina Album.\nArtwork : Carlo Mirabasso"}
{"id": "2942295", "revid": "1543377", "url": "https://it.wikipedia.org/wiki?curid=2942295", "title": "Fox Major League Baseball", "text": "Fox Major League Baseball o Fox MLB \u00e8 lo spazio che il network di Rupert Murdoch dedica al baseball fin dal 1996, e continuer\u00e0 fino alla fine della stagione 2021 della Major League Baseball, con tutti i diritti dei vari eventi tra cui All-Star Game e World Series.\nFox ha diritto a mostrare ogni team per almeno nove volte durante la stagione.\nSpecial Coverage.\nFin da quando il baseball \u00e8 su Fox, essa ha trasmesso tre partite della regular-season che non erano di sabato pomeriggio.\nLe tre partite sono:\nBlackout Policy.\nFOX ha certi diritti per le partite del sabato pomeriggio della MLB ed ESPN ha certi diritti per le partite della domenica sera. Esistono per\u00f2 dei limiti legati ai media market USA e Canada, che danno la precedenza ai network locali per la trasmissione delle partite in un certo mercato locale. Questo consente di trasmettere partite slegate dal territorio di competenza."}
{"id": "2942298", "revid": "2044019", "url": "https://it.wikipedia.org/wiki?curid=2942298", "title": "Zenon - Ragazza stellare", "text": "Zenon - Ragazza stellare (\"Zenon: Girl of the 21st Century\") \u00e8 un film per la televisione del 1999.\nTrama.\nZenon Kar \u00e8 una ragazza di 13 anni che vive con la sua famiglia su una stazione spaziale in orbita intorno alla Terra nel 2049. Dopo essersi messa nei guai con il Capo Windom, comandante della stazione spaziale, Zenon viene punita con l'esilio sul pianeta Terra. Dopo diverse settimane sulla Terra, Zenon, viene a sapere che i suoi familiari sono in pericolo. Zenon deve trovare un modo per tornare alla stazione spaziale, nella speranza di salvare la sua famiglia, i suoi amici, e la sua casa.\nProduzione.\nLe scene del film ambientate sul pianeta Terra sono state girate a Vancouver, Columbia Britannica in Canada. Uno dei set visibili nel film \u00e8 la Plaza of Nations, dove Zenon lascia e arriva sul pianeta Terra."}
{"id": "2942299", "revid": "2052878", "url": "https://it.wikipedia.org/wiki?curid=2942299", "title": "Quella carezza della sera (album)", "text": "Quella carezza della sera \u00e8 il settimo album antologico del gruppo musicale italiano dei New Trolls, pubblicato nel 1989."}
{"id": "2942301", "revid": "1719883", "url": "https://it.wikipedia.org/wiki?curid=2942301", "title": "Magiae naturalis sive de miraculis rerum naturalium", "text": "Magiae naturalis sive de miraculis rerum naturalium \u00e8 un'opera di Giovanni Battista Della Porta.\nStesura.\nCome dice lo stesso autore nella prefazione, l'opera, originariamente in quattro volumi, era stata concepita gi\u00e0 all'et\u00e0 di quindici anni. Al 1558 risale la sua prima pubblicazione. Successivamente ebbe nuove edizioni, nelle quali la mole si accrebbe fino a venti volumi, e fu compendiata in un volume unico nel 1584: questo compendio fu largamente diffuso e fu tradotto dal latino nelle principali lingue europee.\nContenuto.\nL'opera si occupa di scienza popolare, cosmologia, geologia, ottica, prodotti delle piante, medicine, veleni, cucina, cambiamenti chimici dei metalli, distillazione, colorazione del vetro, smalti e ceramiche, propriet\u00e0 magnetiche, cosmetici, polvere da sparo, crittografia. \nVi si citano autori antichi, come Aristotele e Teofrasto, ma ugualmente le conoscenze contemporanee. Si tratta tuttavia di una compilazione scolastica, non basata su una propria attivit\u00e0 di ricerca, ma sullo studio degli autori antichi e moderni. In una delle edizioni successive alla prima descrisse una camera oscura dotata di una lente convessa e, sebbene non ne fosse l'inventore, la popolarit\u00e0 della sua opera ne accrebbe la conoscenza.\nDella Porta difende la magia naturale, distinguendola da quella superstiziosa di origine demonologica, estendendo il suo campo di indagine oltre la dimensione fisica, alla disciplina che tutti considerano degna di onore, ovvero la filosofia, di cui la magia non \u00e8 che la traduzione in atti concreti.\nNell'opera sono cos\u00ec rinvenibili punti di contatto col \"De occulta philosophia\" di Agrippa von Nettesheim."}
{"id": "2942303", "revid": "22414", "url": "https://it.wikipedia.org/wiki?curid=2942303", "title": "Storno di Hildebrandt", "text": ""}
{"id": "2942311", "revid": "228587", "url": "https://it.wikipedia.org/wiki?curid=2942311", "title": "Fox Sports", "text": "La Fox Sports \u00e8 una divisione della Fox Broadcasting Company (parte della Fox Corporation). Fu formata nel 1994 con l'acquisizione da parte della FOX dei diritti della NFL. Altre acquisizioni da parte della FOX furono l'intera stagione della National Hockey League dal 1994 al 1999, della MLB dal 1996 ad oggi e molto pi\u00f9 tardi dal 2001 al presente l'acquisizione della NASCAR.\nDescrizione.\nLe coperture esclusive che la FOX ha acquistato sono tra i pi\u00f9 importanti del mondo. La FOX ha comprato a tutti gli effetti la gara regina della NASCAR, la Daytona 500.\nDal 2007 ha comprato anche quattro gare della Formula 1, compresa il Gran Premio degli Stati Uniti. Riguardante ancora la NASCAR ha comprato due gare della Craftsman Truck Series (tutte le altre vanno alla sua consociata SPEED).\nIn addizione al canale nazionale, la FOX ha anche dei canali a livello regionale sotto il nome di Fox Sport Net + regione USA. Tra questi canali ci sono anche canali satellitari come: SPEED e Fox Soccer Channel, uno dedicato ai motori il secondo interamente al calcio.\nLa Fox Sports cominci\u00f2 a mandare i programmi in HD il 12 settembre 2004 con alcune partite della NFL, alcune di MLB e tutte le gare NASCAR che venivano trasmesse sulla sua rete.\nIl suo segnale HD \u00e8 720p HDTV.\nLe grafiche della FOX hanno vinto premi speciali in tutto il mondo e hanno rivoluzionato i canoni dei programmi in tutti gli Stati Uniti. La sigla iniziale del programma NFL possono essere ascoltate in ogni programma della FOX.\nLe precedenti grafiche della Fox sono passate ai network regionali come una specie di bug.\nFox Sports cominci\u00f2 a trasmettere in alta definizione il 4 luglio 2004 con la Coke Zero 400 a Daytona. In seguito l'HD si estese anche alla NFL e MLB.\nFox Sports in Italia.\nIl network sportivo Fox Sports \u00e8 approdato in Italia sulle piattaforme Sky e Mediaset Premium e d\u00e0 l'opportunit\u00e0 agli utenti italiani di vedere Premier League, FA Cup, Ligue 1, Liga spagnola e Eredivisie olandese. Il 17 giugno 2013, Fox International Channels Italy emise un comunicato che annunciava ufficialmente l'approdo di Fox Sports in Italia sulla piattaforma satellitare Sky, il canale \u00e8 compreso nel Pack Sky Calcio, alla numerazione 205, senza costi aggiuntivi e inizi\u00f2 le sue trasmissioni dal 9 agosto 2013 anche in HD come esclusiva, insieme a Fox Sports Plus alla numerazione 210 . \nFox Sports \u00e8 stato presente senza costi aggiuntivi anche nel pacchetto Calcio dell'offerta di Mediaset Premium ed ha esordito sul digitale terrestre il 17 agosto sul canale 382 con il debutto della nuova stagione di Premier League, solo nel formato SD, insieme a Fox Sports Plus alla numerazione 383. Ha cessato le trasmissioni sulla piattaforma terrestre per mancato rinnovo del contratto il 30 giugno 2015, rimanendo cos\u00ec visibile solo sul satellite fino al 30 giugno 2018.\nProgrammi di Fox Sports negli USA.\n\"SmackDown!\" (2019-in corso)"}
{"id": "2942312", "revid": "767487", "url": "https://it.wikipedia.org/wiki?curid=2942312", "title": "Go-Bang's", "text": "Le Go-Bang's erano un gruppo femminile pop giapponese, attivo tra la fine degli anni '80 e l'inizio del '90. Formato da tre ragazze, il gruppo si sciolse nel 1994 quando Kaori Moriwaka, la cantante/compositrice, decise di iniziare una carriera solista come cantautrice/produttrice/attrice. Le altre due componenti del gruppo, Mitsuko Saito (batteria) e Misa Tanishima (basso), sono da allora scomparse dalle scene musicali, sebbene la Saito abbia suonato brevemente con qualche altro gruppo, oltre che in un video per una canzone della famosa cantante j-pop Namie Amuro.\nStoria.\nInizialmente le Go-Bang's erano formate da quattro membri, tuttavia la chitarrista abbandon\u00f2 il gruppo prima che esso divenisse famoso, quindi non si sa molto di lei.\nNel momento pi\u00f9 alto della loro carriera, l'album \"Greatest Venus\" entr\u00f2 direttamente nella prima posizione della classifica giapponese Oricon di vendite, e vi rimase per due settimane consecutive. Lo stile musicale dell'album era piuttosto inusuale, trattandosi del pi\u00f9 spensierato bubblegum pop influenzato, per\u00f2, dal duro punk rock. A causa della mancanza di una chitarra nel gruppo, per l'album \"Samantha\" le Go-Bang's lavorarono insieme ai King Gang's, un trio maschile loro complementare che forn\u00ec i suoni di chitarra elettrica e tastiere.\nL'album \"Samantha\" fu mixato da Michael Haas, l'ingegnere del suono della band techno/house 808 State, che registrava ai Revolution Studio di Manchester, UK. Inoltre, la canzone che dava il nome all'album, \"Samansa\", fu remixata in inglese da John Waddel della Rhythm King Productions, la casa di produzione della cantante britannica club/pop Betty Boo. Tale versione remixata fu pubblicata in un EP di canzoni remix delle Go-Bang's, \"Darrin\".\nGrazie alla musica orecchiabile, allegra e vivace con alcune influenze dell'allora popolare punk, le Go-Bang's ebbero un certo impatto nelle classifiche giapponesi per qualche tempo, tuttavia come tanti gruppi andarono gradualmente scomparendo, fino a sparire totalmente dalle scene musicali a met\u00e0 anni '90. La loro influenza, tuttavia, si fece sentire in band successive, come ad esempio i Titan Go-King's."}
{"id": "2942314", "revid": "1751024", "url": "https://it.wikipedia.org/wiki?curid=2942314", "title": "TeenAngels 1", "text": "TeenAngels 1 \u00e8 il primo album in studio del gruppo musicale argentino TeenAngels, pubblicato il 17 aprile 2007.\nL'album \u00e8 stato in gran parte prodotto da Cris Morena, creatrice della telenovela. L'album \u00e8 principalmente interpretato da Emilia Attias, ed ha la partecipazione speciale di Nicol\u00e1s V\u00e1zquez. Molti dei brani contenuti erano gi\u00e0 stati presentati prima dell'uscita dell'album all'interno della serie o alla radio. Poche settimane dopo l'uscita ottiene il disco di platino.\nDebito al grande successo della serie, il 20 marzo 2009, l'album viene pubblicato in tutto il Sudamerica da Sony Music.\nSul disco si \u00e8 espressa anche Cris Morena:"}
{"id": "2942315", "revid": "110157", "url": "https://it.wikipedia.org/wiki?curid=2942315", "title": "N\u00e1vr\u0161\u00ed", "text": "N\u00e1vr\u0161\u00ed (in tedesco \"Rolessengr\u00fcn\") \u00e8 una frazione di Tu\u0159any, comune ceco del distretto di Cheb, nella regione di Karlovy Vary.\nGeografia fisica.\nIl villaggio si trova ad 1\u00a0km a nord di Tu\u0159any. Nel villaggio sono state registrate 13 abitazioni, nelle quali vivono 25 persone."}
{"id": "2942316", "revid": "484362", "url": "https://it.wikipedia.org/wiki?curid=2942316", "title": "The Block", "text": "The Block \u00e8 il quinto album in studio dei New Kids on the Block, il primo dopo quattordici anni che segna il ricongiungimento della band, dai tempi di \"Face the Music\", edito nel 1994. \u00c8 stato pubblicato dalla Interscope Records il 2 settembre 2008 in Stati Uniti e Canada e accompagnato da una edizione Deluxe che include quattro bonus track. L'album ha venduto 100,000 copie nella prima settimana a partire dalla sua pubblicazione, debuttando in testa alla classifica U.S. Top Pop Albums e alla numero 2 nella U.S. \"Billboard\" 200.\nL'album \u00e8 stato anticipato dai singoli \"Summertime\", pubblicato il 13 maggio 2008, e \"Single\", un duetto con Ne-Yo, pubblicato il 12 agosto 2008. L'uscita di \"The Block\" \u00e8 stata promossa dal tour , intrapreso nel 2008."}
{"id": "2942320", "revid": "2052878", "url": "https://it.wikipedia.org/wiki?curid=2942320", "title": "Quelli come noi", "text": "Quelli come noi \u00e8 il dodicesimo album in studio dei New Trolls, pubblicato nel 1992.\nL'album contiene due inediti (la title track, portata in quell'anno al Festival di Sanremo, e \"Hey, lass\u00f9!\") pi\u00f9 9 vecchie canzoni riproposte in nuove versioni."}
{"id": "2942321", "revid": "1305772", "url": "https://it.wikipedia.org/wiki?curid=2942321", "title": "Lipoltov", "text": "Lipoltov (in tedesco \"Lapitzfeld\") \u00e8 una frazione di Tu\u0159any, comune ceco del distretto di Cheb, nella regione di Karlovy Vary.\nGeografia fisica.\nIl villaggio si trova ad 1,5\u00a0km ad ovest di Tu\u0159any. Nel villaggio sono state registrate 14 abitazioni, nelle quali vivono 20 persone."}
{"id": "2942322", "revid": "438678", "url": "https://it.wikipedia.org/wiki?curid=2942322", "title": "Rolessengr\u00fcn", "text": ""}
{"id": "2942323", "revid": "438678", "url": "https://it.wikipedia.org/wiki?curid=2942323", "title": "Lapitzfeld", "text": ""}
{"id": "2942325", "revid": "502914", "url": "https://it.wikipedia.org/wiki?curid=2942325", "title": "Vorticit\u00e0 potenziale di Rossby", "text": ""}
{"id": "2942330", "revid": "502914", "url": "https://it.wikipedia.org/wiki?curid=2942330", "title": "Vorticit\u00e0 potenziale di Ertel", "text": ""}
{"id": "2942332", "revid": "26644", "url": "https://it.wikipedia.org/wiki?curid=2942332", "title": "Blackstairs", "text": ""}
{"id": "2942334", "revid": "1442080", "url": "https://it.wikipedia.org/wiki?curid=2942334", "title": "Mutua Madrile\u00f1a Madrid Open 2010 - Singolare maschile", "text": "Il singolare maschile del Mutua Madrile\u00f1a Madrid Open 2010 \u00e8 stato un torneo di tennis facente parte dell'ATP World Tour 2010.\nIl detentore del titolo era Roger Federer, che \u00e8 stato battuto in finale da Rafael Nadal.\nTeste di serie.\nLe prime otto teste di serie passano direttamente al secondo turno. "}
{"id": "2942338", "revid": "123927546", "url": "https://it.wikipedia.org/wiki?curid=2942338", "title": "Governo provvisorio della Repubblica francese", "text": "Il Governo provvisorio della Repubblica francese (GPRF) fu l'istituzione che assicur\u00f2 il governo della Francia all'indomani della caduta del Governo di Vichy alla seconda guerra mondiale e fino all'introduzione della Quarta Repubblica francese.\nEsso fu retto dal generale Charles de Gaulle, leader della France libre, dalla sua creazione, il 3 giugno 1944, fino al 20 gennaio del 1946."}
{"id": "2942339", "revid": "124414661", "url": "https://it.wikipedia.org/wiki?curid=2942339", "title": "Gatorade Duel", "text": "La Gatorade Duel, \u00e8 una gara NASCAR, che si svolge annualmente al Daytona International Speedway, che serve a quei piloti che non si sono riusciti a qualificare nelle qualifiche ufficiali della Daytona 500 . Consiste in due gare, ognuna composta da 60 giri e, di solito, si svolge il gioved\u00ec prima della Daytona 500.\nLa gara \u00e8 trasmessa negli USA da SPEED."}
{"id": "2942340", "revid": "2044019", "url": "https://it.wikipedia.org/wiki?curid=2942340", "title": "Johnny Tsunami - Un surfista sulla neve", "text": "Johnny Tsunami - Un surfista sulla neve (\"Johnny Tsunami\") \u00e8 un film per la televisione del 1999. Il film fu nominato nel 2000 agli Humanitas Prize nella categoria di film live-action per bambini. \"Johnny Tsunami\" ha anche avuto molto tempo dopo un seguito dal titolo \"Johnny Kapahala - Cavalcando l'onda\", trasmesso nel 2007.\nTrama.\nIl giovane Johnny Kapahala vive alle Hawaii, con i genitori, gli amici e il nonno paterno, che \u00e8 una leggenda del surf (sport in cui anche Johnny se la cava bene). Purtroppo il padre deve accettare un impiego nel Vermont, obbligando la famiglia al trasferimento, e questo diventa un problema per Johnny, abituato al sole e al mare e costretto ora in montagna ed in mezzo alla neve. Nella nuova citt\u00e0 i ragazzi si sono divisi in due gruppi: gli 'Angeli' e i 'Diavoli'. Gli angeli, tutti ragazzi di buona famiglia, praticano sci, mentre i Diavoli praticano snowboard. Naturalmente, tra Angeli e Diavoli non corre buon sangue. Anche la montagna alle cui pendici \u00e8 la citt\u00e0 ove abita Johnny \u00e8 divisa un due 'parti', una dedicata allo sci, e l'altra allo snowboard.\nA scuola, dopo alcuni problemi di adattamento alle nuove regole, johnny cerca di integrarsi, cercando di imparare lo sci (con esiti disastrosi), e conosce una ragazza, Emily (Kirsten Storms), del gruppo degli Angeli. Anche il suo ragazzo, Brett, ne fa parte, ed inizia subito a prendere in giro Johnny.\nDopo un'ennesima figuraccia con gli sci Johnny conosce Sam Sterling, un Diavolo, che gli insegna a sciare con la tavola (con risultati nettamente migliori rispetto agli sci). Da quel momento ci saranno numerosi scontri tra Angeli e Diavoli, colpevoli questi ultimi di invadere il territorio riservato agli sci.\nUn giorno Johnny propone ad Emily di provare la tavola, ma la discesa rischia di finire in tragedia, in quanto Emily cade fuori pista, e solo l'intervento del soccorso evita che cada in un crepaccio. Come se non bastasse, il padre di Sam, ufficiale dei Marines, viene trasferito in Irlanda, e porter\u00e0 con s\u00e9 il figlio.\nI due ragazzi decidono di scappare su un cargo per le Hawaii, ottenendo ospitalit\u00e0 dal nonno di Johnny. Da qui, anche grazie al nonno, si convincono che \u00e8 giusto far ritorno a casa, accompagnati da lui.\nUna volta a casa, Johnny porta suo nonno sulla neve, scoprendo con stupore che \u00e8 conosciuto anche li' (il proprietario del negozio di tavole lo considera una leggenda anche sulla neve). Incontrandosi con un gruppo di Angeli (tra cui Emily e Brett) il nonno propone una sfida: Johnny e Brett faranno una gara a 2, e chi vince potr\u00e0 decidere la parte della montagna su cui sciare.\nAll'inizio della gara viene spiegata la divisione tra sci e snowboard: la montagna \u00e8 di propriet\u00e0 di due fratelli, che dopo un litigio hanno deciso di tenere separati i due versanti.\nLa gara termina con la vittoria di Johnny sul filo di lana, e con la riappacificazione dei due fratelli."}
{"id": "2942342", "revid": "43204", "url": "https://it.wikipedia.org/wiki?curid=2942342", "title": "HPS Helsinki", "text": ""}
{"id": "2942344", "revid": "404338", "url": "https://it.wikipedia.org/wiki?curid=2942344", "title": "Componenti (elettronica)", "text": " #REDIRECT componente elettronico"}
{"id": "2942345", "revid": "43204", "url": "https://it.wikipedia.org/wiki?curid=2942345", "title": "KPV Kokkola", "text": ""}
{"id": "2942347", "revid": "984922", "url": "https://it.wikipedia.org/wiki?curid=2942347", "title": "Genio incompreso... ma non troppo", "text": "Genio incompreso... ma non troppo (\"Genius\") \u00e8 un film per la televisione del 1999.\nTrama.\nCharlie Boyle, genio della fisica ed amante dell'hockey su ghiaccio, \u00e8 stanco di non avere amici. Gi\u00e0 non \u00e8 facile essere al liceo alla tenera et\u00e0 di 15 anni e come se non bastasse sta aiutando uno scienziato a vincere la gravit\u00e0. Incontra Claire Addison: una bella ragazza figlia di uno degli allenatori della Northern Lights che \u00e8 anche il suo tutor: per conquistarla e farsi nuovi amici, Charlie cambia il suo aspetto ed assume l'immagine di Chaz Anthony, un ragazzo scansafatiche e cattivo e si iscrive ad un'altra scuola. Gestire due vite allo stesso tempo per\u00f2 pu\u00f2 essere difficile, anche per un genio."}
{"id": "2942348", "revid": "1442080", "url": "https://it.wikipedia.org/wiki?curid=2942348", "title": "BMW Open 2010 - Doppio", "text": "Il doppio del BMW Open 2010 \u00e8 stato un torneo di tennis facente parte dell'ATP World Tour 2010.\nJan Hernych e Ivo Min\u00e1\u0159 erano i campioni uscenti.\nOliver Marach e Santiago Ventura hanno battuto in finale Eric Butorac e Michael Kohlmann 5-7, 6-3, 16-14."}
{"id": "2942352", "revid": "124686404", "url": "https://it.wikipedia.org/wiki?curid=2942352", "title": "AGIL Volley 2000-2001", "text": "Questa voce raccoglie le informazioni riguardanti l'AGIL Volley nelle competizioni ufficiali della stagione 2000-2001.\nStagione.\nLa stagione 2000-01 dell'AGIL Volley di Trecate, la terza consecutiva in Serie A2, vede confermare l'ossatura della squadra della stagione precedente, a cui si aggiungono le due statunitensi Noriega e Weston, mentre parte la cubane Liana Mesa. Il campionato, rinnovato nella formula, con un unico girone con gare di andata e ritorno seguito poi dai \"play-off\" promozione, vede la formazione piemontese subito protagonista, vincendo nel girone d'andata dodici partite su quindici e in quello di ritorno addirittura quattordici, perdendo solo la gara contro l'Ags Volley San Don\u00e0: tuttavia raggiunge la seconda posizione in classifica, alle spalle del Giannino Pieralisi Volley di Jesi, ottenendo quindi la qualificazioni ai \"play-off\" promozione dove supera in semifinale la squadra di San Don\u00e0 di Piave e in finale, in tre gare, il Volley Forl\u00ec, venendo promossa per la prima volta in Serie A1.\nL'AGIL Volley partecipa anche alla Coppa Italia di Serie A2, vincendo il girone di qualificazione a punteggio pieno, qualificandosi per le semifinali, dove incontra la Roma Pallavolo: superata per 3-0 la squadra della capitale, in finale affronta il Pieralisi Jesi, sconfitto anch'esso per 3-0, vincendo il primo trofeo della sua storia.\nOrganigramma societario.\nArea direttiva\nArea tecnica\nArea sanitaria"}
{"id": "2942356", "revid": "399", "url": "https://it.wikipedia.org/wiki?curid=2942356", "title": "Gaggia (azienda)", "text": "Gaggia \u00e8 un'azienda italiana produttrice di macchine per il caff\u00e8. Dal 2017 il marchio \u00e8 controllato dal Gruppo Evoca con sede a Bergamo.\nStoria.\nL'azienda \u00e8 fondata nel 1947 a Robecco sul Naviglio come Gaggia S.p.A. da Giovanni Achille Gaggia (1895-1961), un barista milanese, che nel 1938 presenta il brevetto di un primo modello di macchina da caff\u00e8 con la cremina. Nel 1948 la ditta realizza la prima macchina da caff\u00e8 con il funzionamento a leva.\nIl successo arriva quando il bar Motta&amp;Biffi in Galleria Vittorio Emanuele, a Milano, installa la macchina della Gaggia: c'\u00e8 la coda tra i clienti. Inizialmente le macchine da caff\u00e8 prodotte da Gaggia sono esclusivamente per uso professionale, nel 1977 la produzione viene ampliata alle macchine da caff\u00e8 per uso domestico. Il figlio di Giovanni, Camillo, con il socio Armando Migliorini, espande l'attivit\u00e0 sui Navigli ma incontra difficolt\u00e0 economiche. Nel 1989 l'azienda, che realizza un fatturato di oltre 56 miliardi di lire, cambia propriet\u00e0 ed \u00e8 ceduta all'uomo di affari austro-statunitense Gerhard Andlingler.\nNel 1999 altro passaggio di propriet\u00e0: l'azienda viene ceduta alla Saeco, che ne rileva il 60% del capitale.\nNel 2007 l'azienda milanese entra in crisi a causa di un calo delle vendite, con il rischio di chiudere lo stabilimento di Robecco e spostare la produzione in Romania e a Gaggio Montano. Due anni dopo Gaggia segue le sorti della sua controllante Saeco, che viene rilevata dalla multinazionale olandese Philips.\nNel 2008, Gaggia ha avviato una collaborazione con Illy, per la quale ha realizzato la macchina da caff\u00e8 modello \"Iperespresso\".\nDal 2016 lo stabilimento di Robecco sul Naviglio \u00e8 in stato di abbandono, con l'insegna aziendale ricoperta da un telo. Nel marzo 2017 le licenze dei marchi Gaggia e Saeco, entrambi di propriet\u00e0 dal 2009 della Philips, sono rilevati dalla N&amp;W Global Vending, una societ\u00e0 creata nel 2000 dalla fusione tra la Necta (ex Zanussi) e la danese Wittenborg, leader nella distribuzione automatica di caff\u00e8, bevande, snack e con sede in Valbrembo, Bergamo. Nel 2015 N&amp;W, controllata dal fondo internazionale Lone Star, cambia il nome in Gruppo Evoca che rilancia lo stabilimento di Gaggio Montano, Bologna, si specializza nella produzione di macchine per bar e ristoranti e rilancia, in occasione della celebrazione degli ottant'anni, il marchio Gaggia Milano."}
{"id": "2942359", "revid": "1632387", "url": "https://it.wikipedia.org/wiki?curid=2942359", "title": "Rotten Sound", "text": "I Rotten Sound sono una band grindcore e death metal finlandese formatasi a Vaasa nel 1993. I testi delle loro canzoni riguardano generalmente questioni di interesse sociale come l'avidit\u00e0, il conformismo, il razzismo, la politica e la violenza.\nBiografia.\nI Rotten Sound vengono fondati dal chitarrista Mika Aalto a Vaasa, in Finlandia, nel 1993. Il gruppo pubblica la sua prima registrazione, l'EP \"Sick Bastard\", attraverso la Genet Records nel 1994. Negli anni successivi vedono la luce altri due EP, \"Psychotic Veterinarian\" nel 1995 e \"Loosin' Face\" nel 1996, e uno split con i Control Mechanism, \"Splitted Alive\" nel 1997.\nIl primo album in studio dei Rotten Sound, \"Under Pressure\", esce nel 1997 per l'etichetta spagnola Repulse Records. Il disco \u00e8 seguito, nel 1999, da \"Drain\", secondo full-length del gruppo. L'album segna il debutto del secondo chitarrista Juha Ylikoski. All'inizio del 2000 la band firma un contratto per la casa discografica statunitense Necropolis Records, con la quale pubblica l'EP \"Still Psycho\", contenente una cover della celebre canzone dei Carcass \"Reek of Putrefaction\". Allo scopo di promuovere l'album i Rotten Sound partono per una tourn\u00e9e europea in compagnia di Hateplow, In Aeturnum e Malevolent Creation.\nIl loro terzo album in studio, intitolato \"Murderworks\", esce il 17 giugno 2002 per Deathvomit Records negli Stati Uniti e per Century Media Records in Europa. L'attivit\u00e0 di promozione del disco li vede partecipare come headliner al tour \"Murdering Europe\", col quale attraversano il vecchio continente assieme a due band ceche come Fleshless e Lykathea Aflame. Negli anni seguenti il gruppo continua ad essere in tourn\u00e9e: nel giugno 2003 \u00e8 in Europa con Hateplow e Debauchery e nel maggio 2004 \u00e8 negli Stati Uniti con Circle of Dead Children, Phobia e Strong Intention. Il 5 gennaio 2005 esce il loro quarto full-length, \"Exit\". Il lavoro \u00e8 registrato ai Soundlab Studios di \u00d6rebro, Svezia, e si avvale della partecipazione, come tecnico del suono e produttore, di Mieszko Talarczyk, defunto cantante e chitarrista dei Nasum. Nel marzo dello stesso anno i Rotten Sound partono con i Disfear per un tour scandinavo.\nIl 9 gennaio 2008 viene pubblicato \"Cycles\", quinto studio album del gruppo."}
{"id": "2942361", "revid": "2209385", "url": "https://it.wikipedia.org/wiki?curid=2942361", "title": "Il colore dell'amicizia", "text": "Il colore dell'amicizia (\"The Color of Friendship\") \u00e8 un film per la televisione del 2000 diretto da Kevin Hooks.\nTrama.\nSiamo negli anni Settanta. Mahree, una quattordicenne sudafricana bianca, cresciuta all'interno di una famiglia razzista, viene spedita negli Stati Uniti per un programma di scambio culturale organizzato dalla sua scuola. Durante questo periodo di tempo, viene affidata alla famiglia afro-americana del senatore Dellum, che crede fermamente nei diritti dei neri in Sudafrica e che lotta, assieme ad altri senatori, perch\u00e9 vengano rispettati. Appena giunta in America, Mahree conosce la famiglia ospitante e sia lei che i Dellum rimangono molto sorpresi: lei non si aspettava che si trattasse di una famiglia afro-americana e loro non si aspettavano che arrivasse una sudafricana bianca. Mahree \u00e8 molto confusa e, non sapendo cosa fare, si barrica nella camera di Piper, la figlia tredicenne dei Dellum che, dopo alcune ore con uno stratagemma, entra in camera per parlare con lei e tranquillizzarla. All'inizio le due si parlano a malapena ma poi, dopo una giornata passata insieme diventano amiche. Passano le settimane e Piper e Mahree diventano inseparabili, ma un giorno, Mahree viene portata via dalla casa dei Dellum da alcuni uomini dell'ambasciata sudafricana. La povera ragazza non capisce il perch\u00e9 di tutto quel trambusto e, quando cerca delle risposte da parte di quei segretari, non le vengono fornite. Appena arrivata all'ambasciata, riceve l'ordine di prenotare telefonicamente un volo per il Sudafrica e di partire il prima possibile.\nMentre si trova all'ambasciata, comincia a seguire un notiziario che parla del suicidio dell'attivista sudafricano di colore Stephen Biko, considerato un criminale dal governo sudafricano. Nel frattempo, a casa dei Dellum, Piper \u00e8 molto triste per via del sequestro della sua amica da parte dei segretari dell'ambasciata e decide di chiamare il padre per cercare di recuperarla e riportarla a casa.\nAppena arrivata a casa, Mahree va subito da Piper e le racconta tutto, compreso il notiziario che aveva visto, aggiungendo che Biko, era un criminale, cosa a cui Piper ribatte rivelando che in realt\u00e0 l'uomo lottava per i diritti della popolazione di colore in modo non-violento, aggiungendo che il suicidio era tutta una menzogna e che era stato usato come scudo per mascherare il fatto che era stato picchiato a sangue dai poliziotti che non condividevano le sue idee. Fra le due scoppia un litigio, calmato dall'intervento del senatore Dellum.\nDopo il semestre passato con i Dellum, Mahree capisce quali sono i diritti dei sudafricani neri e appena tornata a casa (dopo aver mostrato alla domestica di colore la bandiera del partito del congresso cucita dentro la sua giacca), libera il suo canarino dalla gabbia perch\u00e9 capisce che la libert\u00e0 \u00e8 un diritto importante e deve essere concesso a tutti gli esseri viventi.\nProduzione.\nIl film, da un'idea di Paris Qualles, \u00e8 basato sul racconto \"Simunye,\" scritto dalla vita reale di Piper Dellums riguardo ad una ragazza sudafricana chiamata Carrie che va a stare con la sua famiglia. Dellums scrive che perse i contatti con Carrie dopo il suo ritorno in Sudafrica e non ha la minima idea di cosa le sia capitato. In \"Simunye\" Piper invece ipotizza che Carrie potrebbe essere stata uccisa a causa delle sue posizioni anti-razziste.\nL'attore Erik Dellums: il figlio di Ron Dellumse, fratello di Piper, appare in un piccolo ruolo.\nDistribuzione.\nIl film \u00e8 stato trasmesso su Disney Channel numerose volte tra il 2000 e il 2001. A partire dal 2006, Disney Channel ha ricominciato a trasmettere il film annualmente nel mese di febbraio per celebrare il Mese della storia dei neri. Il film, esclusivamente negli USA, \u00e8 uscito anche in VHS con numerosi contenuti speciali, tra cui il video musicale di \"Galaxy is Ours\" dal film \"Zenon - La nuova avventura\" (\"Zenon, The Zequel\")."}
{"id": "2942362", "revid": "709565", "url": "https://it.wikipedia.org/wiki?curid=2942362", "title": "Sprint Unlimited", "text": "La Sprint Unlimited, precedente nota come Budweiser Shootout, \u00e8 una gara di esibizione NASCAR che si svolge annualmente al Daytona International Speedway. Di solito si tiene il weekend precedente la Daytona 500. La gara, come si pu\u00f2 ben notare dal nome, \u00e8 sponsorizzata dalla Budweiser. Questa gara d\u00e0 il via alla stagione NASCAR anche se non ufficialmente dato che non da nessun punto ai fini della classifica.\nL'edizione del 1987, vinta da Bill Elliott \u00e8 stata corsa alla media di 197.802 miglia all'ora, vale a dire che \u00e8 decretata come la gara pi\u00f9 veloce della storia della NASCAR anche se non valevole ai fini del campionato."}
{"id": "2942368", "revid": "125056987", "url": "https://it.wikipedia.org/wiki?curid=2942368", "title": "Flash dei due mondi", "text": "Flash dei due mondi \u00e8 una storia a fumetti pubblicata nella serie di \"Flash\" (Vol. 1 - n. 123 del settembre 1961). Introdusse l'universo fittizio noto come Terra-Due e, pi\u00f9 genericamente, il concetto di multiverso nell'universo immaginario della DC Comics oltre a una successiva e crescente complessit\u00e0 dell'universo narrativo con pi\u00f9 versioni di ogni personaggio che popolavano le varie dimensioni alternative che, vent'anni dopo - al fine di risolvere le incoerenze che si erano create - si decise di risolvere con la saga della \"Crisi sulle Terre infinite\", dove le molteplici dimensioni vennero distrutte per ritornare a una sola. La storia fu scritta da Gardner Fox sotto la guida editoriale di Julius Schwartz - la cui autobiografia fu poi intitolata \"Man of Two Worlds\", cio\u00e8 \"Uomo di Due Mondi -\" e illustrata da Carmine Infantino.\nIl successo della storia incoraggi\u00f2 la DC a riproporre molti dei vecchi personaggi della Golden Age e inoltre i crossover tra le due versioni della Terra divennero un appuntamento annuale pubblicato nella serie \"Justice League of America\", cominciando dal n. 21, \"Crisi su Terra 1!\" (agosto 1963), e culminarono nella miniserie di dodici numeri, \"Crisi sulle Terre infinite\". La stessa copertina divenne un'icona pi\u00f9 volte citata da altre serie a fumetti come \"Dark Horse Presents\" n. 67 (novembre 1962) e \"Impulse\" n. 70 (marzo 2001), oltre che richiamata nella stessa serie dedicata al personaggio come \"Flash\" (vol. 1) n. 147 (settembre 1964 e \"Flash\" vol. 2 n. 123 (marzo 1997). Nel 2016 le quotazioni erano di circa 5.000 $.\nTrama.\nAd una raccolta di fondi per carit\u00e0 organizzata da Iris West, Flash utilizza la sua super velocit\u00e0 per intrattenere il pubblico con trucchi di magia. Durante il trucco dell'arrampicata sulla corda, l'eroe comincia a fare vibrare le sue molecole cos\u00ec in fretta da rendersi invisibile, quando all'improvviso scompare dal palcoscenico. Quando smette di vibrare vede che il palcoscenico \u00e8 vuoto, e si accorge di ritrovarsi in una citt\u00e0 straniera, che scopre essere Keystone City, casa del Flash della Golden Age. Keystone City \u00e8 ubicata su Terra-Due (chiamata in modo diverso nella storia), una Terra in un universo parallelo. Sul mondo di Barry Allen, Jay Garrick \u00e8 il protagonista di una sere a fumetti, ed era il suo supereroe preferito. Guarda caso, Barry cerca proprio Jay nell'elenco telefonico di Keystone, e una volta trovato si presenta a casa del vecchio velocista. Su questa Terra, Jay \u00e8 andato in pensione anni addietro, pi\u00f9 precisamente nello stesso anno in cui, sulla Terra di Barry, smisero di pubblicare le sue avventure. Da l\u00ec in poi, Jay spos\u00f2 la sua ex ragazza, Joan Williams, ora signora Joan Williams-Garrick.\nNel frattempo, tre degli arci-nemici di Jay, il Violinista, L'Ombra e il Pensatore, uniscono le forze per far uscire la loro vecchia nemesi fuori dal pensionamento. I due Flash si dividono: Barry si occupa del Pensatore e Jay dell'Ombra, ma non riescono a sconfiggerli. I due criminali si incontrano poco dopo e capiscono che ci sono due Flash, cos\u00ec si affrettano a chiamare a raccolta anche il Violinista per invertire la faccenda. Il Violinista riesce a fermare i due super velocisti grazie alla sua musica ipnotica, e ordina ai due eroi di fare una rapina per lui. Proprio mentre il trio si appresta a scappare con il bottino, i due Flash li catturano. In realt\u00e0 si erano messi dei gioielli nelle orecchie per bloccare gli effetti della musica ipnotica del Violinista, e avevano finto di stare al gioco per catturarli. Barry ritorna sulla sua Terra dopo che Jay annuncia la sua uscita dal pensionamento.\nImpatto culturale.\nC'\u00e8 un riferimento a \"Flash dei due mondi\" nell'episodio del 28 settembre 2009 di \"The Big Bang Theory\" (stagione 3, episodio n. 2): \u00e8 il fumetto perso da Sheldon a causa di una scommessa fatta con Wolowitz.\nAltri media.\nPaul Levitz disse che una versione animata di \"The Flash\" n. 123 potrebbe essere in programma da parte della DC Universe Original Animated Movies."}
{"id": "2942369", "revid": "458786", "url": "https://it.wikipedia.org/wiki?curid=2942369", "title": "Campeonato Brasileiro S\u00e9rie A 2010", "text": "Il Campeonato Brasileiro S\u00e9rie A 2010 (in italiano Campionato Brasiliano Serie A 2010) \u00e8 stato la 40\u00aa edizione del massimo campionato brasiliano di calcio.\nFormula.\nGirone all'italiana con partite di andata e ritorno. Vince il campionato la squadra che totalizza pi\u00f9 punti, retrocedono in S\u00e9rie B le ultime 4 classificate. In caso di arrivo a pari punti tra due o pi\u00f9 squadre, per determinarne l'ordine in classifica sono utilizzati, nell'ordine, i seguenti criteri:\n\u00c8 prevista una sosta tra la 7\u00aa giornata (5 e 6 giugno 2010) e l'8\u00aa giornata (14 e 15 luglio 2010) per la concomitanza dei Mondiali 2010 in Sudafrica."}
{"id": "2942371", "revid": "123452618", "url": "https://it.wikipedia.org/wiki?curid=2942371", "title": "La condizione postmoderna", "text": "La condizione postmoderna. Rapporto sul sapere (\"La conditione postmoderne. Rapport sur le savoir\") \u00e8 un'opera scritta dal filosofo francese Jean-Fran\u00e7ois Lyotard che ha definito la nozione di post-moderno. L'opera ha rivestito una grandissima importanza per vari ambiti del sapere: dalla letteratura alla filosofia, fino al dibattito politico attuale."}
{"id": "2942373", "revid": "1305772", "url": "https://it.wikipedia.org/wiki?curid=2942373", "title": "Prittwitz", "text": ""}
{"id": "2942381", "revid": "1442080", "url": "https://it.wikipedia.org/wiki?curid=2942381", "title": "A Division 1946-1947 (Irlanda)", "text": "La stagione 1946-1947 \u00e8 stata la ventiseiesima edizione della League of Ireland, massimo livello professionistico del calcio irlandese."}
{"id": "2942382", "revid": "984922", "url": "https://it.wikipedia.org/wiki?curid=2942382", "title": "Un trofeo per Justin", "text": "Un trofeo per Justin (\"Miracle in Lane 2\") \u00e8 un film per la televisione del 2000 con protagonista Frankie Muniz.\nTrama.\nIl film narra la vera storia di Justin Yoder, ragazzo nato con la spina bifida e idrocefalo, che viveva la sua vita su una sedia a rotelle. Vive con gli iperprotettivi genitori e il fratello Seth, che \u00e8 un atleta dello sport. A causa della sua disabilit\u00e0, Justin cerca disperatamente di trovare qualcosa che pu\u00f2 fare, che lo avrebbe fatto sentire speciale. Cos\u00ec Justin decide di partecipare ad una gara di go-kart, trovando l'amore e il talento per lo sport.\nPremi.\nVinti.\nGreg Beeman (director), Christopher Morgan (unit production manager) (plaque), Lisa C. Satriano (first assistant director) (plaque), Nick Satriano (second assistant director) (plaque)"}
{"id": "2942384", "revid": "1629429", "url": "https://it.wikipedia.org/wiki?curid=2942384", "title": "Lorenz-G\u00fcnther K\u00f6stner", "text": ""}
{"id": "2942386", "revid": "1924342", "url": "https://it.wikipedia.org/wiki?curid=2942386", "title": "Discografia di Sheryl Crow", "text": "Discografia della cantautrice statunitense Sheryl Crow"}
{"id": "2942390", "revid": "122073652", "url": "https://it.wikipedia.org/wiki?curid=2942390", "title": "Il fantasma del Megaplex", "text": "Il fantasma del Megaplex (\"Phantom of the Megaplex\") \u00e8 un film per la televisione del 2000. \u00c8 basato sull'opera di teatro \"Il fantasma dell'Opera\". \u00c8 descritto dalla critica come un mix di risate e brividi per la famiglia. Il personaggio principale, interpretato da Taylor Handley, \u00e8 Pete Riley, il diciassettenne vicedirettore del teatro. Egli deve fare i conti con le attrezzature che non funzionano, il personale che scompare, una macchina da popcorn rotta, oltre ad altri grattacapi. Il ragazzo indaga per verificare se i problemi sono una coincidenza o il risultato di un sabotaggio da parte un misterioso \"fantasma\".\nIl dirigente del teatro \u00e8 interpretato da Rich Hutchman, mentre Ricky Mabe, Julia Chantrey, Joanne Boland, JJ Stocker, e Lisa Ng impersonano gli altri dipendenti del teatro. Caitlin Wachs e Jacob Smith interpretano i fratelli pi\u00f9 piccoli del protagonista, e Heather e Jennifer Bertram appaiono come la sua ragazza e la sua amica.\nTrama.\nPete \u00e8 un ragazzo che lavora met\u00e0 giornata nel cinema della citt\u00e0 in cui vive. Ben presto Pete e tutti i suoi amici vengono a conoscenza del fatto che presto si terr\u00e0 proprio nel cinema in cui lavora il ragazzo, un'importante anteprima di un film di Hollywood. Pete per\u00f2 sospetta che qualcuno voglia sabotare la serata."}
{"id": "2942398", "revid": "1751024", "url": "https://it.wikipedia.org/wiki?curid=2942398", "title": "TeenAngels 2", "text": "TeenAngels 2 \u00e8 il secondo album in studio del gruppo musicale argentino TeenAngels, pubblicato il 15 aprile 2008.\nL'album \u00e8 stato in gran parte prodotto da Cris Morena, creatrice della telenovela. Ci sono anche delle partecipazioni speciali da parte di Emilia Attias, Nicol\u00e1s V\u00e1zquez e Pablo Mart\u00ednez. Ha ottenuto due dischi di platino.\nCris Morena si \u00e8 espressa anche sul secondo disco:"}
{"id": "2942403", "revid": "621252", "url": "https://it.wikipedia.org/wiki?curid=2942403", "title": "Reumatologia", "text": "La reumatologia \u00e8 quella branca della medicina interna che si occupa delle condizioni morbose che interessano l'apparato muscolo-scheletrico ed i tessuti connettivi dell'organismo.\nIl termine reumatismo trae spesso in inganno, in quanto la sua comprensione non \u00e8 immediatamente associabile ad un organo o apparato specifico: trae la sua origine dal greco \u1fe5\u03b5\u1fe6\u03bc\u03b1 (rh\u00e8uma) nel significato di scorrimento, nell'intenzione di descrivere un ipotetico meccanismo di malattia legato allo scorrimento, al fluire di \"umori\" patologici in grado di determinare un processo morboso.\nLe malattie reumatiche possono interessare ossa, articolazioni e muscoli, ma anche gli organi interni (ad esempio cuore, cervello, polmoni etc.), i vasi ed i nervi.\nDefinizione.\nLa reumatologia \u00e8 la disciplina medica che si occupa dello studio delle malattie reumatiche o reumatismi. Il reumatologo \u00e8 il medico specialista esperto nella diagnosi e nella cura di queste malattie.\nConcetto di malattia reumatica o reumatismo.\nIl concetto di malattia reumatica o reumatismo risale all'antico concetto ippocratico di flussione, difatti la parola deriva dal verbo che in greco significa \"scorrere\". Nella concezione del sommo medico di Coo, fondatore della medicina come scienza naturale, i reumatismi sono provocati dai cattivi umori, il cui patologico accumulo nelle articolazioni \u00e8 causa di infiammazione, come tipicamente si verificherebbe nella gotta (da \"gutta\" = goccia), da sempre considerata il classico esempio di malattia reumatica che colpisce le articolazioni.\nLe malattie reumatiche interessano infatti le articolazioni e le strutture anatomiche ad esse correlate: ossa, muscoli, tendini e guaine tendinee (tenosinoviali), legamenti, inserzioni tendinee o legamentose (entesi), borse e fasce. Il sintomo pi\u00f9 evidente di queste malattie \u00e8 rappresentato dal dolore a carico di una o pi\u00f9 di queste strutture.\nPrincipali categorie.\nLe malattie che interessano direttamente o indirettamente le articolazioni sono numerose; si dice comunemente che esistono pi\u00f9 di cento malattie reumatiche diverse, naturalmente molto differenti per frequenza e gravit\u00e0. Molte malattie reumatiche hanno rilevante importanza medico-sociale per la loro vasta diffusione e per il loro potenziale di disabilit\u00e0, basti citare la cardiopatia reumatica, l'artrite reumatoide, le gravi artrosi e l'osteoporosi.\nAlcune malattie reumatiche dimostrano uno stretto rapporto con i processi infettivi. Nelle artriti infettive le lesioni sono causate direttamente dal germe che ha invaso l'articolazione, nelle malattie post-infettive (come nella febbre reumatica o reumatismo articolare acuto) il microrganismo \u00e8 responsabile dell'insorgenza della malattia, ma le lesioni dipendono dall'anomala risposta immunitaria dell'ospite. \nI reumatismi cronici primari costituiscono il nucleo centrale della reumatologia in quanto queste malattie e per frequenza e per potenziale invalidante rappresentano la patologia che maggiormente impegna lo specialista reumatologo dal punto di vista clinico. Sono malattie infiammatorie che colpiscono le articolazioni e le strutture periarticolari con andamento spontaneamente cronico e progressivo, spesso deformante e anchilosante.\nNell'ambito dei reumatismi cronici primari sono distinguibili due raggruppamenti principali: il \"raggruppamento reumatoide\" e il \"raggruppamento spondiloartritico\". Le forme reumatoidi colpiscono elettivamente le articolazioni degli arti, le forme spondiloartritiche interessano in genere la colonna vertebrale.\nCon il termine di \"connettiviti sistemiche\" si intende un gruppo di malattie, gi\u00e0 chiamate \"malattie diffuse del collageno\" o \"collagenosi\". Le cinque malattie classicamente considerate \"malattie diffuse del collageno\" sono l'artrite reumatoide, il \"lupus\" eritematoso sistemico, la polimiosite/dermatomiosite, la sclerodermia o sclerosi sistemica e la poliarterite nodosa.\nLe connettiviti sistemiche sono tipicamente malattie multifattoriali. Tra i fattori responsabili svolgono un ruolo di volta in volta pi\u00f9 o meno importante fattori genetici, fattori ambientali, tra i quali molto probabilmente fattori infettivi, fattori endocrini (in particolare gli ormoni sessuali), fattori genericamente definibili \"stressanti\", sia in senso fisico che psicologico. La malattia insorge per alterazioni del sistema immunitario, che da sistema difensivo nei confronti degli agenti estranei si trasforma in sistema offensivo, attaccando le cellule ed i tessuti dell'organismo stesso mediante auto-anticorpi o particolari cloni di cellule aggressive. \nI reumatismi dismetabolici dipendono da turbe metaboliche che condizionano la precipitazione o deposizione di materiale microcristallino nelle articolazioni. Il pi\u00f9 noto di questi reumatismi \u00e8 rappresentato dalla gotta, che \u00e8 dovuta ad un eccesso di acido urico nel sangue. L'acido urico \u00e8 una sostanza scarsamente solubile e deriva dal metabolismo delle purine, importanti sostanze che entrano nella composizione degli acidi nucleici, presenti nei nuclei di tutte le cellule dell'organismo.\nI reumatismi degenerativi comprendono tutte le forme di artrosi (o osteoartrosi). Nelle forme primarie prevalgono i fattori di natura eredo-costituzionale, nelle forme secondarie fattori di natura meccanica, traumatica, ecc. L'artrosi \u00e8 la patologia reumatica a maggiore diffusione nella popolazione. Le sue forme pi\u00f9 gravi, quali la coxartrosi (artrosi dell'anca) e la gonartrosi (artrosi del ginocchio), sono altamente invalidanti, ma anche le altre forme, quali quelle che interessano la colonna vertebrale, le mani ed i piedi, hanno un elevato impatto sociale in termini di morbilit\u00e0, disabilit\u00e0 e sofferenza fisica. Sebbene non esista uno stretto legame tra artrosi ed invecchiamento, \u00e8 evidente che l'allungamento della vita media ha reso pi\u00f9 pressante ed onerosa la richiesta sanitaria connessa con i processi degenerativi a carico del sistema muscolo-scheletrico.\nI reumatismi extra-articolari o delle parti molli sono rappresentati da numerose affezioni nelle quali le manifestazioni dolorose sono molto appariscenti, mentre la quota infiammatoria \u00e8 molto variabile. Vengono fatte rientrare in questa categoria molte affezioni a carattere localizzato quali le periartriti, le tendiniti, le borsiti, le entesiti, le sindromi mio-fasciali e la fibromialgia. Sebbene a queste forme sia sempre stata prestata poca attenzione, costituiscono una larghissima parte delle affezioni dolorose comunemente etichettate come \"dolori reumatici\" e sono responsabili di innumerevoli episodi di disabilit\u00e0 transitoria e di giornate lavorative perse.\nRientrano nell'ambito di competenza della Reumatologia anche le malattie metaboliche delle ossa, come l'osteoporosi e l'osteomalacia, in quanto facendo le ossa parte del sistema muscolo-scheletrico, le loro malattie dal punto di vista clinico sono spesso associate o vanno differenziate dalle affezioni delle articolazioni.\nMentre la patologia reumatica di natura degenerativa (reumatismi degenerativi) \u00e8 appannaggio dell'et\u00e0 matura e degli anziani, la patologia reumatica immuno-mediata (reumatismi infiammatori) esordisce per lo pi\u00f9 nei giovani adulti e non infrequentemente negli adolescenti o addirittura nei bambini: tra i pi\u00f9 temibili reumatismi infiammatori con possibile decorso cronico e talora invalidante si possono citare il morbo di Still o artrite idiopatica giovanile sistemica, che colpisce in genere i bambini prima dei 10 anni di et\u00e0; il lupus eritematoso sistemico, che inizia frequentemente in giovani ragazze spesso ancora adolescenti; la spondilite anchilosante, che si rivela spesso nei giovani in et\u00e0 di servizio militare; l'artrite reumatoide, che pu\u00f2 manifestare i primi sintomi non raramente in giovani donne dopo un parto o uno stress.\nSviluppo della reumatologia e ruolo del reumatologo.\nL'elevata frequenza delle malattie reumatiche e la loro pi\u00f9 approfondita conoscenza sono alla base dello sviluppo della reumatologia, disciplina che presenta alcune peculiarit\u00e0. Infatti anche se la reumatologia \u00e8 considerata un ramo della grande pianta costituita dalla medicina interna, assieme agli altri rami rappresentati dalla cardiologia, dalla gastroenterologia, dall'ematologia, etc, essa in realt\u00e0 anche nel nome si differenzia dalle altre branche, perch\u00e9 non fa riferimento ad un particolare organo o apparato (il cuore, l'apparato gastroenterico, il sangue, etc.) bens\u00ec ad un concetto, ovvero la malattia reumatica o reumatismo, che se per certi aspetti \u00e8 del tutto superato, dal punto di vista pratico mantiene tuttora piena validit\u00e0.\nEsami di laboratorio.\nFino a pochi anni fa i cosiddetti \"test reumatici\" si limitavano a pochi accertamenti: la VES (velocit\u00e0 di eritrosedimentazione), le mucoproteine, la proteina C reattiva, il titolo antistreptolisinico (il TAS), il RA-test (spesso impropriamente chiamato Reuma-test). Ma oggi sono a disposizione innumerevoli \"test\", alcuni dei quali molto sofisticati e costosi, in grado di caratterizzare ad esempio l'assetto immunogenetico (vale a dire i geni che condizionano la risposta immunitaria) o le specificit\u00e0 degli auto-anticorpi, che sono spesso i \"markers\" (marcatori o elementi distintivi) di particolari malattie. Questi \"test\" non sono stati concepiti per essere usati nei \"check up\" o per essere prescritti indiscriminatamente, ma sono essenziali per la conferma diagnostica di importanti malattie, le quali per\u00f2 devono essere prima sospettate in base agli elementi clinici, raccolti da persona competente mediante una accurata raccolta della storia e solo dopo un minuzioso esame clinico del paziente.\nIndagini strumentali.\nUna vera rivoluzione nello studio dell'apparato locomotore hanno portato le moderne tecniche di \"imaging\", che via via sono andate affiancandosi alla radiologia convenzionale. Mentre quest'ultima consente di evidenziare soprattutto le ossa, ma non \u00e8 in grado di valutare le cartilagini d'incrostazione che rivestono i capi ossei, n\u00e9 le membrane sinoviali, n\u00e9 tutti gli altri tessuti \"molli\", cos\u00ec spesso interessati nelle affezioni reumatiche, tutto questo \"mondo\" ha potuto oggi venire alla luce grazie alle nuove tecniche che si valgono della prodigiosa capacit\u00e0 dei \"computer\" di elaborare le immagini ottenibili con diversi tipi di energia.\nCon l'ecografia si utilizzano gli ultrasuoni: particolari sonde inviano onde sonore ad altissima frequenza, le quali vengono riflesse dai tessuti a seconda della loro ecogenicit\u00e0, consentendo alla macchina di ricostruire un'immagine delle differenti parti che costituiscono il segmento esplorato.\nLa tomografia assiale computerizzata (TAC) \u00e8 una particolare applicazione dei raggi X, molto pi\u00f9 precisa della radiologia convenzionale o della tecnica stratigrafica. Consente un esame dettagliato dei vari segmenti dell'organismo, rappresentandoli come tanti strati sovrapposti, nei quali, a seconda della loro radiotrasparenza, \u00e8 possibile riconoscere i diversi costituenti: ossa, tessuti molli (ad esempio i dischi intervertebrali, i menischi, i muscoli, etc.), eventuali masse patologiche.\nLa risonanza magnetica nucleare \u00e8 una sofisticata metodica che elabora il segnale liberato dai tessuti posti in un potente campo magnetico e sollecitati da opportune scariche di onde elettro-magnetiche. \u00c8 possibile la ricostruzione del segmento in esame secondo i tre piani dello spazio (sagittale, coronale e assiale), a differenza della TAC, che consente solo lo studio assiale (a strati paralleli). \nStrumenti che hanno permesso un approccio quantitativo allo studio della massa ossea sono i densitometri. Anche in questo campo gli sviluppi dell'elettronica hanno favorito la messa a punto di macchine che misurano con alta precisione la densit\u00e0 minerale dell'osso. Ci\u00f2 ha consentito di studiare approfonditamente l'epidemiologia dell'osteoporosi e di valutare nel tempo le modificazioni della massa ossea. \nUn'altra tecnologia che ha trovato applicazione nello studio delle articolazioni \u00e8 quella delle fibre ottiche. I moderni artroscopi consentono, con un minimo di invasivit\u00e0, di osservare direttamente l'ambiente articolare, di verificare lo stato della membrana sinoviale e delle cartilagini articolari. Altra metodica di grande utilit\u00e0 nella diagnostica delle connettiviti \u00e8 la capillaroscopia, tecnica non invasiva che esplora il circolo capillare delle pliche ungueali.\nDiagnosi precoce e trattamento mirato.\nDeriva da quanto detto come effettivamente oggigiorno lo specialista si trovi in una situazione di grande vantaggio rispetto a solo pochi anni fa: la conoscenza delle malattie reumatiche si \u00e8 grandemente estesa, ma molto pi\u00f9 validi e attendibili sono gli strumenti di cui pu\u00f2 disporre sia nella formulazione della diagnosi, sia nell'accertamento dei danni anatomici e funzionali. \u00c8 indubbio che la possibilit\u00e0 di diagnosticare precocemente la maggior parte delle malattie reumatiche e di riconoscere nel dettaglio le lesioni in una fase inizialissima consente all'operatore di intervenire in modo pi\u00f9 incisivo, riuscendo in non pochi casi ad impedire la progressione della malattia. Malattie un tempo temibili come la febbre reumatica (o reumatismo articolare acuto, la causa pi\u00f9 frequente un tempo dei vizi valvolari cardiaci) o la gotta (che un tempo poteva portare a morte per insufficienza renale) sono oggi perfettamente curabili e hanno perso quindi la loro aura di fatalit\u00e0.\nMa anche malattie impegnative come l'artrite reumatoide, il lupus o la sclerodermia hanno visto considerevolmente migliorare la loro prognosi, non solo in termini di sopravvivenza, ma anche in termini di minore disabilit\u00e0 e di migliore qualit\u00e0 di vita. Ci\u00f2 \u00e8 dovuto ad un pi\u00f9 sapiente uso dei farmaci antireumatici ed immunosoppressivi. \nPer quanto riguarda la terapia di fondo delle malattie immuno-mediate, \u00e8 relativamente recente la disponibilit\u00e0 di agenti biologici (anticorpi monoclonali umanizzati) o sostanze sintetiche in grado di bloccare o selezionate popolazioni di cellule infiammatorie o particolari mediatori prodotti da queste ultime (citochine). Ci\u00f2 consente di controllare e guidare (o -come si dice- modulare) l'attivit\u00e0 del sistema immunocompetente, impedendo che sia responsabile di processi auto-aggressivi. \nIn conclusione le malattie reumatiche costituiscono una sfaccettata realt\u00e0 che abbraccia tutte le et\u00e0 della specie umana. Molte di queste affezioni sono per loro natura transitorie e benigne, ma all'interno di esse esiste un \"nocciolo duro\" di malattie potenzialmente croniche, spesso invalidanti, talora fatali. \u00c8 qui che diventa indispensabile il ruolo del Reumatologo, di quello specialista cio\u00e8 che ha una vasta e approfondita visione della patologia reumatica, sa interpretare i dati delle indagini strumentali e degli esami di laboratorio, ha esperienza delle diverse modalit\u00e0 terapeutiche."}
{"id": "2942406", "revid": "287204", "url": "https://it.wikipedia.org/wiki?curid=2942406", "title": "Los Angeles D-Fenders 2009-2010", "text": "La stagione 2009-10 dei Los Angeles D-Fenders fu la 4\u00aa nella NBA D-League per la franchigia.\nI Los Angeles D-Fenders arrivarono noni nella \"Western Conference\" con un record di 16-34, non qualificandosi per i play-off."}
{"id": "2942407", "revid": "785863", "url": "https://it.wikipedia.org/wiki?curid=2942407", "title": "Vittorio Viviani", "text": "Biografia.\nNato a Napoli nel 1954, scopre la sua passione per la recitazione sin da piccolo, per questo debutta nel 1972 a teatro partecipando al musical \"West Wilde Story\". Nel 1991, esordisce al cinema, prendendo parte al noto film di Massimo Troisi, \"Pensavo fosse amore... invece era un calesse\". Nel 2003 partecipa alla serie TV \"Elisa di Rivombrosa\", che lo inizia a rendere noto. Altre serie famose a cui prende parte sonl: \"L'onore e il rispetto\" e \"Assunta Spina\".\n\u00c8 attivo anche nel cinema dove recita nei film \"Nella terra di nessuno\" del 2001 e \"Come le formiche\" del 2007.\nHa recitato nella parte del Mavchese Adalbevto \"Grazie a mamm\u00e0 son bello\" nello spot Lavazza, con Bonolis e Laurenti. Nel 2016 ha interpretato il protagonista di \"Cronaca di una passione\" di Fabrizio Cattani."}
{"id": "2942408", "revid": "682118", "url": "https://it.wikipedia.org/wiki?curid=2942408", "title": "Vogelsberg", "text": ""}
{"id": "2942410", "revid": "253269", "url": "https://it.wikipedia.org/wiki?curid=2942410", "title": "Noureen DeWulf", "text": "Biografia.\nDeWulf \u00e8 nata a New York, ma \u00e8 cresciuta a Stone Mountain (in Georgia), il 28 febbraio 1984, figlia di immigrati indiani di etnia gujarati e di religione islamica. Ha frequentato la Boston University. \u00c8 agnostica.\nIl 3 settembre 2011 ha sposato il portiere di hockey Ryan Miller.\nCarriera.\nDeWulf ricevette il suo primo ruolo d'attrice nel film del 2005 \"West Bank Story\" in cui recit\u00f2 la parte di Fatima, cassiera di un fast food proveniente dalla Palestina, che si innamora di un soldato israeliano. Questa parte fu molto importante per lei, perch\u00e9 la rese famosa.\nPrende poi parte al film del 2007 \"Il peggior allenatore del mondo\", nel ruolo di Jizminder Featherfoot e partecipa a delle serie televisive quali \"Numb3rs\" e \"90210\".\nUn altro ruolo importante lo ottenne nel film del 2009 \"La rivolta delle ex\", accanto a Matthew McConaughey, nella parte di Melanie, il fantasma del Presente. Sempre nel 2009 recit\u00f2 nella mini-serie televisiva \"Maneater\" accanto a Sarah Chalke, Maria Conchita Alonso, Garcelle Beauvais, Gregory Harrison, Judy Greer, e Marla Sokoloff.\nNel 2010 \u00e8 entrata a far parte del cast di \"Piacere, sono un po' incinta\", con Jennifer Lopez e Alex O'Loughlin."}
{"id": "2942411", "revid": "2200451", "url": "https://it.wikipedia.org/wiki?curid=2942411", "title": "Ascoli Satriano", "text": "Ascoli Satriano (\"\u00c0scule\" in dialetto locale, fino al 1862 chiamata \"Ascoli\") \u00e8 un comune italiano di abitanti della provincia di Foggia in Puglia.\nGeografia fisica.\nTerritorio.\nL'abitato sorge a sud-ovest della citt\u00e0 di Foggia su un'altura formata da tre colline del Subappennino dauno che dominano la valle del Carapelle, nel Tavoliere delle Puglie. Per prevenire smottamenti del terreno, di natura argillosa, i pendii dell'altura sono stati rimboschiti di alberi sempreverdi.\nLa superficie comunale \u00e8 il 32\u00b0 per estensione territoriale in Italia.\nClima.\nIl clima del territorio ascolano \u00e8 di tipo mediterraneo continentale. Le temperature sono principalmente miti nelle stagioni intermedie; nei mesi estivi si raggiungono facilmente i 35/40\u00a0\u00b0C e in quelli invernali si scende non di rado al di sotto dello 0\u00a0\u00b0C, con sporadiche nevicate in questi periodi. La piovosit\u00e0, alquanto modesta (500/600\u00a0mm annui), si concentra soprattutto nei mesi autunnali di ottobre-novembre con medie mensili di 57\u00a0mm, mentre in luglio si ha una media di soli 25\u00a0mm.\nOrigini del nome.\nNota in epoca romana come \"Ausculum\" o \"Asculum\", spesso con l'aggiunta dell'epiteto \"Apulum\" (con riferimento all'antica \"Apulia\") onde evitare confusione con \"A(u)sculum Picenum\" (attuale Ascoli Piceno), in latino medievale divenne poi nota come \"Asculum Satrianum\".. L'etimologia di entrambe le componenti (\"Ascoli\" e \"Satriano\") rimane per\u00f2 incerta.\nStoria.\nAntichit\u00e0.\nLa citt\u00e0 fu un importante centro di origine certamente preromana. I primi abitanti furono i Dauni, popolazione indo-europea giunta via mare dalle sponde illiriche nell'XI secolo a.C. che si mescol\u00f2 con le preesistenti popolazioni di origine mediterranea. Fu l'antico toponimo \"Auhuscli\" - \u00e8 questa la scritta che compare con lettere greche sulle monete che vi si coniavano tra il IV e il III secolo a.C. che si trasform\u00f2 nel latino \"Ausculum\" \u00e8 stato ricondotto al termine \"aus(s)\", ossia fonte. Dagli antichi Romani era chiamata \"Ausculum Apulum\", con riferimento all'antica Apulia.\nNel 279 a.C. nei pressi della citt\u00e0 si verific\u00f2 la battaglia che oppose i Romani, che avevano gi\u00e0 fatto grandi passi nella loro espansione sul suolo italico, a Pirro, re dell'Epiro chiamato in aiuto dalla colonia greca di Taranto in funzione antiromana. L'effimera affermazione delle truppe di Pirro, costata molto in termini di vittime all'esercito dell'Epiro, rese proverbiale l'espressione \"vittoria di Pirro\": secondo Plutarco, \u00aba uno che gli esternava la gioia per la vittoria, Pirro rispose che un'altra vittoria cos\u00ec e si sarebbe rovinato\u00bb.\nEntrata definitivamente nell'influenza di Roma, Ascoli non perse il diritto di coniare monete di bronzo a suo nome. Durante la seconda guerra punica (218-201 a.C.), culminata nella battaglia di Canne, la citt\u00e0 tenne salda l'alleanza con Roma contro Annibale.\nDurante la guerra sociale, Lucio Cornelio Silla vi fond\u00f2 la Colonia Militare Firmana, assegnandola ai veterani della Legio Firma, in localit\u00e0 Giardino, vicino al nucleo urbano ascolano, in ottima posizione per controllarne militarmente il territorio. Fu qui che, probabilmente, sost\u00f2 il poeta Quinto Orazio Flacco durante il suo celebre viaggio a Brindisi, nel 38 a.C.\nMedioevo ed et\u00e0 moderna.\nDistrutta a met\u00e0 del IX secolo dai saraceni nel 1040, la citt\u00e0 si ribell\u00f2 ai bizantini uccidendo il catapano Niceforo Doceano; il 4 maggio 1041 si combatt\u00e9 a pochi chilometri dalla citt\u00e0 la battaglia di Montemaggiore che assicur\u00f2 ai Normanni il dominio delle Puglie. Durante la dominazione angioina, fu feudo di parecchie casate, tra le quali quella dei d'Aquino, e spesso teatro di rivolte contro i signori feudali e alcuni vescovi della citt\u00e0, che era sede vescovile, secondo la tradizione, dal I secolo.\nNel 1530 fu infeudata ad Antonio de Leyva e successivamente ai duchi Marulli. Nel 1753 per volere di Carlo III fu istituito ai fini fiscali \"l'Onciario catastale della Citt\u00e0 di Ascoli\".\nNel 1799 vi fu una rivolta sanfedista, ricordata da una lapide in piazza Cecco d'Ascoli.\nEt\u00e0 contemporanea.\nA partire dalla fine dell'Ottocento la comunit\u00e0 ascolana fu interessata da un sempre pi\u00f9 consistente fenomeno migratorio verso le Americhe, che raggiunse la sua acme tra il 1903 e il 1914, per poi arrestarsi durante il periodo bellico e il fascismo. Dopo i bombardamenti di Foggia, Ascoli Satriano fu liberata dalle truppe anglo-statunitensi. Ascoli Satriano \u00e8 ricordata anche dallo scrittore irlandese James Joyce.\nNel secondo dopoguerra Ascoli, prossima a Cerignola, si trov\u00f2 al centro di importanti lotte bracciantili contro il latifondismo, la mezzadria e le gabbie salariali. Scioperi, manifestazioni ed occupazione di terre erano frequenti. Sindacalisti e politici come Giuseppe Di Vittorio, Baldina Di Vittorio, Alfredo Reichlin, Michele Magno, Michele Pistillo, Pietro Carmeno, Angelo Rossi, ecc. periodicamente pronunciavano dei discorsi appassionati per organizzare sostenere le rivendicazioni delle classi lavoratrici in piazza Cecco d'Ascoli (oggi piazza Giovanni Paolo II).\nSimboli.\nLo stemma della Citt\u00e0 di Ascoli Satriano \u00e8 stato concesso con decreto del presidente della Repubblica del 25 gennaio 2005.\nOnorificenze.\nCon decreto del presidente della Repubblica del 21 luglio 2003, Ascoli Satriano ha acquisito il titolo di citt\u00e0.\nPremi.\nLa pi\u00f9 importante onorificenza del comune di Ascoli Satriano sono i \"grifoni d'oro\", conferiti a chi si \u00e8 distinto in vari campi promuovendo la citt\u00e0 di Ascoli. Il premio \u00e8 stato conferito, tra i tanti, anche ad Alberto Angela e Michele Placido, quest'ultimo nato ad Ascoli.\nMonumenti e luoghi d'interesse.\nArchitetture militari.\nCastello normanno, dal XVI secolo palazzo ducale. Conserva elementi risalenti al XII secolo. L'origine \u00e8 di epoca normanna, castello dei feudatari di Ascoli Satriano, ha le sue strutture pi\u00f9 antiche risalenti al secolo XII. Castello turrito fino all'inizio del XVIII secolo, fu definitivamente trasformato in Palazzo Ducale dagli ultimi feudatari, i Duchi Marulli. Ha un portale di ingresso sormontato da una loggia con una serie di finestre ad arco; le prigioni restano l'unico ambiente originale intatto. Il cortile \u00e8 quadrangolare e pavimentato con acciottolato a raggiere: dal portale interno attraverso una scalinata si sale alla loggia interna con due imponenti arcate. All'interno ha vaste camere, porte originali del settecento e due scale a chiocciola una delle quali porta alla torretta. Il Palazzo Ducale negli ultimi tempi ha vissuto importanti opere di restauro e ristrutturazione,grazie anche alla consulenza del noto critico d'arte Vittorio Sgarbi, che hanno permesso il recupero del piano nobile e del cortile del castello, infatti il 3 agosto 2019 c'\u00e8 stata l'inaugurazione dove oltre a diverse autorit\u00e0 locali era presente anche lo stesso Sgarbi. \nAree naturali.\nSelva San Nicola: anche detto \"camposanto vecchio\", con scorci interessanti, sentieri e aree pic-nic. All'interno della selva sono presenti i seguenti alberi: Pino d'Aleppo, Pino domestico e il Cipresso.\nSelva San Giacomo: anche detto \"il boschetto\", disteso per 70 ettari di roveri e querce secolari. All'interno \u00e8 presente una fontana con abbeveratoio in pietra, inoltre vi \u00e8 presente una chiesetta dedicata a San Giacomo.\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2016 la popolazione straniera residente \u00e8 di 406 persone, il 6,5% della popolazione totale. Le principali nazionalit\u00e0 presenti nel territorio ascolano erano:\nCultura.\nMusei.\nPolo Museale\nIl polo museale di Ascoli Satriano \u00e8 ubicato nell'ex Monastero di Santa Maria del Popolo, all'interno del polo \u00e8 presente sia il museo civico/archeologico sia quello diocesano.\nCustodisce i celebri Marmi di Ascoli Satriano, reperti di elevata fattura risalenti al IV-III secolo a.C., rinvenuti nell'agro comunale. Inoltre ospita la mostra \"Lo spreco necessario - il lusso delle tombe di Ascoli Satriano\" e da poco sono state aggiunte la Sala delle statue e la Sala dei pannelli in \"opus sectile\" della \"cenatio\" di Villa di Faragola. Nel percorso museale si pu\u00f2 ammirare una statua di Apollo in stile arcaistico (II\u00b0secolo d.c.), la statua del bambino cacciatore e sale dedicate alla collezione di Pasquale Rosario.\nConserva molte sculture (fra cui spicca la Madonna col Bambino in trono, risalente al Trecento), pitture, argenti oltre a paramenti e altri oggetti sacri di cui: ostensori, calici, pastorali. Inoltre di rilevante importanza \u00e8 la Croce intarsiata di avorio e madreperla e i paramenti di seta ricamati in oro.\nSiti archeologici.\nParco archeologico dei Dauni\nAgli inizi del novecento Pasquale Rosario, storico e archeologo locale, informava della presenza di scavi clandestini sull'altura della collina Serpente. Solo successivamente avvennero gli scavi da parte della Soprintendenza. Gli scavi hanno consentito di portare alla luce il santuario dauno, quest'ultimo molto frequentato per riunioni pubbliche e religiose delle comunita locali (V secolo a.C.). La collina del Serpente dopo essere stata abbandonata per scopi religiosi, venne utilizzata per sepolture di aristocratici locali. Di pregevole fatture sono l'ampia pavimentazione a ciottoli pluviali con disegni geometrici del santuario di et\u00e0 tardoantica, unico nel suo genere, come anche la tomba della principessa, la tomba delle coppe di vetro, la tomba del guerriero e l'intera area monumentale.\nParco archeologico di Faragola\nLa nota villa romana di Faragola risale al periodo tardoantico, venne utilizzata tra il IV e VI secolo. La villa era sorta su un insediamento dauno e di una fattoria romana. Il sito poi venne occupato da un villaggio altomedievale, subendo via via numerose trasformazioni. Il percorso prevede la visita ai resti della sala da pranzo detto cenatio, il divano per il banchetto detto stibadium e le terme dette balneum.\nAbitato Daunio di Giarniera Piccola\nNella valle del Carapelle \u00e8 stato portato alla luce un esteso centro abitato di et\u00e0 dauna risalente al VII-III secolo a.C. in localit\u00e0 \"Giarniera Piccola\" dove sono stati ritrovati estesi mosaici a ciottoli, tombe con ricchi corredi e strutture produttive. Alcune strutture sono state costruite sopra le tombe pi\u00f9 antiche probabilmente utilizzate come luoghi di culto o residenze aristocratiche. Tali ritrovamenti rappresentano uno dei pochi esempi di agglomerato rurale di et\u00e0 daunia.\nGeografia antropica.\nSuddivisioni storiche.\nI rioni di Ascoli Satriano sono 5: San Potito (il pi\u00f9 abitato), Santa Maria del Popolo (il pi\u00f9 esteso), Castello (il pi\u00f9 antico), San Rocco e Serpente (il pi\u00f9 recente e alto).\nEconomia.\nAgricoltura.\nL'ecomomia \u00e8 basata sul settore agroalimentare. Le principali produzioni sono: pasta fresca, pane, taralli, biscotti, prodotti caseari, prodotti suini e l'olio extra vergine d'oliva D.O.P. Inoltre Ascoli \u00e8 inserita anche nella strada dell'olio \"I Monti della Daunia\". La presenza di vegetazione di tipo mediterranea permette la nascita di asparagi selvatici, origano e capperi oltre ad altre verdure selvatiche.\nIndustria.\nIl comune dispone di una area industriale di 250 ettari, di cui 80 forniti da infrastrutture come:impianti depurativi, fogna nera e condotta di acqua potabile. La zona industriale gode di una posizione strategica, a soli 5\u00a0km dal casello autostradale di Candela e a 25\u00a0km dall' Aeroporto di Foggia \"Gino Lisa\".\nCommercio.\nSono presenti numerose attivit\u00e0 a conduzione familiari come: mulini, panifici, falegnamerie e caseifici.\nArtigianato.\nUn importante spazio nell'economia di Ascoli Satriano \u00e8 dato dall'artigianato di ricami e pizzi, ceramica artistica, canestri e ceste fatte in vimine, ferro battuto e lavorazione del legno.\nInfrastrutture e trasporti.\nFerrovie.\nLa citt\u00e0 di Ascoli Satriano ha una propria stazione ferroviaria, lungo la tratta Foggia-Potenza. Nell'anno 2016, tale tratta ferroviaria, \u00e8 stata interessata da lavori di ammodernamento, con la costruzione di un sottopasso per permettere ai pedoni di raggiungere la banchina senza attraversare i binari. Il progetto prevedeva l'installazione di nuovi marciapiedi (alti 55\u00a0cm) per agevolare la salita e la discesa dai treni e un sistema di informazione al pubblico attraverso diffusori sonori. Tali lavori hanno permesso, inoltre, di innalzare la velocit\u00e0 di transito dei treni (60\u00a0km/h). I lavori sono stati ultimati il 16 dicembre 2016. La stazione permette il collegamento con il capoluogo di provincia.\nMobilit\u00e0 urbana.\nI collegamenti con i comuni limitrofi sono assicurati principalmente da autobus di linea delle Ferrovie del Gargano. I collegamenti ad ampio raggio territoriale, come Milano o Torino, sono garantiti da Autolinee Marino Bus.\nStrade.\nAscoli Satriano dispone di alcuni svincoli lungo la strada statale 655 Bradanica che collega il capoluogo provinciale Foggia al casello A16 di Candela.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nHa sede nel comune la societ\u00e0 di calcio S.S.D. Ascoli Satriano, fondata nel 1969, che ha disputato campionati di promozione pugliese oltre a due campionati consecutivi in Eccellenza. Disputa gli incontri nello stadio comunale \"Giovanni Paolo II, impianto sportivo molto apprezzato che ha visto allenarsi in passato, anche il Calcio Foggia 1920.\""}
{"id": "2942412", "revid": "1793900", "url": "https://it.wikipedia.org/wiki?curid=2942412", "title": "Lago d'O\u00f4", "text": "Il lago d'O\u00f4 (\"lac d'O\u00f4\", \"\u00d2u\" en occitano guascone) \u00e8 un lago artificiale dei Pirenei di 42 ettari a 1507\u00a0m s.l.m. situato nel comune di O\u00f4 vicino a Bagn\u00e8res-de-Luchon. \nLa costruzione della diga, che ha una capacit\u00e0 di 1200\u00a0m\u00b3, \u00e8 terminata nel 1921."}
{"id": "2942413", "revid": "125992826", "url": "https://it.wikipedia.org/wiki?curid=2942413", "title": "Mercedes-Benz SLS AMG", "text": "La Mercedes-Benz SLS AMG (sigla di progetto \"C197\" per la coup\u00e9 e per la roadster \"R197\") \u00e8 una autovettura ad alte prestazioni prodotta dal 2010 al 2014 dalla casa automobilistica tedesca Mercedes-Benz.\nStoria e profilo.\nGenesi.\nLa storia della SLS AMG comincia con un divorzio storico: quello tra Daimler AG e McLaren, dopo una collaborazione stretta che ha portato soprattutto grandi successi in Formula 1, ma che ha anche permesso la creazione di una Gran Turismo come la SLR McLaren. Successivamente, dopo qualche anno dal lancio di quest'ultima, cominciarono i primi attriti tra i due costruttori, dovuti sia ai numeri di vendita della vettura, inferiori ai previsti 500 esemplari l'anno, sia anche alle tensioni innescate nel team della casa inglese dagli esiti della spy story della stagione 2007 di F1, esiti che condannarono la McLaren nei confronti della Ferrari e che furono tra i motivi che spinsero i vertici Daimler a dissociare il marchio Mercedes-Benz dalla McLaren stessa. Altri motivi andavano ricercati anche nelle divergenze tra le due Case negli orientamenti da seguire per il progetto dell'erede della SLR McLaren. Anche per questo motivo, ognuno dei due costruttori ha scelto di andare per la propria strada: McLaren dar\u00e0 vita ad una propria sportiva, la MP4-12C, una vettura dal design moderno senza concessioni a stilemi classici. La Mercedes-Benz, invece, punter\u00e0 su una Gran Turismo rivisitazione in chiave moderna della 300 SL \"Ali di gabbiano\", ancor pi\u00f9 di quanto aveva fatto la SLR McLaren.\nDebutto.\nLa presentazione ufficiale della nuova Gran Turismo ebbe luogo al Salone dell'automobile di Francoforte nel settembre 2009, ma la commercializzazione non ebbe inizio che sei mesi dopo, e precisamente il 27 marzo del 2010, con il nome di SLS AMG, dove SLS sta per \"Sport Leicht Super\", mentre AMG indica chiaramente il famoso reparto sportivo Mercedes-Benz, con sede ad Affalterbach, che ha curato l'elaborazione e la messa a punto del motore. La data prevista per l'inizio della commercializzazione non \u00e8 stata casuale, poich\u00e9 in tale data si sono avute le qualifiche del GP d'Australia di Formula 1, dove la SLS AMG ha fatto il suo esordio come \"safety car\".\nDesign ed interni.\nEsteticamente la SLS AMG presenta dei richiami stilistici alla progenitrice di oltre 55 anni prima, e non solo per l'affascinante soluzione delle portiere ad ali di gabbiano incernierate sul tetto proprio come nella vecchia \"300 SL\", ma pi\u00f9 in generale per le forme e le proporzioni dell'intero corpo vettura, con il lungo cofano anteriore, la grande calandra tagliata in due da una barra orizzontale con il grande logo della casa nel mezzo, l'abitacolo fortemente arretrato, i due grandi sfoghi d'aria laterali che si aprono subito dietro il parafango anteriore, la coda corta e tondeggiante, i fari posteriori sottili e a sviluppo orizzontale. Vi sono anche non poche differenze, come per esempio il nuovo disegno dei fari che nella SLS AMG sono quadrangolari ed avvolgenti, a differenza dei fari tondi della sportiva degli anni cinquanta. \nSotto i fari della SLS AMG sono inoltre presenti due prese d'aria, ma anche un labbro inferiore con ulteriori convogliatori d'aria. Mancano i particolari rilievi sui parafanghi anteriori e posteriori, che invece regalavano una personalit\u00e0 tutta particolare alla \"300 SL\", cos\u00ec come mancano i due caratteristici rilievi longitudinali sul cofano motore, rilievi peraltro gi\u00e0 visti su altri modelli Mercedes-Benz pi\u00f9 recenti, come la C63 AMG W204 o la SLK prima serie. Gli sfoghi d'aria laterali, poi, pur ricordando la progenitrice, non sono esattamente le stesse, poich\u00e9 presentano un disegno pi\u00f9 moderno, non a griglia, ma detatto da pi\u00f9 sofisticate esigenze tecniche ed aerodinamiche. Pi\u00f9 moderno anche il disegno degli specchietti retrovisori esterni, dotati di indicatori di direzione integrati. La fiancata appare pi\u00f9 massiccia e muscolosa rispetto alla vecchia \"ali di gabbiano\", grazie alle nervature che la percorrono, alla linea di cintura decisamente pi\u00f9 alta ed anche ai grossi cerchi in lega a sette doppie razze, da 19 pollici davanti e da 20 pollici dietro. Infine, la coda integra uno spoiler posteriore estraibile automaticamente una volta superati i 120\u00a0km/h.\nL'abitacolo della SLS AMG possiede naturalmente una forte caratterizzazione sportiva, ma anche da vera Gran Turismo di lusso: i sedili sportivi rivestiti in pelle sono assai avvolgenti, come si conviene ad una sportiva del genere, ma soprattutto sono realizzati in magnesio per risparmiare peso, e dotati di imbottiture differenziate (pi\u00f9 rigide nelle zone esterne, pi\u00f9 morbide nelle zone interne). Nel complesso la seduta \u00e8 impostata in maniera sportiva, ma non per questo estrema o tantomeno poco rilassante. Ci si siede in basso, infossati all'interno dell'abitacolo. \nNonostante si tratti di una biposto, la SLS AMG riesce ad offrire ai due occupanti un buon livello di abitabilit\u00e0 interna. La consolle centrale \u00e8 un mix di pelle e alluminio (ma a richiesta si pu\u00f2 avere in alternativa il carbonio), con richiami al mondo dell'aeronautica, come il disegno delle due bocchette centrali di aerazione o la leva del cambio simile al comando dei motori a propulsione di un velivolo. Il tutto \u00e8 dominato dal sistema multimediale COMAND APS, con il suo schermo da 7 pollici sulla sommit\u00e0 della consolle che interagisce con il pilota mediante la manopola posta sul tunnel centrale. Vi sono poi il lettore CD/DVD, i comandi relativi alla climatizzazione e quelli relativi all'impostazione dello stile di guida e di cambiata. Quest'ultimo dispositivo viene chiamato \"AMG DRIVE UNIT\". Come spesso avviene su vetture di questo tipo, anche in questo caso il bagagliaio non \u00e8 molto capiente, ed \u00e8 limitato a soli 176 litri.\nMeccanica.\nStruttura.\nLa SLS AMG \u00e8 la prima vettura stradale della Casa con scocca quasi interamente realizzata in lega di alluminio. Si tratta di una struttura reticolare che fa uso solo per il 4% di acciai altoresistenziali, limitati unicamente ai due montanti anteriori. Per il resto, \u00e8 solo alluminio, pi\u00f9 leggero, ma allo stesso tempo garante di elevati valori di rigidezza torsionale e flessionale, e perci\u00f2 in grado di sostenere le sollecitazioni dinamiche provenienti dal gruppo motopropulsore, ma anche dai due assali. Questo aspetto \u00e8 ancor pi\u00f9 importante se si considera la volont\u00e0 dei progettisti Mercedes-Benz di voler conservare l'inconsueta apertura delle portiere incernierate sul tetto, un fattore che impone a maggior ragione l'esigenza di una struttura assai rigida. Negli anni '50, la soluzione delle portiere ad ali di gabbiano era stata quasi una scelta obbligata dato il notevole ingombro del telaio tubolare sulle fiancate, anche se poi l'effetto scenico ha superato di gran lunga l'esigenza tecnica. Con la SLS AMG, visto l'oltre mezzo secolo in pi\u00f9 di evoluzione tecnologica, il problema dell'ingombro laterale non si pone pi\u00f9, ma rimane di estrema importanza il fatto di avere una struttura dall'alta rigidit\u00e0 unita ad una grande leggerezza. I lamierati e pi\u00f9 in generale gli elementi in alluminio della scocca vengono realizzati con spessori differenziati: pi\u00f9 spessi dove agiscono sollecitazioni pi\u00f9 forti e pi\u00f9 sottili dove non ne agiscono in misura rilevante. In questo modo, si riesce a risparmiare ulteriore peso. Ne consegue una struttura molto rigida, ma allo stesso tempo assai leggera, ottenendo una scocca con un peso limitato a 241 kg. Inoltre, la scocca \u00e8 stata progettata ovviamente in funzione di un baricentro basso (con alloggiamenti per motore, cambio ed abitacolo pi\u00f9 bassi rispetto alla norma, sia in funzione di un'adeguata ripartizione delle masse tra avantreno e retrotreno, sia in funzione della sicurezza per gli occupanti in caso di urto, specie se frontale. A questo proposito, va detto infatti che la scocca della SLS AMG riesce ad dissipare la forza d'urto conseguente ad un impatto, senza per questo deformarsi pericolosamente in direzione dei passeggeri.\nMotore.\nIl propulsore utilizzato dalla SLS AMG \u00e8 il motore M159, un'evoluzione del V8 M156 gi\u00e0 utilizzato su altri modelli ad alte prestazioni della Casa. Si tratta di un 6,2 litri di cilindrata (anche se la Casa costruttrice e la stampa dichiarano sempre che si tratta di un 6,3 litri), e pi\u00f9 precisamente di 6208\u00a0cm\u00b3. Tale propulsore, al momento del suo debutto, era il motore V8 aspirato pi\u00f9 potente al mondo per una autovettura di serie omologata per uso stradale.\nTrasmissione.\nCome di consueto e soprattutto in un'auto come la SLS AMG, la trazione \u00e8 posteriore: la poderosa coppia motrice viene trasmessa al retrotreno mediante un cambio robotizzato a doppia frizione \"AMG Speedshift DCT\", un cambio a 7 rapporti dagli innesti veloci che vengono eseguiti quasi senza interruzione di coppia. Tale cambio \u00e8 gestito elettronicamente mediante un selettore situato sulla consolle centrale, il cosiddetto \"AMG DRIVE UNIT\", grazie al quale \u00e8 possibile scegliere tra quattro modalit\u00e0 di cambiata:\n\u00c8 presente inoltre un ulteriore dispositivo, denominato \"RACE START\", il quale permette di effettuare rapide partenze da fermo predisponendo il cambio ed il dispositivo ESP in maniera opportuna.\nL'impostazione meccanica della vettura segue il cosiddetto schema \"Transaxle\" (motore anteriore e cambio sistemato posteriormente), uno schema che permette un'ottimale distribuzione dei pesi tra avantreno e retrotreno, e che in questo caso \u00e8 ripartito per il 47% anteriormente e per il 53% posteriormente: il cambio \"AMG Speedshift DCT\" \u00e8 quindi posto a ridosso del retrotreno ed \u00e8 connesso al propulsore, posto anteriormente, mediante un albero di trasmissione in fibra di carbonio, quindi leggero (peso limitato a 4,7\u00a0kg per 1,71\u00a0m di lunghezza), e racchiuso all'interno di un involucro in lega di alluminio. Si tratta di una soluzione utilizzata nei campionati DTM, la quale permette di avere un albero leggero ed anche in questo caso assai rigido. Le eventuali vibrazioni che possono affliggere l'albero di trasmissione sono eliminate da un apposito smorzatore torsionale. \u00c8 stato infine montato un differenziale autobloccante.\nSospensioni, freni e sterzo.\nSia l'avantreno che il retrotreno della \"SLS AMG\" propongono un'architettura a doppi bracci in alluminio forgiato con tiranti trasversali e gruppi molla-ammortizzatore (rispettivamente elicoidale e a gas) ancorati sul braccio inferiore. Tale soluzione \u00e8 mutuata anch'essa dalle competizioni e permette di avere una grande resa in termini di stabilit\u00e0 e tenuta di strada, nonch\u00e9 di resistenza alle sollecitazioni meccaniche, ma consente anche un adeguato livello di comfort durante i viaggi pi\u00f9 lunghi. Anche i mozzi ruota ed i giunti sono realizzati in alluminio forgiato. Quanto ai cerchi utilizzati, la SLS AMG monta dei cerchi da 19 pollici all'avantreno (con pneumatici 265/35 R19) e da 20 pollici al retrotreno (con pneumatici 295/30 R20).\nAncora pi\u00f9 interessante \u00e8 l'impianto frenante, che prevede quattro dischi autoventilanti, baffati e forati, realizzati in materiale composito. Tali dischi consentono di applicare una consistente forza frenante anche a velocit\u00e0 elevate e quindi di poter avere spazi di arresto molto contenuti. Le misure di tali dischi sono di 390 x 36\u00a0mm anteriormente e 360x26\u00a0mm posteriormente. Mentre i dischi anteriori si avvalgono di pinze a sei pompanti, quelli posteriori sono abbinati a pinze a quattro pompanti. A richiesta \u00e8 per\u00f2 possibile avere i costosi dischi freno carbo-ceramici, un optional da 11.400 Euro che grazie alla particolare composizione chimica del materiale carboceramico impiegato consente di avere una frenata ancor pi\u00f9 sicura ed efficace, anche in condizioni di utilizzo gravoso della vettura in pista, poich\u00e9 sono maggiormente resistenti all'affaticamento. Questi dischi sono anche di dimensioni maggiori rispetto a quelli montati di serie, poich\u00e9 misurano 402 x 39\u00a0mm all'avantreno e 360 x 32\u00a0mm al retrotreno.\nSono presenti anche dei sistemi ABS, ESP, ASR e BAS (assistente elettronico alla frenata d'emergenza).\nInfine, completa il quadro lo sterzo a cremagliera con servoassistenza ad incidenza variabile in funzione della velocit\u00e0 di marcia. La scatola dello sterzo \u00e8 stata posta in modo da permettere al propulsore di essere sistemato pi\u00f9 in basso.\nPrestazioni.\nLe caratteristiche tecniche di cui dispone la SLS AMG, le consentono di ottenere prestazioni velocistiche notevoli: una velocit\u00e0 massima limitata elettronicamente di 320\u00a0km/h, con uno scatto da 0 a 100\u00a0km/h coperto in 3\"8 e fino a 200\u00a0km/h in 12\"; La casa tedesca afferma che senza limitatore la SLS raggiunge la velocit\u00e0 massima di 339 km/h. Meno confortanti, ma adeguati al motore utilizzato ed al tipo di vettura, i consumi, con una percorrenza media dichiarata di 13,2 litri ogni 100\u00a0km, mentre le emissioni di CO2 sono dichiarate in 314 g/km.\nDotazione ed optional.\nL'elevato prezzo di listino della SLS AMG comprende un equipaggiamento di prim'ordine, la vettura dispone di un unico livello di allestimento, propone nella dotazione di serie: ABS, ESP, ASR, BAS, cinture di sicurezza a tre punti, otto airbag (doppio airbag frontale, airbags per le ginocchia, airbags laterali, airbags a tendina), Hill Holder (impedisce alla vettura di arretrare nelle partenze in salita), climatizzatore automatico, cielo in alcantara, fari bi-xeno autorientabili, tergilavafari, vetri elettrici, avviamento Keyless-Go, interni in pelle ed alluminio, pedaliera sportiva in acciaio traforato, sistema multimediale COMAND APS con navigatore, lettore CD/DVD e sistema di comando vocale Voice Tronic, computer di bordo, cruise control, sensori pressione pneumatici, sedili riscaldabili, retrovisori esterni riscaldabili e regolabili elettricamente, volante regolabile.\nLa lista optional, anch'essa assai lunga, comprende tra l'altro: impianto frenante carbo-ceramico, assetto sportivo AMG Performance, retrovisori interno ed esterno lato guida anabbaglianti, retrovisori esterni ripiegabili elettricamente, parking camera, pacchetto telefonia, caricatore da 6 CD, sistema audio Bang &amp; Olufsen, retrovisori esterni in carbonio, coperchio vano motore in carbonio, sedili sportivi avvolgenti, inserti in carbonio e volante in pelle ed alcantara.\nEvoluzione della gamma.\nLa commercializzazione avviata nel marzo 2010 ha riguardato inizialmente solo il mercato europeo, mentre solo l'anno seguente \u00e8 stata estesa al mercato nordamericano. Al contrario di molte vetture supersportive spesso proposte in una o al massimo due versioni, la \"SLS AMG\" ha conosciuto gi\u00e0 nei primi anni di carriera una progressiva diversificazione in molte versioni.\nNel mese di ottobre del 2011 la gamma si \u00e8 estesa con l'arrivo della \"SLS AMG Roadster\" (codice \"R197\"), versione a cielo aperto della \"SLS AMG\". Tale versione gi\u00e0 svelata nel mese di luglio del 2011 ha raccolto idealmente il testimone della \"300 SL Roadster\" di oltre cinquant'anni prima. A parte il necessario irrigidimento alla scocca, la \"roadster\" \u00e8 meccanicamente identica alla coup\u00e9. Un'altra differenza sta nella lista optional, che include l'Airscarf per riscaldare il collo degli occupanti nel caso si volesse guidare a capote aperta durante la stagione fredda.\nNel settembre 2012 a Parigi \u00e8 stato svelato il primo prototipo della versione \"Electric Drive\", caratterizzata dalla trazione totalmente elettrica. A dicembre, la gamma \u00e8 stata estesa con l'arrivo della \"SLS AMG GT\", una versione che va a collocarsi un gradino pi\u00f9 in alto rispetto alla versione \"di base\". La \"GT\", gi\u00e0 svelata sei mesi prima, in giugno, \u00e8 prevista sia come coup\u00e9 sia come roadster, e meccanicamente differisce dalla versione standard per il motore, che \u00e8 stato portato da 571 a 591 CV. Anche il cambio ha ricevuto migliorie per risultare ancora pi\u00f9 veloce del gi\u00e0 rapido doppia frizione standard, ed inoltre le sospensioni sono state ulteriormente irrigidite.\nNel mese di novembre, invece, la Mercedes ha presentato la versione \"Black Series\" della SLS AMG, destinata al top di gamma. La vettura \u00e8 stata alleggerita di 70\u00a0kg, raggiungendo i 1550\u00a0kg totali. Il propulsore V8 6,2 litri \u00e8 stato potenziato a 631 CV, garantendo un'accelerazione da 0 a 100\u00a0km/h in 3\"6 secondi, con velocit\u00e0 massima di 330\u00a0km/h. Anche l'aerodinamica \u00e8 stata oggetto di affinamenti, con l'aggiunta di uno spoiler anteriore in fibra di carbonio, nuove minigonne laterali, nuovo diffusore in fibra di carbonio da cui fuoriescono quattro tubi di scarico in titanio e nuovi flap anteriori in fibra di carbonio. Meccanicamente, la vettura \u00e8 stata dotata di un differenziale autobloccante elettronico, sospensioni adattive sport, launch control, albero di trasmissione in materiali compositi, cerchi in lega da 19\" all'anteriore e da 20\" al posteriore e freni carboceramici. Gli interni sono in stile pi\u00f9 sportivo, con molte parti anch'esse in fibra di carbonio. Ma la commercializzazione di tale modello non \u00e8 stata avviata subito dopo, bens\u00ec \u00e8 stata fissata per la met\u00e0 dell'anno seguente, ma gi\u00e0 ad aprile \u00e8 possibile ordinare tale versione. \nPer l'uscita di produzione della \"SLS\" \u00e8 stata realizzata la \"SLS AMG GT Final Edition\", una versione speciale prodotta in soli 350 esemplari, che monta il V8 da 591 CV della versione \"GT\" e si differenzia dal modello standard per il nuovo pacchetto aerodinamico, composto da uno splitter anteriore ed uno spoiler fisso posteriore in fibra di carbonio. Le ordinazioni per la \"Final Edition\" sono possibili dal mese di gennaio 2014, anche se la commercializzazione vera e propria \u00e8 stata fissata per il mese di marzo.\nLa \"SLS AMG\" scompare dai listini nell'autunno del 2014, per essere sostituita dalla Mercedes-Benz AMG GT.\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma della \"SLS AMG\".\nVersioni speciali.\nSLS AMG Electric Drive.\nIl 29 settembre 2012, al Salone di Parigi, Mercedes-Benz ha esposto la \"SLS AMG Electric Drive\", prototipo definitivo della versione a trazione elettrica, che diverr\u00e0 ordinabile solo dal mese di dicembre del 2012. Tale prototipo fa parte di un programma di mobilit\u00e0 sostenibile che l'azienda tedesca vuole estendere a molti dei suoi futuri modelli ed anche ad alcuni di quelli gi\u00e0 presenti in listino, tra cui la SLS AMG o anche la Classe B W246, anch'essa esposta a Parigi in versione a trazione elettrica.\nLa storia di questa particolare versione ha inizio un anno e mezzo prima, quando al Salone di Ginevra \u00e8 stata presentata la \"SLS AMG E-Cell Concept\", una concept car che prefigurava la \"SLS AMG\" a batterie, della quale l'amministratore delegato della Daimler AG, Dieter Zetsche ha annunciato il lancio, previsto per il 2013. Questa particolare versione montava un motore elettrico da ben 533\u00a0CV di potenza massima ed 880 Nm di coppia massima, alimentato da un pacco di batterie al litio da 400 V composte da 324 celle. Durante il successivo anno e mezzo, la concept ha fatto da base per successivi affinamenti ed evoluzioni, fino ad arrivare appunto alla kermesse parigina. Il vistoso prototipo dalla livrea blu specchiata presente a Parigi \u00e8 equipaggiato con quattro motori elettrici, uno per ruota, la cui potenza totale raggiunge ben 750 CV con una coppia massima di 1000 Nm. La vettura \u00e8 stata progettata in collaborazione con la \"Mercedes AMG High Performance Powertrains\", ossia un reparto dedito alla ricerca e sviluppo di tecnologie per la Formula 1. La velocit\u00e0 massima \u00e8 autolimitata a 250\u00a0km/h per non compromettere troppo la durata della carica delle batterie e la loro resistenza, ma lo scatto da 0 a 100\u00a0km/h \u00e8 coperto in 3\"9. La vettura differisce dalla \"sorella\" a benzina per lo spoiler anteriore, i retrovisori esterni ed il cofano motore in carbonio, il diffusore posteriore ed i fari bruniti. Il telaio \u00e8 stato rinforzato affinch\u00e9 la vettura possa reggere senza sforzi il gran peso delle batterie e dei motori elettrici (ben 728\u00a0kg tra tutto quanto). Inoltre, le sospensioni sono state completamente modificate nella loro geometria per fare spazio ai motori elettrici sistemati sui mozzi ruota ed ai loro semiassi. L'impianto frenante \u00e8 a dischi carboceramici da 402\u00a0mm di diametro all'avantreno e 360\u00a0mm al retrotreno. La presenza dei quattro motori elettrici su ognuna delle ruote fa della \"Electric Drive\" la prima SLS AMG a trazione integrale.\nAttivit\u00e0 sportiva.\nSLS AMG GT3.\nVersione preparata per i campionati del gruppo GT3 ed riconoscibile per la grande ala posteriore e per il labbro anteriore sotto il paraurti. A differenza della SLS AMG di serie, monta un cambio sequenziale a 6 rapporti.\nSLS AMG GT3 45th Anniversary.\n\u00c8 una variante destinata all'impiego nelle corse, costruita in 5 esemplari per celebrare i 45 anni della AMG. \u00c8 caratterizzata dal massiccio impiego di fibra di carbonio rinforzata, sia per la cellula dell'abitacolo, sia per le portiere."}
{"id": "2942414", "revid": "63756", "url": "https://it.wikipedia.org/wiki?curid=2942414", "title": "R.E.M. (gruppo musicale)", "text": "I R.E.M. sono stati un gruppo rock statunitense attivo dal 1980 al 2011.\nFormatosi ad Athens (Georgia) il 5 aprile 1980 (data riconosciuta dalla stessa band come atto di fondazione vera e propria del gruppo, che provava assieme sotto diversi nomi gi\u00e0 dal 1979), la sigla \"R.E.M.\" sta per \"rapid eye movement\", la fase del sonno in cui si sogna. La pronuncia inglese \u00e8 lettera per lettera (), ma in italiano viene generalmente pronunciata come acronimo (\"r\u00e8m\", ).\nNell'arco degli ultimi 25 anni, i R.E.M. sono stati riconosciuti come uno dei gruppi pi\u00f9 importanti per la definizione dell'estetica della musica underground e indie degli Stati Uniti. La loro influenza, infatti, si estende ancora oggi su moltissime formazioni, etichette e scene musicali.\nIl gruppo ha virtualmente definito l'espressione \"rock alternativo\" degli anni ottanta (college rock), dimostrando alle stazioni radio, un po' alla volta, che trasmettere brani con prevalente uso delle chitarre non era una cosa negativa.\nNella loro trentennale carriera hanno venduto pi\u00f9 di 85 milioni di dischi.\nNel 2007 sono stati introdotti nella Rock and Roll Hall of Fame.\nStoria del gruppo.\nFormazione (1980-1982).\nI R.E.M. si formano all'universit\u00e0 della Georgia ad Athens nel 1980. Il cantante Michael Stipe e il chitarrista Peter Buck si conoscono in un negozio di dischi e scoprono di avere interessi musicali molto simili, iniziando quindi a lavorare insieme. Nel progetto vengono coinvolti anche il bassista Mike Mills e il batterista Bill Berry. Nell'aprile del 1980 il gruppo nasce con il nome \"Twisted Kites\" per suonare alla festa del ventesimo compleanno della loro amica Kathleen O'Brien (all'epoca, la fidanzata di Buck), festa durante la quale eseguono numerose cover di gruppi garage, psichedelici e punk. Durante l'estate il gruppo cambia denominazione, adottando in maniera definitiva il nome R.E.M. Nello stesso periodo il gruppo incontra Jefferson Holt, che diventer\u00e0 il loro manager dopo averli visti nel loro primo concerto fuori dalla Georgia, nella Carolina del Nord. Alla fine i quattro lasciano l'universit\u00e0 per concentrarsi sulla loro carriera musicale.\nDurante il successivo anno e mezzo il gruppo fece molte esibizioni dal vivo nel sud degli Stati Uniti, suonando cover garage rock e pezzi di propria composizione. Il gruppo inizi\u00f2 in questo modo a formare il proprio stile. Peter Buck svilupp\u00f2 il suono esclusivo dei suoi arpeggi, e Michael Stipe affin\u00f2 i suoi testi criptici. Nell'estate del 1981, i R.E.M. registrano il loro primo singolo, \"Radio Free Europe\", ai Mitch Easter's Drive-In Studios. Pubblicato dalla locale etichetta indipendente Hib-Tone, \"Radio Free Europe\" fu stampato in mille copie. Il singolo divent\u00f2 un successo nelle \"college radio\" e raggiunse la prima posizione nella classifica di fine anno del settimanale di New York Village Voice, nella sezione \"Best Independent Singles\". Il loro suono country/folk incontrava una linea di basso e un'urgenza che ricordava il gruppo The Who nella loro primordiale fase mod. Oltre al suono si aggiunga anche la particolare voce di Stipe e i suoi testi, cos\u00ec da definire il suono del gruppo unico nel periodo post-punk dei primi anni ottanta.\nGli anni della I.R.S. (1982-1987).\nIl gruppo registr\u00f2 il suo primo EP, \"Chronic Town\", nell'ottobre del 1981 con Mitch Easter come produttore. Il disco doveva essere la seconda pubblicazione dell'etichetta locale Hib-Tone, ma la I.R.S. Records entr\u00f2 in possesso di un demo delle prime sessioni di registrazione, e offr\u00ec loro un contratto. I R.E.M. rifiutarono le offerte della major RCA Records e firmarono il contratto con la I.R.S. nel maggio 1982. \"Chronic Town\" venne pubblicato nell'agosto dello stesso anno come prima pubblicazione statunitense della casa discografica. Il disco ebbe una buona recensione sulle pagine del \"NME\" che lodava l'aura di mistero che circondava le canzoni.\nLa I.R.S. propose al gruppo come produttore per l'album di debutto Stephen Hague. L'enfasi che Hague metteva nella ricerca della perfezione tecnica lasci\u00f2 il gruppo insoddisfatto, portando i componenti a chiedere alla I.R.S. di ritornare a registrare con Mitch Easter come produttore. La casa discografica accord\u00f2 una sessione di prova, ed il gruppo si rec\u00f2 negli studi di Easter nella Carolina del Nord per registrare il pezzo \"Pilgrimage\". Oltre a Easter partecip\u00f2 al processo di produzione del brano anche Don Dixon. Dopo l'ascolto del pezzo, la I.R.S. permise al gruppo di registrare l'album con Easter e Dixon come produttori. Vista l'esperienza negativa con Hague, il gruppo registr\u00f2 l'album rifiutando di inserire assoli di chitarra o di utilizzare sintetizzatori, per riuscire a dare al disco un \"feeling\" senza tempo. L'album, dal titolo \"Murmur\", venne pubblicato nel 1983. Sebbene supportato dalle radio universitarie, non ebbe un grandissimo successo commerciale. Infatti all'epoca vennero vendute solo 200.000 copie, e il manager della I.R.S. Jay Boberg afferm\u00f2 che il risultato era al di sotto delle aspettative. Fu comunque riconosciuto dalla rivista \"Rolling Stone\" come il migliore album dell'anno, davanti ad album storici come \"Thriller\" di Michael Jackson. \"Murmur\" raggiunse la posizione 36 delle classifiche di Billboard. Una nuova versione di \"Radio Free Europe\" fu il singolo principale tratto dall'album, e raggiunse la posizione 78 delle classifiche dei singoli di Billboard nel 1983.\nIl gruppo fece la sua prima apparizione televisiva nel programma \"Late Night with David Letterman\" nell'ottobre del 1983 durante la quale esegu\u00ec una nuova canzone senza titolo. Il brano, che prese poi il titolo di \"So. Central Rain (I'm Sorry)\", divenne il primo singolo del secondo album, \"Reckoning\", del 1984, che venne registrato sempre con Easter e Dixon come produttori in sole due settimane. L'album verr\u00e0 apprezzato dalla critica, e il giornalista Mat Snow del NME scriver\u00e0 che \"Reckoning\" \"conferma i R.E.M. come uno dei pi\u00f9 belli ed eccitanti gruppi del pianeta\". Verso la fine del 1983 il gruppo part\u00ec per il suo primo tour in Europa. \"Reckoning\" si piazzer\u00e0 alla posizione 27 nelle classifiche degli album statunitensi (un piazzamento non comune per un gruppo college rock per il periodo), mentre lo scarso airplay e la pessima distribuzione porter\u00e0 l'album solamente alla posizione 91 in Inghilterra.\nIl terzo album della band, \"Fables of the Reconstruction\" (1985), mostr\u00f2 un cambio di direzione. Al posto di Dixon e Easter, i R.E.M. scelsero come produttore Joe Boyd, che aveva lavorato con i Fairport Convention e Nick Drake, per registrare l'album in Inghilterra. I membri della band trovarono le sessioni inaspettatamente problematiche, e patirono il freddo e piovoso clima invernale; questa situazione port\u00f2 la band sull'orlo dello scioglimento. L'atmosfera un po' cupa e malinconica che pervadeva le sessioni fin\u00ec per influenzare l'album stesso. Per i suoi testi, Stipe cominci\u00f2 a creare delle linee narrative alla maniera della \"mitologia del sud\" degli Stati Uniti, osservando in una intervista del 1985 di essersi ispirato \"all'idea degli anziani seduti intorno al fuoco, tramandando\u00a0\u2026 favole e leggende ai nipotini\". \"Fables of the Reconstruction\" divenne l'album pi\u00f9 venduto in America della storia della I.R.S. fino a quel momento. Tuttavia, l'album ebbe poco successo in Europa e il responso della critica non unanime, con alcuni critici che trovarono l'album tetro e prodotto in modo mediocre. Come nel caso degli album precedenti, i singoli di \"Fables of the Reconstruction\" vennero per lo pi\u00f9 ignorati dalle radio di maggior diffusione. Nel frattempo, la I.R.S. stava diventando insoddisfatta dalla difficolt\u00e0 della band nel raggiungere un vasto successo commerciale.\nPer il loro quarto album, i R.E.M. arruolarono Don Gehman, il produttore di John Mellencamp's. Il risultato fu \"Lifes Rich Pageant\" (1986). In una intervista del 1986 con il \"Chicago Tribune\", Peter Buck osserv\u00f2 che \"Michael sta migliorando in quello che sta facendo, acquista sempre pi\u00f9 sicurezza. E penso che questo si rifletta nel maggior risalto della sua voce.\" L'album super\u00f2 sensibilmente le vendite di \"Fables of the Reconstruction\" e riusc\u00ec a raggiungere il numero 21 nella classifica delle vendite \"Billboard\", mentre il singolo \"Fall on Me\" ebbe un buon supporto dalle radio commerciali. L'album fu il primo della band a raggiungere il disco d'oro superando le 500.000 copie vendute. Anche se le college radio americane rimanevano il principale sostegno dei R.E.M., il gruppo stava cominciando ad avere successo anche nei principali formati commerciali; ci\u00f2 nonostante, la loro musica non riusciva ancora a sfondare presso le emittenti radiofoniche pi\u00f9 diffuse. Sulla scia del successo di \"Lifes Rich Pageant\", la I.R.S. pubblic\u00f2 \"Dead Letter Office\", una compilation di canzoni registrate dalla band durante le sessioni di registrazione dei loro album, molte delle quali erano state gi\u00e0 pubblicate come B-side e alcune inedite. Poco tempo dopo, la I.R.S. pubblic\u00f2 la prima raccolta di video, \"Succumbs\", che riunisce i loro video realizzati fino a quel momento con l'eccezione di \"Wolves, Lower\".\nNel 1987 i R.E.M. pubblicano \"Document\", album dal quale sar\u00e0 estratta la prima super-hit del gruppo, \"The One I Love\", primo loro singolo a entrare nella Top Ten dei singoli d'oltreoceano.\nNuovo contratto e successo mondiale (1988-1997).\nDopo il nuovo contratto discografico, seguir\u00e0 il successo dell'album \"Green\" nel 1988, pubblicato sotto etichetta Warner Bros. Records.\nNel 1991 dopo un lungo tour, esce l'album \"Out of Time\" e per i R.E.M. \u00e8 un successo: l'album trascinato dal singolo \"Losing My Religion\" va al primo posto di diverse classifiche del mondo e vende 18 milioni di copie. A seguito del successo di \"Out of Time\" esce \"The Best of R.E.M.\", raccolta dei maggiori successi della band durante il \"periodo I.R.S.\".\nNel 1992, dopo solo un anno e mezzo da \"Out of Time\", esce \"Automatic for the People\" che vende 17 milioni di copie. Nel disco \u00e8 contenuta la canzone \"Man on the Moon\", dedicata ad Andy Kaufman, il comico statunitense famoso per la serie tv \"Taxi\".\nNel 1994 viene pubblicato \"Monster\", altro successo con oltre 10 milioni di copie vendute. La sonorit\u00e0 \u00e8 rock, al contrario di \"Automatic for the People\", dove regnavano le chitarre acustiche. Il disco \u00e8 dedicato a River Phoenix, giovane attore amico di Stipe, morto di overdose. Tuttavia, l'album \u00e8 dedicato anche a Kurt Cobain, leader dei Nirvana; il brano \"Let Me In\" infatti parla, senza citarlo, di Cobain. \u00c8 Mike Mills a suonare la chitarra in questa canzone, utilizzandone una regalata al gruppo da Courtney Love, vedova di Cobain. La stessa chitarra, una Fender Jag-Stang, \u00e8 visibile nel video del primo singolo dell'album \"What's The Frequency, Kenneth?\". Stipe aveva iniziato un rapporto di amicizia con Cobain poco prima della sua morte.\nNel singolo \"Crush with the Eyeliner\" partecipa il chitarrista dei Sonic Youth, Thurston Moore.\nA seguito della pubblicazione di \"Monster\", i R.E.M. si imbarcano nel primo tour mondiale dai tempi di \"Green\". Il tour \u00e8 caratterizzato per\u00f2 da una serie di incidenti: per primo l'aneurisma che colpisce il batterista Bill Berry nella tappa di Losanna, in Svizzera. Seguono poi un'operazione all'intestino di Mike Mills e un intervento di ernia a Michael Stipe. Il tour, nonostante tutto, si conclude senza altri problemi. Alcuni gruppi, che da l\u00ec a poco conquistarono il successo mondiale, fecero da supporto ai R.E.M. in alcune date: si tratta dei Blur, degli Oasis e dei Radiohead. Thom Yorke, leader dei Radiohead inizi\u00f2 da qui la sua profonda amicizia con Stipe (nell'album dei Radiohead \"Ok Computer\" tra i ringraziamenti vengono citati i componenti di R.E.M.).\nNel 1996 i R.E.M. rinnovano il contratto con la Warner Bros. per 80 milioni di dollari. Il contratto fino a quel momento era il pi\u00f9 alto mai firmato nella storia della musica e riguardava la pubblicazione di cinque album senza costrizioni sui tempi di uscita, pi\u00f9 un \"Best Of\". In autunno esce \"New Adventures in Hi-Fi\", uno dei vertici artistici del gruppo. Alcune delle canzoni che compaiono nel disco erano gi\u00e0 state suonate dal vivo durante il \"Monster Tour\" e registrate in parte durante i soundcheck prima dei concerti. In \"E-Bow the Letter\" partecipa Patti Smith, che accompagna Stipe nel ritornello e nei controcanti. \u00c8 l'ultimo disco in cui suona Bill Berry, che lascer\u00e0 la band nell'ottobre del 1997. I motivi del suo abbandono non sono mai stati ben chiari, anche se molto probabilmente sono legati all'aneurisma che lo colp\u00ec durante il \"Monster Tour\". Ha comunque mantenuto buoni rapporti con gli altri membri della band, i quali decisero di continuare a suonare nonostante l'abbandono di Bill Berry.\nDopo l'abbandono di Bill Berry (1998-2011).\nNel 1998 esce \"Up\", il primo album senza Bill Berry, che presenta una nuova sonorit\u00e0. Le vendite non raggiungono i precedenti livelli, anche se sfiorarono il tetto dei 5 milioni. Durante la realizzazione del disco, alla batteria si alternano Barrett Martin degli Screaming Trees e Joey Waronker, collaboratore di Beck. Waronker, inoltre, accompagna la band nel tour che segue l'uscita del disco. Il produttore \u00e8 Pat McCarthy, gi\u00e0 tecnico del suono in \"Monster\". Finisce cos\u00ec il sodalizio con Scott Litt, iniziato con \"Document\". Dall'album vengono estratti i singoli \"Daysleeper\", \"Lotus\", \"At My Most Beautiful\" e \"Suspicion\".\nNel 1999 viene pubblicato il singolo \"The Great Beyond\", canzone portante del film di Milo\u0161 Forman \"Man on the Moon\", con Jim Carrey, basato sulla vita del comico statunitense Andy Kaufman. Il titolo del film \u00e8 ripreso dalla canzone di R.E.M. del 1992. La band statunitense scrive inoltre gran parte della colonna sonora del lungometraggio.\nNel 2001 esce l'album \"Reveal\" che contiene i singoli di successo: \"Imitation of Life\" e \"All the Way to Reno\". Joey Waronker \u00e8 riconfermato alla batteria per la realizzazione di questo disco.\nI R.E.M. inoltre partecipano con due canzoni alla colonna sonora di \"Vanilla Sky\" di Cameron Crowe: una \u00e8 \"Sweetness Follows\" (da \"Automatic for the People\"), l'altra \u00e8 \"All the Right Friends\", vecchia canzone pubblicata come B-side negli anni ottanta e re-incisa per l'occasione.\nNel 2003, alla vigilia dell'attacco statunitense contro l'Iraq, i R.E.M. pubblicano sul loro sito internet \"Final Straw\", una canzone scritta di getto per protestare contro l'imminente conflitto e le scelte del presidente George W. Bush.\nIn ottobre esce la raccolta \"\" che contiene i maggiori successi della band pi\u00f9 due inediti: \"Bad Day\" e \"Animal\". I R.E.M. cambiano batterista: arriva Bill Rieflin, ex-membro dei Ministry, il quale viene confermato anche per le registrazioni dei dischi successivi.\nCon l'uscita del greatest hits parte anche l\"'In Time Tour\". A Raleigh, in Carolina del Nord, durante una data del tour, Bill Berry sale sul palco per accompagnare la band ai cori durante \"Radio Free Europe\" e suonare la batteria in \"Permanent Vacation\", una delle prime canzoni scritte dai R.E.M. e mai pubblicata su disco.\nNel 2004 esce \"Around the Sun\" che contiene i singoli \"Leaving New York\" e \"Aftermath\". Nel disco viene inserita anche \"Final Straw\".\nCon l'album parte l\"'Around the World Tour\" che durer\u00e0 fino al 2005. Le prime date (1\u00ba-10 ottobre) coincidono con il Vote for Change, un tour svoltosi negli Stati Uniti ideato da Bruce Springsteen per spingere gli americani a votare contro l'amministrazione Bush alle elezioni del novembre 2004. Oltre ai R.E.M. e a Springsteen, partecipano John Fogerty, Bright Eyes, le Dixie Chicks, John Mellencamp, James Taylor, la Dave Matthews Band, i Pearl Jam.\nNel 2006, ad aprile, verso la fine di un concerto dei Minus 5 ad Athens (Georgia), Michael Stipe, Mike Mills e Bill Berry raggiungono sul palco il gruppo ed eseguono il brano \"Country Feedback\". Berry suona al basso, Mills alle tastiere.\nA settembre, sempre ad Athens, durante un concerto benefico, Buck, Berry, Mills e Stipe si riuniscono nuovamente sul palco per suonare un breve set di canzoni. Pochi giorni dopo vengono introdotti nella Music Hall of Fame di Atlanta. Anche in questo caso Bill Berry torna alla batteria per il set musicale dei R.E.M., i quali (ad eccezione di Stipe) accompagnano Gregg Allman (Allman Brothers Band), introdotto anche lui nella Hall of Fame, nell'esecuzione di \"Midnight Rider\".\nNello stesso mese esce \"And I Feel Fine... The Best of the I.R.S. Years 1982-1987\", una raccolta che contiene alcune delle migliori canzoni pubblicate dai R.E.M. con la casa discografica I.R.S. negli anni tra il 1982 e il 1987. Il disco riprende in parte la tracklist del \"The Best of R.E.M.\" del 1991. Esiste anche una versione doppia di questa raccolta: nel secondo cd sono pubblicate rarit\u00e0, live e demo, alcuni dei quali mai pubblicati.\nNel 2007, a marzo, i R.E.M. annunciano il cambio di produttore: non pi\u00f9 Pat McCarthy ma Jacknife Lee, gi\u00e0 produttore di Snow Patrol, Bloc Party, Editors, Kasabian, U2. Pochi giorni dopo questo annuncio, il 12 marzo vengono introdotti nella Rock and Roll Hall of Fame, dove suonano un breve set accompagnati alla batteria nuovamente da Bill Berry. Tra i brani suonati, \"I Wanna Be Your Dog\", cover di un brano di Iggy Pop, eseguita insieme a Patti Smith, e \"Man On the Moon\" eseguita con Eddie Vedder, cantante dei Pearl Jam.\nIl 21 giugno 2007, Amnesty International pubblica una raccolta di cover di canzoni di John Lennon, \"\", con lo scopo di portare l'attenzione sul genocidio che da anni sconvolge la regione sudanese del Darfur. I R.E.M. partecipano al progetto con \"#9 Dream\", con il ritorno in sala d'incisione di Bill Berry per la prima volta dopo pi\u00f9 di dieci anni. La canzone, uscita gi\u00e0 a febbraio su iTunes, \u00e8 prodotta da David Barbe.\nLa band statunitense ha tenuto all'Olympia Theatre di Dublino, dal 30 giugno al 5 luglio 2007, cinque concerti \"mascherati\" da prove (\"Live Rehearsals\" in lingua inglese) dove hanno testato davanti a un pubblico composto per lo pi\u00f9 da fan di lunga data, nuove canzoni, alcune delle quali sono state inserite in \"Accelerate\". I titoli delle canzoni proposte sono \"Living Well's the Best Revenge\", \"Staring Down the Barrel of the Middle Distance\", \"Mr. Richards\", \"Houston\", \"On the Fly\", \"Man Sized Wreath\", \"Until the Day is Done\", \"Disguised\", \"Accelerate\", \"Horse to Water\" e \"I'm Gonna DJ\". Quest'ultima era gi\u00e0 stata suonata durante l\"'Around the World Tour\" del 2005.\nIn attesa del nuovo album della band, il 12 ottobre 2007 \u00e8 uscito il primo album dal vivo della band, intitolato \"R.E.M. Live\", composto da due cd e un dvd registrati il 27 febbraio 2005 a Dublino durante l\"'Around the Sun Tour\" che circa un mese prima aveva toccato anche l'Italia con date a Milano e Bolzano. L'album contiene anche \"I'm Gonna DJ\", canzone mai pubblicata prima su disco.\nIl 23 e il 24 ottobre 2007, il programma della CNN, \"Anderson Cooper 360\u00b0\", ha trasmesso un documentario, \"Planet in Peril\", dove ha debuttato nei titoli di coda \"Until the Day Is Done\", una delle canzoni suonate ai \"Live Rehearsals\" di Dublino e inserita poi nel nuovo album.\n\"Accelerate\", il titolo del nuovo album, \u00e8 uscito in Italia il 28 marzo 2008 (il 1\u00ba aprile negli Stati Uniti e il 31 marzo nel resto del mondo). L'uscita del disco \u00e8 stata anticipata dall'uscita del singolo \"Supernatural Superserious\", suonata a Dublino con il titolo di \"Disguised\".\nIl 23 maggio 2008 i R.E.M. hanno iniziato il loro tour mondiale partendo dagli Stati Uniti. Prima di questa data hanno comunque testato il nuovo album partecipando a marzo al \"Langerado Music Festival\", e allo \"Stubb's Bar-B-Que\", durante l'annuale \"South-by-Southwest Music Festival\" di Austin e alla celebrazione dei 60 anni dell'Institute of Contemporary Arts di Londra.\nNel corso del 2010 il gruppo ha lavorato al successivo album in studio, \"Collapse into Now\", registrato tra Berlino, New Orleans, Portland e Nashville e prodotto in collaborazione con Jacknife Lee. L'album, che vede ospiti anche Patti Smith e Eddie Vedder, \u00e8 uscito l'8 marzo 2011.\nLo scioglimento.\nIl gruppo si scioglie, di comune accordo, il 21 settembre 2011 con un annuncio ufficiale sul proprio sito web. Entrano nei record quando riescono a strappare il contratto pi\u00f9 ricco per un tour live.\nIn tale messaggio la band ringrazia i propri fan e tutti coloro che si sono emozionati ascoltando la loro musica, non nascondendo lo stupore per tutto quello che la band \u00e8 riuscita a realizzare in questi anni.\nL'11 novembre 2011 viene pubblicata la doppia raccolta \"Part Lies, Part Heart, Part Truth, Part Garbage 1982-2011\" che ripercorre 30 anni della storia del gruppo americano.\nNell'ottobre del 2020 Michael Stipe ha dichiarato: \"\"Sar\u00f2 a cena con Mike proprio domani sera a Londra e ho parlato con Peter la scorsa notte, siamo ottimi amici ma il tempo dei R.E.M. \u00e8 finito\".\"\nFormazione.\nI componenti del gruppo erano:"}
{"id": "2942415", "revid": "1889177", "url": "https://it.wikipedia.org/wiki?curid=2942415", "title": "Il bambino venuto dal mare", "text": "Il bambino venuto dal mare (\"The Thirteenth Year\") \u00e8 un film per la televisione del 1999. Il film \u00e8 stato diretto da Duwayne Dunham, gi\u00e0 regista di altri film per bambini e pellicole Disney, tra cui \"Piccoli campioni\" e \"Halloweentown - Streghe si nasce\". Le scene sull'oceano sono state girate principalmente nella zona di Newport Beach, Balboa Peninsula e Corona del Mar.\nTrama.\nCody Griffin \u00e8 all'apparenza un normale ragazzo di tredici anni che ha due genitori adottivi, va a scuola e ha una grande passione: il nuoto, nel quale oltre ad essere particolarmente bravo, viene anche supportato dalla sua famiglia. Oltre a questa grande passione, Cody ha anche un interesse per Sam, una ragazza della sua scuola, ed \u00e8 ricambiato. Cody non sa per\u00f2 che la sua vita sta per cambiare completamente: un giorno, infatti, scopre che la sua vera madre era una sirena e che lui \u00e8 dunque un tritone. Cos\u00ec Cody decide di approfondire il misterioso fatto finch\u00e9 non si trover\u00e0 di fronte ad un bivio: continuare a vivere la vita che aveva sempre condotto, oppure decidere di intraprendere la vita di sua madre e tornare cos\u00ec alle sue origini."}
{"id": "2942418", "revid": "729019", "url": "https://it.wikipedia.org/wiki?curid=2942418", "title": "Segunda Divisi\u00f3n 1928-1929 (Spagna)", "text": "L'edizione 1928-29 della Segunda Divisi\u00f3n fu il primo campionato di calcio spagnolo di seconda divisione. Il campionato vide la partecipazione di 10 squadre. La prima si qualific\u00f2 per il play-out contro l'ultima della Primera Divisi\u00f3n mentre le ultime due retrocessero in Tercera Divisi\u00f3n, campionato che all'epoca rappresentava la terza divisione spagnola.\nSquadre partecipanti.\nNove squadre furono individuate nelle perdenti delle qualificazioni alla Liga. Il decimo club fu per decisione ufficiale della RFEF il Racing de Madrid, avendo deciso la Federazione che la capitale avrebbe dovuto per principio essere rappresentata anche in questo campionato."}
{"id": "2942422", "revid": "287981", "url": "https://it.wikipedia.org/wiki?curid=2942422", "title": "Villa Noce", "text": ""}
{"id": "2942423", "revid": "2044019", "url": "https://it.wikipedia.org/wiki?curid=2942423", "title": "Mamma, io vengo da un altro pianeta?", "text": "Mamma, io vengo da un altro pianeta? (\"Can of Worms\") \u00e8 un film per la televisione del 1999 per la regia di Paul Schneider. Il film \u00e8 basato dall'omonimo romanzo candidato al premio \"Young Reader's Choice\" del 2002 e al \"Rhode Island Children's Book Awards\" del 2001. Le riprese del film si sono svolte a Vancouver, Columbia Britannica.\nTrama.\nMike Pillsbury \u00e8 un ragazzo che non si \u00e8 mai sentito appartenere a pieno alla vita terrestre. Per conquistare la sua ragazza del cuore, Kate Sandman, decide di aiutarla nei preparativi per il ballo di Halloween, che viene sabotato dal rivale di Mike, Scott. Cos\u00ec, pesantemente umiliato, Mike invia un messaggio nello spazio chiedendo di essere portato via dal pianeta Terra, non sapendo per\u00f2 che il messaggio \u00e8 veramente arrivato agli alieni e che questo gli causer\u00e0 non pochi problemi."}
{"id": "2942431", "revid": "486946", "url": "https://it.wikipedia.org/wiki?curid=2942431", "title": "Scuola Marescialli e Brigadieri Carabinieri", "text": ""}
{"id": "2942435", "revid": "466539", "url": "https://it.wikipedia.org/wiki?curid=2942435", "title": "Siegfried von Kardorff", "text": "Biografia.\nApparteneva alla nobile famiglia von Kardorff, del Meclemburgo, e suo padre era il politico Wilhelm von Kardorff. Siegfried studi\u00f2 all'Universit\u00e0 di Berlino economia e commercio e filosofia, e si schier\u00f2 molto presto contro il nazionalismo e il militarismo. Entrato nel Parlamento tedesco come deputato liberale, sostenne una politica anti-guerra, ma fu piuttosto deluso dalle imposizioni degli Alleati al Trattato di Versailles, e ripieg\u00f2 sul Partito Conservatore degli junker.\n, venendo presto e tagliato fuori dalla vita politica della Germania. Conobbe poi il politico Christian von Bismarck (nipote del celebre cancelliere Otto von Bismarck) e Friedrich von Prittwitz und Gaffron, oppositori del regime, entrando a far parte della cerchia dell'ammiraglio Wilhelm Canaris nell'Abwehr, pur senza prendere parte ai complotti di Hans Oster e poi di Claus Schenk von Stauffenberg. Il 6 ottobre 1944, in seguito all'attentato a Hitler del 20 luglio 1944, fu arrestato dalla Gestapo e processato dal Tribunale del Popolo, dal quale venne assolto, e von Kardorff si ritir\u00f2 completamente da qualsiasi attivit\u00e0 politica."}
{"id": "2942436", "revid": "647919", "url": "https://it.wikipedia.org/wiki?curid=2942436", "title": "13\u00ba Reggimento Carabinieri &quot;Friuli Venezia Giulia&quot;", "text": ""}
{"id": "2942446", "revid": "124933187", "url": "https://it.wikipedia.org/wiki?curid=2942446", "title": "Ralph Palka", "text": "Biografia.\nNato in Germania, si trasferisce in Italia dove vive e lavora. Ha recitato in numerosissime serie televisive dividendosi anche fra cinema e teatro.\nVita privata.\nDal 2006 \u00e8 compagno della regista Cinzia Th Torrini."}
{"id": "2942451", "revid": "61051", "url": "https://it.wikipedia.org/wiki?curid=2942451", "title": "Jean De Bie", "text": "Carriera.\nClub.\nIn carriera, De Bie gioc\u00f2 per il Racing de Bruxelles nel ruolo di portiere, disputando 226 partite nella prima divisione belga.\nNazionale.\nCon la Nazionale belga, De Bie divenne campione olimpico nel 1920 e prese parte al primo campionato mondiale all'et\u00e0 di 38 anni."}
{"id": "2942452", "revid": "767487", "url": "https://it.wikipedia.org/wiki?curid=2942452", "title": "Shay Gibbons", "text": "\u00c8 stato tra i pi\u00f9 prolifici del calcio irlandese degli anni cinquanta avendo totalizzato 120 reti segnate, che lo piazzano ventunesimo tra i migliori cannonieri della storia del campionato.\nIn carriera si fregi\u00f2 per tre volte, di cui due consecutive, del titolo di capocannoniere della League of Ireland (1952, 1953, 1956).\n\u00c8 il miglior cannoniere della storia del St Patrick's Athletic, con 108 reti segnate. Con le 28 reti realizzate nella stagione 1954-1955, \u00e8 inoltre il miglior goleador stagionale del club.\nCaratteristiche tecniche.\nShay Gibbons era un attaccante centrale veloce ed in possesso di un buon tiro. Era abile nei colpi di testa e nel passaggio ai compagni oltrech\u00e9 nella finalizzazione dell'azione.\nCarriera.\nClub.\nDa ragazzo pratic\u00f2 sia il calcio tradizionale che il calcio gaelico.\nDecise poi di dedicarsi al calcio; tir\u00f2 i primi calci al pallone in et\u00e0 scolare con la maglia dell'Home Farm di Dublino e vinse vari trofei nelle divisioni giovanili, segnando anche in FAI Junior Cup, la pi\u00f9 importante competizione giovanile irlandese. Nonostante le offerte di vari club della League of Ireland, Gibbons decise di trasferirsi nel Whitehall Rangers, squadra minore locale. Nel 1948 fu convocato in selezione giovanile per una partita contro la selezione scozzese di categoria: durante questo viaggio, venne persuaso a trasferirsi al St Patrick's Athletic dal difensore Jimmy Cummins. Il trasferimento avvenne nel 1951, quando il St Patrick's militava ancora in Leinster Senior League (serie provinciale del Leinster). Nell'estate dello stesso anno, tuttavia, la squadra ottenne l'accesso alla League of Ireland.\nNella stagione 1951-1952 il St Patrick's vinse il campionato alla sua prima partecipazione e Gibbons risult\u00f2 capocannoniere con ben 26 reti segnate. La stagione successiva, Gibbons risult\u00f2 nuovamente capocannoniere del campionato con 22 reti, di cui cinque marcate in una vittoria per 6-2 sul Cork Athletic. Dopo l'undicesimo posto maturato nella stagione 1953-1954, annata in cui Gibbons segn\u00f2 9 gol, il St Patrick's fu nuovamente campione d'Irlanda nella stagione 1954-1955 e Gibbons stavolta marc\u00f2 ben 28 reti: esse non gli valsero il titolo di capocannoniere (vinto da Jimmy Gauld con 30 centri) ma furono sufficienti a stabilire il record stagionale del club. Il periodo di grazia si protrasse anche alla stagione successiva (1955-1956) nella quale il St Pat's risult\u00f2 campione d'Irlanda per la seconda volta consecutiva mentre Gibbons vinse il suo terzo titolo di capocannoniere con 21 gol realizzati.\nNella stagione 1956-1957 Gibbons gioc\u00f2 poche partite (segnando due reti) e poco dopo si conged\u00f2 dalla squadra dublinese, con cui vinse tre titoli nazionali e tre titoli di capocannoniere. In seguito trascorse un periodo con i gallesi dell'Holyhead Town, uno al Cork Hibernians ed infine uno al Dundalk. A proposito della militanza nel Dundalk, Gibbons fu capocannoniere del club nella stagione 1958-1959 (11 reti). Si ritir\u00f2 dal calcio nel 1959 dopo aver realizzato 120 reti e torn\u00f2 a praticare il calcio gaelico, sua passione in et\u00e0 giovanile, con la maglia del \"Parnell's\".\nNazionale.\nDurante la militanza nel St Patrick's Athletic, ottenne quattro presenze in Nazionale irlandese: in occasione delle partite contro Germania Ovest (1952), Lussemburgo (1953), Jugoslavia (1955) e Spagna (1955).\nMorte e omaggi postumi.\nGibbons \u00e8 deceduto il 9 giugno 2006 per cause naturali. Avendo legato il proprio nome a quello del St Patrick's Athletic durante la sua carriera, la societ\u00e0 dublinese ha voluto ricordarlo attraverso una nota sul proprio sito ufficiale:\nIl giocatore \u00e8 stato ricordato anche in campo durante la successiva partita di campionato ed in occasione dell'ottantesimo anniversario del club ricorso nel 2009."}
{"id": "2942457", "revid": "339392", "url": "https://it.wikipedia.org/wiki?curid=2942457", "title": "F\u00e9d\u00e9ration Internationale des Luttes Associ\u00e9es", "text": ""}
{"id": "2942461", "revid": "228587", "url": "https://it.wikipedia.org/wiki?curid=2942461", "title": "Warsteiner Grand Prix", "text": "Il Warsteiner Grand Prix di combinata nordica \u00e8 stato un trofeo assegnato annualmente dalla Federazione Internazionale Sci dalla stagione 2002 alla stagione 2007. \nLa classifica veniva stilata tenendo conto solo dei risultati delle gare disputate in Germania nel circuito della Coppa del Mondo di combinata nordica; alla fine della stagione lo sciatore con il punteggio complessivo pi\u00f9 alto vinceva il Grand Prix. Ai vincitori lo sponsor che dava il nome al circuito consegnava premi in denaro; .\nCentri di gara.\nI centri di gara che rientravano nel circuito del Grand Prix erano:\nRisultati.\nRisultati stagionali:"}
{"id": "2942462", "revid": "287204", "url": "https://it.wikipedia.org/wiki?curid=2942462", "title": "Paul Capdeville", "text": "Carriera.\nHa raggiunto il suo pi\u00f9 alto ranking nel singolo il 18 maggio 2009, con la 76\u00aa posizione, mentre nel doppio ha raggiunto il 147\u00ba posto il 23 luglio 2007. \u00c8 destrimane mentre gioca il rovescio a due mani.\nFrequenta principalmente il Circuito ITF dove ha conquistato dieci titoli in singolare e sei nel doppio maschile, tra i tornei ATP ha vinto il Movistar Open 2007 in coppia con \u00d3scar Hern\u00e1ndez.\nIn Coppa Davis ha giocato trentuno match con la squadra cilena vincendone quindici.\nHa annunciato il suo ritiro nell'aprile del 2014."}
{"id": "2942463", "revid": "132266", "url": "https://it.wikipedia.org/wiki?curid=2942463", "title": "7\u00ba Reggimento Carabinieri &quot;Trentino-Alto Adige&quot;", "text": ""}
{"id": "2942466", "revid": "125640871", "url": "https://it.wikipedia.org/wiki?curid=2942466", "title": "Eolo Capritti", "text": "Biografia.\nSi occupa di cinema a partire dal 1948, quando ha la parte di un carabiniere nel film \"Ladri di biciclette\" di Vittorio De Sica. In seguito entra nel campo della produzione cinematografica, prima come segretario, poi come ispettore e infine come direttore di produzione. \nPer le sue caratteristiche fisiche \u00e8 stato scelto anche da Federico Fellini che gli ha affidato un ruolo in \"Ginger e Fred\".\nCome attore ha preso parte a moltissimi film, quasi sempre nel ruolo di \"duro\", utilizzando anche lo pseudonimo di \"Al Capri\", in ruoli secondari come caratterista."}
{"id": "2942475", "revid": "767487", "url": "https://it.wikipedia.org/wiki?curid=2942475", "title": "Piovuto dal cielo (film 2003)", "text": "Piovuto dal cielo \u00e8 un film del 2003 diretto da Jeff Balsmeyer, ispirato alla vera esperienza di Larry Walters.\nTrama.\nDanny Morgan lavora come autista di cemento e operaio edile che vive in una grande citt\u00e0 australiana con la sua ragazza ma non \u00e8 soddisfatto della sua vita. Danny desidera ardentemente la vita semplice, mentre la fidanzata Trudy, la vuole fantastica, su luci brillanti e in tempi veloci. Mentre Danny pianifica il loro viaggio annuale in campeggio, Trudy gli dice che deve lavorare, quindi il viaggio \u00e8 saltato. In realt\u00e0, Trudy sta usando i suoi collegamenti di lavoro presso un'agenzia immobiliare locale per organizzare un incontro con un bel giornalista sportivo locale, Sandy Upman. Danny li vede insieme mentre fa shopping per un barbecue nel fine settimana e resta ancora pi\u00f9 disincantato dalla loro relazione.\nDurante il barbecue nel suo cortile, Danny, essendo un personaggio inventivo, lega un mazzo di palloncini riempiti di elio sulla sua sedia a sdraio mentre i suoi amici lo tengono premuto. Quando inavvertitamente lo lasciano andare, Danny \u00e8 impegnato in un'avventura aerea in tutta l'Australia, che lo fa diventare un'attrazione nazionale. Mentre fluttua su paesaggi rurali idilliaci, totalmente estranei alle strutture concrete del suo malcontento, appare sull'orlo di una certa illuminazione. Dopo essere stato picchiato in un giro accidentato attraverso un temporale, i fuochi d'artificio del festival di macadamia di una piccola citt\u00e0 hanno fatto esplodere i suoi palloncini. Danny atterra su un albero nel cortile di Glenda mentre i resti della sua sedia fluttuano via.\nGlenda, che stava guardando i fuochi d'artificio dalla sua veranda, vede Danny cadere sull'albero ma non vede la sdraio. Mentre i pompieri e i cittadini arrivano per scoprire se la palla di fuoco ha causato danni, vedono Glenda aiutare un Danny scompigliato. Glenda dice loro che Danny \u00e8 un vecchio professore dei tempi del college e lo porta a casa sua, che apparteneva ai suoi genitori. Mentre si riprende dalla straziante fine del suo viaggio, la solitaria Glenda, affascinata dal reggiseno Danny, non gli preme il suo passato. Danny non aiuta le cose offrendo solo vaghe spiegazioni sulle sue origini e sull'arrivo non ortodosso nella citt\u00e0 di Clarence.\nMentre Danny esplora la citt\u00e0, gli amici di Glenda si interrogano sulla loro relazione passata, ma vengono rapidamente conquistati dai modi stravaganti di Danny. Questo \u00e8 stato facile da realizzare, poich\u00e9 gli amici di Glenda sono felici di vedere che l'agente del traffico ritirato, e talvolta disprezzato, \u00e8 con qualcuno di speciale. Usando il suo modo semplice, Danny convince Glenda a travestirsi e andare con lui alla palla del raccolto. Gli d\u00e0 dei bei vestiti (precedentemente di suo padre) da indossare sulla palla. Dopo che Danny si guarda allo specchio, si rade la barba e si taglia i capelli. Al ballo e in giro per la citt\u00e0, il misterioso passato di Danny, il comportamento distaccato e le idee off-the-wall lo rendono un successo immediato con i cittadini. Le sue idee che erano considerate malsane nella grande citt\u00e0 sembrano fresche nella piccola citt\u00e0 di Clarence, e viene assunto per diventare il manager di un'aspirante campagna politica. Mentre trascorrono del tempo insieme a casa di Glenda, Danny trova la vecchia motocicletta di suo padre, che per ragioni sentimentali Glenda rimane nel capanno. Dopo aver mostrato a Danny le foto dei suoi genitori sulla motocicletta che esplora il paese, Danny aggiusta la vecchia motocicletta quando Glenda \u00e8 al lavoro.\nNel frattempo, i media delle grandi citt\u00e0 non riescono ad avere abbastanza copertura sulla scomparsa di Danny, trasmettendo costantemente interviste ai suoi amici, familiari e collaboratori. Trudy riprende con il giornalista sportivo, che vede la copertura della storia di Danny e la sofferenza di Trudy come una via verso l'alto.\nDi ritorno a Clarence, Danny sta instaurando una profonda connessione con Glenda. Ma la loro relazione in erba non \u00e8 vista da tutti in citt\u00e0 come tutte le pesche e la panna. I loro flirt suscitano gelosia e sospetto nel collega maschio di Glenda, il supervisore della polizia della citt\u00e0, che li sballa per accelerare quando portano la moto di Glenda a fare un giro. Ma nulla infastidisce Danny mentre continua ad immergersi nel suo mondo ideale. Arriva addirittura a tenere un discorso commovente durante una manifestazione politica, e alcuni cittadini lo chiedono di candidarsi per un incarico.\nTutti coinvolti negli vertiginosi eventi che circondano la manifestazione politica, Glenda e Danny passano la notte insieme. Si sveglia godendo la sua nuova anima gemella, si veste di una foschia di felicit\u00e0 e esce sulla veranda di Glenda per salutare l'alba della sua perfetta nuova vita. Tuttavia, i bambini locali hanno scoperto e riferito che la sedia a sdraio causava il crollo del passato di Danny su di lui in un torrente di frenesia mediatica.\nMentre una Glenda scioccata emerge da casa sua per vedere di che rumore si tratta, vede Danny correre lungo la strada con una folla inseguita. Proprio in quel momento, Trudy e Upman scendono in un elicottero e atterrano nella strada di fronte al cortile di Glenda, fermando Danny morto sulle sue tracce. Trudy reclama Danny nel mezzo di un'esplosione di flash della fotocamera per riportarlo nella grande citt\u00e0, dove pu\u00f2 crogiolarsi nella sua nuova fama. Mentre le sue mezze verit\u00e0 vengono scoperte alla luce netta dell'esposizione dei media, Glenda si lancia contro Danny mentre viene portato via.\nAnche se \u00e8 arrabbiata per essere stata ingannata da Danny, la sua partenza porta Glenda alla dura consapevolezza di aver ingannato anche se stessa. Alla fine ammette a se stessa che la sua vita \u00e8 in un vicolo cieco e decide che \u00e8 tempo di cambiare.\nNel frattempo, infelicemente ricollegato al suo vecchio lavoro e con Trudy che cerca di capitalizzare la sua fama, i profondi cambiamenti avvenuti a Danny a Clarence rendono la vita della citt\u00e0 ancora pi\u00f9 insopportabile. Danny affronta Trudy, le dice che \u00e8 finita e usa le connessioni che la sua tempesta mediatica ha forgiato per salire su un aereo militare per riconquistare Glenda.\nDi ritorno a Clarence, Glenda ha finito di preparare la sua moto e sta salutando i suoi amici. Proprio in quel momento, Danny si paracaduta dall'aereo sopra Clarence e si schianta contro l'albero di fronte alla casa di Glenda mentre inizia a partire in sella alla sua moto.\nAll'inizio, Glenda sembra entusiasta di vedere Danny; ma immediatamente inizia a urlare che non pu\u00f2 semplicemente arrivare e dire che tutto andr\u00e0 bene. Glenda si allontana risolutamente prima che Danny possa convincerla di quanto abbia bisogno di lei e della sua nuova vita nella citt\u00e0 di Clarence. Trascinando il suo paracadute, Danny le corre dietro, urlando che far\u00e0 di tutto per tornare insieme a lei. Mentre si allontana, il cavo del paracadute di Danny viene catturato sul retro della motocicletta e viene sollevato in aria. Mentre Glenda si guarda allo specchio per un'ultima occhiata alla sua vecchia vita, nota Danny che vola dietro di lei e ferma la moto. Mentre scende, Danny e Glenda rimangono intrappolati nel paracadute, si abbracciano e baciano senza parole.\nAlla fine, Danny e Glenda, con i loro accappatoi, galleggiano simbolicamente verso l'alto sulle sedie a sdraio mentre parlano dei loro piani futuri.\nLuoghi delle riprese.\nIl film \u00e8 stato girato a Sydney e a Bellingen nel Nuovo Galles del Sud."}
{"id": "2942479", "revid": "1609015", "url": "https://it.wikipedia.org/wiki?curid=2942479", "title": "Nicolas Froment", "text": "Storia e descrizione.\nDapprima al lavoro a Firenze e poi nella corte di Renato d'Angi\u00f2, lo si ritrova in attivit\u00e0 ad Avignone dal 1468. Fu uno dei pittori pi\u00f9 rappresentativi della Scuola di Avignone. Fu influenzato dalla scuola fiamminga.\nLe sue opere pi\u00f9 famose sono il trittico del \"Roveto Ardente\", commissionato da Renato d'Angi\u00f2 per la cattedrale di Aix-en-Provence, opera con la quale raggiunse una piena maturit\u00e0 manifestando una monumentalit\u00e0 e una esemplare semplificazione di piani con cui descrive il re e la regina stilizzandone i tratti e le caratteristiche psicologiche, e il trittico della \"Resurrezione di Lazzaro\" (1461), ora agli Uffizi di Firenze, opera altamente espressionistica, ma con le figure del donatore e degli accoliti ci riporta alla grande ritrattistica provenzale e alcuni particolare dell'anta sinistra ad una prospettiva non pi\u00f9 empirica ma impostata scientificamente alla maniera toscana.\nDa ricordare anche la \"Legende de Saint Mitre\" (1465) con motivi olandesi nella figura del boia e richiami provenzali nei panneggi angolosi del Santo giustiziato.\nRiscoperto nel 1871 fu dapprima confuso con il fiammingo Jan van der Meire."}
{"id": "2942484", "revid": "124592045", "url": "https://it.wikipedia.org/wiki?curid=2942484", "title": "\u00d3scar Hern\u00e1ndez", "text": "Ha raggiunto il suo pi\u00f9 alto ranking nel singolo l'8 ottobre 2007, con la 48\u00aa posizione, mentre nel doppio ha raggiunto il 90\u00ba posto il 27 settembre 2004. Sconfisse a sorpresa il n\u00ba 20 ATP Lleyton Hewitt agli Internazionali d'Italia del 2007. Hern\u00e1ndez annunci\u00f2 il ritiro nel luglio 2011."}
{"id": "2942485", "revid": "358232", "url": "https://it.wikipedia.org/wiki?curid=2942485", "title": "Piovuto dal cielo", "text": ""}
{"id": "2942487", "revid": "287204", "url": "https://it.wikipedia.org/wiki?curid=2942487", "title": "Oscar Hernandez", "text": ""}
{"id": "2942492", "revid": "125892998", "url": "https://it.wikipedia.org/wiki?curid=2942492", "title": "Simon Greul", "text": "Ha raggiunto il suo pi\u00f9 alto ranking nel singolo il 22 marzo 2010, con la 55\u00aa posizione, mentre nel doppio ha raggiunto il 121\u00ba posto il 12 aprile 2010."}
{"id": "2942494", "revid": "132266", "url": "https://it.wikipedia.org/wiki?curid=2942494", "title": "Compagnia Speciale Antiterrorismo", "text": ""}
{"id": "2942497", "revid": "278830", "url": "https://it.wikipedia.org/wiki?curid=2942497", "title": "Giro Baby", "text": ""}
{"id": "2942498", "revid": "278830", "url": "https://it.wikipedia.org/wiki?curid=2942498", "title": "Baby Giro", "text": ""}
{"id": "2942500", "revid": "1305772", "url": "https://it.wikipedia.org/wiki?curid=2942500", "title": "Neutron Star Collision (Love Is Forever)", "text": "Neutron Star Collision (Love Is Forever) \u00e8 un singolo del gruppo musicale britannico Muse, pubblicato il 17 maggio 2010.\nIl brano \u00e8 stato inserito nella colonna sonora del film \"\", pubblicata il 30 giugno dello stesso anno.\nDescrizione.\nIn un'intervista del 17 maggio 2010 ad opera dell'emittente radiofonica BBC Radio 1, Matthew Bellamy ha affermato che il brano \u00e8 nato quando la sua ragazza l'ha lasciato, esclamando le seguenti parole: \nVideo musicale.\nIl videoclip, pubblicato il 20 maggio, mostra il gruppo eseguire il brano su un palcoscenico vuoto e attorniato da schermi luminosi, i quali proiettano alcune scene del film \"\".\nUna versione alternativa mostra sempre l'esibizione del gruppo sullo stesso palcoscenico ma senza alcuna presenza delle scene tratte dal film."}
{"id": "2942504", "revid": "760369", "url": "https://it.wikipedia.org/wiki?curid=2942504", "title": "Ferreto dei Ferreti", "text": "Biografia.\nFiglio di Giacomo e di Costanza, secondo quanto accennato da lui stesso sarebbe nato tra il 1294 e il 1297. Pi\u00f9 sicura \u00e8 la sua nascita a Vicenza in una famiglia di probabili origini padovane: il nonno Ferreto (detto \"Brexani\" o \"Brexane\") era notaio della Camera di Vicenza sin dal 1266, dopo che questa citt\u00e0 si era sottomessa alla pi\u00f9 potente Padova. Notai furono pure il padre Giacomo e lo zio Donato; non \u00e8 chiaro se fosse suo zio anche un Ferreto, il cui figlio Bonamico aveva intrapreso la carriera di giudice.\nEra secondo di quattro fratelli, preceduto da Francesco, alienato mentale, e seguito da Citaino (che pure esercit\u00f2 il notariato) e da Fontana.\nDella sua giovinezza si hanno pochissime notizie. Rimasto presto orfano del padre (1302), date le condizioni del primogenito dovette assumere il ruolo di capofamiglia, sotto la tutela dalla madre e dello zio Donato. Visse sempre nella casa paterna in contrada San Faustino; al momento della sua morte, i fratelli Citaino e Fontana risultavano ancora con lui conviventi.\nOpere.\nFu autore di una \"Historia\" in cinque libri, cominciata intorno al 1330, rimasta interrotta a causa della sua morte. \nIn quest'opera, che racconta le vicende storiche dopo la morte dell'imperatore Federico II avvenuta nel 1250, descrisse gli avvenimenti fino al 1318, con particolare riguardo alla sua Vicenza, ma con tale larghezza di vedute da offrire una storia quasi universale.\nLa narrazione \u00e8 dichiaratamente dalla parte dell'Impero. \nCompose anche un poema \"De Scaligerorum origine\" e alcuni altri \"carmina\" (in morte di Benvenuto Campesani)."}
{"id": "2942505", "revid": "132266", "url": "https://it.wikipedia.org/wiki?curid=2942505", "title": "6\u00ba Battaglione Carabinieri &quot;Toscana&quot;", "text": ""}
